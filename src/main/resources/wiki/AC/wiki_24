{"id": "250063", "url": "https://cs.wikipedia.org/wiki?curid=250063", "title": "Jiří Pogoda", "text": "Jiří Pogoda\n\nJiří Pogoda (* 26. září 1939 v Vyškově). Prom. pedagog. V roce 198? dosáhl titul RNDr. Bytem v Olomouci.\n\nDlouho pracoval na olomoucké hvězdárně . Mimo jiné se od roku 1963 zabýval výzkumem Hranické propasti jako speleopotápěč.\n\nPOGODA, Jiří (1976) Speleo-potápěčské výzkumy v Hranickém krasu. In: Speleologický věstník. Brno. Geografický ústav ČSAV v Brně. číslo 7, 1976; str. 25-36 +3 vol. příl.\n"}
{"id": "250067", "url": "https://cs.wikipedia.org/wiki?curid=250067", "title": "Ruza (přítok Moskvy)", "text": "Ruza (přítok Moskvy)\n\nRuza ( ) je řeka v Moskevské oblasti v Rusku. Je 145 km dlouhá. Povodí má rozlohu 1 990 km².\n\nProtéká územím Moskevské vysočiny. Ústí zleva do řeky Moskvy (povodí Oky) na 342 říčním kilometru.\n\nZdroj vody je převážně sněhový. Nejvyšších vodních stavů dosahuje od dubna do května. Průměrný roční průtok vody ve vzdálenosti 16 km od ústí ve městě Ruza činí 13,1 m³/s. Zamrzá obvykle v listopadu a rozmrzá v dubnu.\n\nU řeky byla postavena sanatoria a rekreační objekty. Na řece a jejím přítoku Ozjorna byly vybudovány přehradní nádrže. Vazuzská soustava slouží k posílení toku řeky za účelem zásobování vodou pro hlavní město Moskvu.\n"}
{"id": "250068", "url": "https://cs.wikipedia.org/wiki?curid=250068", "title": "The Merseybeats", "text": "The Merseybeats\n\nSkupina The Merseybeats z Liverpoolu je britskou rock-and-rollovou skupinou, hrající původně stylem Merseybeat, k jehož nejznámějším protagonistům patřila. V různých sestavách existuje skupina dodnes.\n\nTony Crane a Billy Kinsley založili roku 1960 skupinu The Mavericks, která byla roku 1961 přejmenována na The Pacifics a roku 1962 na The Merey Beats a téhož roku na The Merseybeats – jednalo se o identifikaci s tehdy proslulým hudebním směrem Merseybeat. Roku 1963 vyšel jejich první hit \"It’s Love That Really Counts\", o rok později vydaly singl \"I Think of You\", který byl jejich první tzv. zlatou deskou; k dalším proslaveným skladbám patří \"Wishin' & Hopin\"', \"I Love You Yes I Do\", \"Mister Moonlight\" a další.\n\n\"The Merseybeats\" vytupovali v Liverpoolu ve známeém klubu The Cavern Club, zde velmi často společně s Beatles, k prvním turném patří roku 1964 vystupování v Německu a USA.\n\nSkupina \"The Merseybeats\" prošla různými sestavami a znovuzaložím, existuje a je aktivní dodnes:\n\nSkupina se vyznačuje velkou fluktuací; následně uvedení členové patřili ke skupině buď během jejího největšího úspěchu nebo později po delší dobu:\n\n\n\n\n\n\n"}
{"id": "250078", "url": "https://cs.wikipedia.org/wiki?curid=250078", "title": "Tinktura (heraldika)", "text": "Tinktura (heraldika)\n\nTinktura v heraldice je soubor přípustných barev použitých na erbu. Dělí se na tři skupiny: kovy, barvy a kožešiny. Někdy se sem řadí i damaskování, které se ale obvykle používá pouze u nebarevných provedení erbů a v blasonu se neuvádí. Platí pravidlo, že by neměla přijít barva na barvu nebo kov na kov, aby se udržela kontrastnost erbu. Z tohoto pravidla existuje ale poměrně hodně výjimek. \n\nHeraldické kovy jsou zásadně pouze dva, zlato a stříbro. Zlato může být zobrazeno na erbu jako žlutá a stříbro jako bílá (výjimečně by bílá nemusela být stříbrná, jako např. turnajský límec u britské královské rodiny). Taktéž velmi výjimečně se jako kov může vyskytnout platina, měď a bronz.\n\nPůvodně byly používány pouze čtyři základní barvy: černá, červená, modrá a zelená. Tyto základní barvy pochází ještě z období, kdy heraldika plnila vojenskou funkci. Později přibyly další barvy, hlavně purpurová, kterou využívali církevní činitelé. Dále tzv. přirozená barva, která měla mít barvu kůže lidské, medvědí, vlčí, liščí a jiných předmětů na štítu. Méně používané barvy přidané později byly oranžová, tmavomodrá, hnědá a šedá.\n\nV heraldice byly původně používány kůže hermelín, kunina, sobol a popelčina. Později se řídce používaly různé barevné varianty základních kožešin.\n\nV jednobarevném tisku se používají (např. v Ottově slovníku) standardní šrafury – viz tabulku. Jejich popis je: zlato – tečkovaná, stříbro – prázdná, modrá – vodorovná, červená – svislá, purpur – šikmá (/), černá – svislá a vodorovná, zelená – kosmá (\\), přirozená („pleťovka“) – (svislá) vlnovka.\n\nPřed zavedením šrafury, v období renesance a pozdního středověku, byly do nebarevně provedených erbů dopisovány zkratky a blasonování probíhalo pomocí drahých kamenů a sedmi základních planet (včetně Slunce a Měsíce). Pro císaře, krále a korunního prince pomocí planet, pro vyšší šlechtu pomocí drahých kamenů a pro nižší šlechtu pomocí zkratek barev a kovů (dnes se nepoužívá).\n\n"}
{"id": "250079", "url": "https://cs.wikipedia.org/wiki?curid=250079", "title": "Kráľovský Chlmec", "text": "Kráľovský Chlmec\n\nKráľovský Chlmec ( \"Királyhelmec\") je město na východním Slovensku, v Košickém kraji, obýváno obyvateli převážně maďarské národnosti (77 % podle sčítání z roku 2001).\n\nMěsto se nachází ve Východoslovenské nížině, cca 12 km od Černé nad Tisou (Slovensko) a cca 25 km od maďarského města Sátoraljaújhely.\n\nPrvní písemná zmínka o městě je z roku 1214.\n\n\n\n"}
{"id": "250084", "url": "https://cs.wikipedia.org/wiki?curid=250084", "title": "İsmet İnönü", "text": "İsmet İnönü\n\nMustafa İsmet İnönü (24. září 1884, İzmir – 25. prosince 1973, Ankara) byl turecký politik, druhý turecký prezident a voják.\n\nNarodil se ve Smyrně. Zúčastnil se balkánských válek jako důstojník. Sloužil v první světové válce. Po světové válce odešel do Anatolie kde se připojil k tureckému národnímu hnutí. V letech 1920 až 1921 byl náčelníkem generálního štábu. Později v roce 1923 se stal předsedou vlády. Po smrti Kemala Atatürka roku 1938 se stal tureckým prezidentem. Byl představitelem kemalovské strany Cumhuriyet Halk Partisi (Republikánské lidové strany). Zemřel v roce 1973 v Ankaře.\n"}
{"id": "250085", "url": "https://cs.wikipedia.org/wiki?curid=250085", "title": "Bok (maso)", "text": "Bok (maso)\n\nBok je část čtvrtě jatečně opracované půlky jatečného skotu, telat, jehňat, ovcí, prasat i koní. U prasat se nazývá též bůček, u telat, ovcí a jehňat se označuje jako pupek. U dospělého skotu se dále dělí na bok s kostmi a bok bez kostí.\n\nVymezení boku jako dílu masa při bourání je odlišné v závislosti na druhu poraženého zvířete, vždy se však jedná skutečně o bok, tzn. boční část těla, bez hřbetu a páteře. U prasat tvoří podklad boku hrudní části všech žeber, žeberní chrupavky a hrudní kost. Vepřový bok s kostí je možno i vykostit způsobem \"na žebírko\", při kterém jsou žebra odřezána a prodávána zvlášť. V těchto tzv. masitých kostech\" musí být alespoň 30% masa. Maso je tvořeno hlavně svaly břišní stěny, tzn. příčný, šikmý vnější i vnitřní a přímý sval břišní, dále přímý sval hrudní a u prasete, koně a ovcí také mezižeberní svaly, prsní a pilovité svaly. U telat nemá pupek kostní podklad a je tvořen pouze svaly břišní stěny. Naproti tomu u ostatních zvířat je pupek podložený všemi žebry a zahrnuje i břišní stěnu bez kostního podkladu.\n\nBok je obecně méně kvalitní maso, hodí se na pečení, nadívání, uzení, vaření a dušení. Je také surovinou pro některé masné výrobky, jako je anglická slanina.\n\n\n"}
{"id": "250089", "url": "https://cs.wikipedia.org/wiki?curid=250089", "title": "Sečovce", "text": "Sečovce\n\nSečovce ( \"Gálszécs\") jsou město na východním Slovensku, v Košickém kraji.\n\nMěsto se nachází ve Východoslovenské nížině na východ od Slanských vrchů, cca 14 km od Trebišova, 23 km od Michalovec a 34 km od Košic.\n\nPrvní písemná zmínka o městě je z roku 1245, z listiny krále Bély IV.\n\n\n"}
{"id": "250093", "url": "https://cs.wikipedia.org/wiki?curid=250093", "title": "Borovka (řeka)", "text": "Borovka (řeka)\n\nBorovka ( ) je řeka v Orenburské oblasti v Rusku. Je 167 km dlouhá. Povodí má rozlohu 2140 km².\n\nPramení na vysočině Obščij Syrt. Teče na západ a její koryto je velmi členité. Ústí zleva do řeky Samary (povodí Volhy).\n\nZdroj vody je převážně sněhový.\n\nV povodí řeky se nachází přírodní rezervace Buzulucký bor.\n"}
{"id": "250095", "url": "https://cs.wikipedia.org/wiki?curid=250095", "title": "Svíčková", "text": "Svíčková\n\nSvíčková je maso ze zadní čtvrtě jatečně opracované půlky skotu. Název je odvozen od tvaru masa (svalu), připomínajícího svíci. Jedná se o vysoce kvalitní, šťavnaté zadní maso. \n\nVepřová svíčková se častěji nazývá panenka nebo \"panenská svíčková\".\n\nHovězí svíčková je maso získávané zespodu posledních hrudních (u skotu) a bederních obratlů. Hovězí svíčková je tvořena především\nVepřová panenka je téměř výhradně velký bedrovec (\"m. psoas major\"), malý bedrovec zakrněl. Všechny tyto svaly se upínají na bederní obratle a pánev a tvoří oporu páteři – nejsou však příliš zatěžovány a maso má proto jemná svalová vlákna, je křehké, libové a má vysoký obsah bílkovin.\n\nSvíčková na smetaně, svíčkové řezy (německy \"Lendenbraten\", v Rakousku \"Lungenbraten\", anglicky \"Beef tenderloin\") také znamená známé jídlo české a rakouské kuchyně. Hovězí svíčková bývá často označována za nejkvalitnější část hovězího masa, používá se na bifteky, tatarské bifteky, někdy je dušena v celku, na tmavé omáčce, často se smetanou. \n\nNa druhou stranu vzhledem ke své minimální tučnosti může například při steakové úpravě chuťově zaostávat za jinými kusy hovězího masa (například nízkým roštěncem).\n\nPro její podobné vlastnosti může být svíčková nahrazena kulatou plecí – tzv. „falešnou svíčkovou“.\n\n\n"}
{"id": "250097", "url": "https://cs.wikipedia.org/wiki?curid=250097", "title": "UNIDO", "text": "UNIDO\n\nUNIDO může být:\n"}
{"id": "250100", "url": "https://cs.wikipedia.org/wiki?curid=250100", "title": "Želiezovce", "text": "Želiezovce\n\nŽeliezovce ( \"Zselíz\", zřídka \"Zelis\") jsou město na jižním Slovensku v Nitranském kraji.\n\nMěsto leží na řece Hron, nedaleko státních hranic s Maďarskem. Nachází se cca 30 km od Levic a cca 30 km od Štúrova. V  městě žilo v roce 2013 7 115 obyvatel, většinou slovenské a maďarské národnosti (47 % a 51 % v roce 2001).\n\nPrvní písemná zmínka o městě pochází z roku 1274.\n\n\nPočátkem 50. let byl v Želiezovcích vybudován \"nápravně-pracovní tábor\", kde byly vězněny ženy, odsouzené mj. za protistátní trestné činy. Vězněna zde byla např. Dagmar Šimková, která místní otřesné podmínky popsala ve své knize \"Byly jsme tam taky\".\n\n\n"}
{"id": "250101", "url": "https://cs.wikipedia.org/wiki?curid=250101", "title": "Bagan", "text": "Bagan\n\nBagan (rusky \"Баган\") je řeka na jihu Novosibirské oblasti v Rusku. Je 364 km dlouhá. Povodí má rozlohu 10 700 km².\n\nV povodí se nachází mnoho bažin a jezer.\n\nZdroj vody je převážně sněhový. Na dolním toku vysychá.\n"}
{"id": "250103", "url": "https://cs.wikipedia.org/wiki?curid=250103", "title": "Anchiceratops", "text": "Anchiceratops\n\nAnchiceratops („Blízkorohá tvář“) byl středně velký ceratopsidní dinosaurus žijící v období svrchní křídy (asi před 73 až 71 miliony let) na území Severní Ameriky (Alberta v Kanadě). Stejně jako ostatní rohatí dinosauři byl i \"Anchiceratops\" čtyřnohý býložravec se třemi rohy na hlavě, jakoby papouščím zobákem a dlouhým límcem za hlavou. Tento dinosaurus mohl dosahovat délky kolem 4,5 až 6 metrů a hmotnosti asi 1500 kg.\n\n\"Anchiceratops\" byl popsán v roce 1914 paleontologem Barnumem Brownem. Dnes známe jen jeden validní druh, \"A. ornatus\". Některé nálezy relativně menších jedinců se zdají nasvědčovat sexuálnímu dimorfizmu (rozdílné velikosti obou pohlaví) u tohoto dinosaura.\n\n"}
{"id": "250106", "url": "https://cs.wikipedia.org/wiki?curid=250106", "title": "Bystraja", "text": "Bystraja\n\nBystraja ( ) je řeka v Rostovské oblasti v Rusku. Je 218 km dlouhá. Povodí má rozlohu 4180 km².\n\nTeče po rovině. Ústí zleva do Severního Donce (povodí Donu).\n\nZdroj vody je převážně sněhový. Na dolním toku v létě vysychá včetně přítoků.\n\nNa řece leží město Morozovsk.\n"}
{"id": "250109", "url": "https://cs.wikipedia.org/wiki?curid=250109", "title": "Nová Baňa", "text": "Nová Baňa\n\nNová Baňa ( \"Königsberg\", \"Újbánya\") je město na středním Slovensku v Banskobystrickém kraji.\n\nMěsto se nachází v údolí řeky Hron, cca 11 km od Žarnovice a cca 55 km od Nitry, pod Pohronským Inovcem a Štiavnickými vrchy.\n\nPrvní písemná zmínka o obci pochází z roku 1337. V roce 1345 získalo výsady svobodného královského města.\n\n\n"}
{"id": "250111", "url": "https://cs.wikipedia.org/wiki?curid=250111", "title": "Bok bez kostí", "text": "Bok bez kostí\n\nBok bez kostí, též hovězí pupek, je část zadní čtvrtě jatečně opracované půlky jatečného skotu, tvořený hlavně svalovinou břišní stěny bez kostního podkladu. Hlavní podíl masa tvoří šikmé břišní svaly, dále příčný (\"m. transverus abdominis\") a přímý sval břišní (\"m. rectus abdominis\"). U skotu o živé hmotnosti 500 kg činí hmotnost boku bez kostí v jatečné půlce průměrně 4,9 kg.\n\n\n"}
{"id": "250116", "url": "https://cs.wikipedia.org/wiki?curid=250116", "title": "Organizace OSN pro průmyslový rozvoj", "text": "Organizace OSN pro průmyslový rozvoj\n\nOrganizace OSN pro průmyslový rozvoj (anglicky \"United Nations Industrial Development Organization\", zkratka UNIDO) je jedna z odborných organizací OSN.\n\nUNIDO se sídlem ve Vídni byla založena 17. listopadu 1966 rezolucí 2152 (XXI) Valného shromáždění OSN jako její autonomní orgán. Jejím základním cílem je zlepšení průmyslového rozvoje v rozvojových i ekonomicky vyspělých zemích.\n\nUNIDO podporuje udržitelný průmyslový rozvoj. Spolupracuje s vládami, obchodními asociacemi i soukromým sektorem. Na poskytování služeb UNIDO se podílejí inženýři, ekonomové, technologové a specialisté na životní prostředí.\n\nUNIDO má nyní 174 členů, jenž se scházejí jednou za dva roky na generální konferenci, která schvaluje rozpočet a pracovní program organizace. Průmyslová rada pro rozvoj složená ze zástupců 53 států vydává doporučení v oblasti plánování a zavádění programu a rozpočtu.\n\nGenerálním ředitelem UNIDO je od 7. prosince 2009 Dr. Kandeh K. Yumkella.\n\n"}
{"id": "250119", "url": "https://cs.wikipedia.org/wiki?curid=250119", "title": "Rýnovice", "text": "Rýnovice\n\nRýnovice () je částí města Jablonec nad Nisou v okrese Jablonec nad Nisou, kraj Liberecký. Leží na severozápadním okraji města.\n\nPrvní písemná zmínka je z roku 1559. Rýnovice často trpěly požáry a pohybem cizích vojsk (třicetiletá válka, napoleonské tažení a prusko-rakouská válka). Silnice ze Mšena na Lukášov a Liberec byla postavena v roce 1852. S Lukášovem byla obec spojena ve 2. polovině 19. století (do roku 1897). V roce 1900 byla obec napojena na tramvajovou síť z Jablonce nad Nisou.\nDominanta Rýnovic, kostel Sv. Ducha, pochází z let 1697–8 a rekonstruován byl v letech 1882 a 1995. Na vedlejším hřbitově dominuje hrobka rodiny Priebschů z let 1862-4. V roce 1910 žilo v Rýnovicích téměř 1150 lidí.\n\nAž do konce 2. světové války byla obec osídlena hlavně německým obyvatelstvem. V letech 1945 až 1947 se zde nacházel jeden se sběrných táborů sloužící také pro odsun německého obyvatelstva. Bylo zde několik sklářských hutí a malých cihelen. Těsně před 2. světovou válkou se začal budovat komplex továren, který dnes tvoří průmyslovou zónu města Jablonec nad Nisou.\n\nV roce 1960 byly Rýnovice sloučeny se Mšenem a v roce 1962 s Jabloncem nad Nisou.\n\nRýnovice se staly hlavní průmyslovou části Jablonce nad Nisou. V areálu bývalé automobilky LIAZ dnes sídlí několik průmyslových firem (např. TI Automotive, Benteler, Tedom). V sousedství pak stojí nové haly firem Raymond, Atrea nebo Jablotron. Na okraji Rýnovic směrem na Janov nad Nisou vyrostlo na přelomu 80. a 90. let 20. století poslední jablonecké panelové sídliště. \n\nDnes žije v Rýnovicích téměř 2 200 obyvatel. Rekonstruován byl cenný hrázděný dům č. 24, kde dnes sídlí Dům česko-německého porozumění. V Rýnovicích je věznice s dozorem i ostrahou s přibližně 500 odsouzenými.\n"}
{"id": "250123", "url": "https://cs.wikipedia.org/wiki?curid=250123", "title": "Speccy", "text": "Speccy\n\nSpeccy je nástroj pro zobrazení detailních informací o systému. Je vyvíjen společností Piriform pro všechny systémy Microsoft Windows (64 i 32-bitové) od verze Windows XP.\n\nPo spuštění aplikace se zobrazí základní informace o operačním systému, procesoru, RAM, základní desce, grafické kartě, pevných discích, optických médiích i o zvukové kartě. Po rozkliknutí položky o ní program vypíše rozšířené informace.\n\n\n"}
{"id": "250128", "url": "https://cs.wikipedia.org/wiki?curid=250128", "title": "Ivo Viktor", "text": "Ivo Viktor\n\nIvo Viktor (* 21. května 1942 Křelov) je bývalý československý fotbalista, dnes již legendární československý fotbalový brankář a současný trenér. V reprezentačním dresu ČSSR odehrál v období let 1966–1977 63 mezistátních zápasů, z toho 17 ve funkci kapitána mužstva. Byl brankářem týmu mistrů Evropy z roku 1976 na turnaji v Bělehradě. Tam byl také zvolen nejlepším brankářem. V anketě \"Zlatý míč\" o nejlepšího evropského fotbalistu roku 1976 byl třetí.\n\nFotbal začal hrát závodně v roce 1956 jako čtrnáctiletý ve Spartaku Šternberk. V roce 1960 přestoupil do Železáren Prostějov. O rok později posílil tým Rudé hvězdy Brno. Tento klub byl v následujícím roce sloučen se Spartakem ZJŠ Brno. Od roku 1963 až do ukončení své aktivní hráčské kariéry působil Viktor v Dukle Praha. Celkem odehrál 318 prvoligových utkání. V roce 1966 poprvé startoval za československý národní tým v přátelském zápase proti Brazílii na známém stadionu Maracaná. Zúčastnil se také mistrovství světa 1970 v Mexiku.\n\nS týmem Dukly Praha získal v letech 1964 a 1966 ligový titul a v letech 1965, 1966 a 1969 také Československý pohár. Celkem byl pětkrát (1968, 1972, 1973, 1975 a 1976 zvolen československým fotbalistou roku. V roce 1977 po zdravotních problémech ukončil aktivní hráčskou kariéru. Od té doby se fotbalu věnuje jako trenér. Roku 2009 získal Cenu Václava Jíry.\n\n28. října 2012 mu prezident České republiky Václav Klaus udělil Medaili Za zásluhy.\n\n\n"}
{"id": "250132", "url": "https://cs.wikipedia.org/wiki?curid=250132", "title": "Konference OSN o obchodu a rozvoji", "text": "Konference OSN o obchodu a rozvoji\n\nKonference OSN o obchodu a rozvoji (anglicky \"United Nations Conference on Trade and Development\", zkratka UNCTAD) je jednou z odborných organizací OSN.\n\nByla ustanovena Valným shromážděním OSN v roce 1963. Řeší otázky hospodářské a obchodní spolupráce. Současný počet členů 193 a její sídlo je ve švýcarské Ženevě.\n\nProgramy UNCTAD jsou zaměřeny na rozvoj obchodu, obchodní a celní politiku, surovinovou politiku a rozmach rozvojových zemí a jejich ekonomickou integraci.\n\n"}
{"id": "250138", "url": "https://cs.wikipedia.org/wiki?curid=250138", "title": "Zaránk", "text": "Zaránk\n\nZaránk je obec v Maďarsku v župě Heves. Žije zde 410 obyvatel. Dominantou obce je barokní kostel z roku 1782. První písemná zmínka je z roku 1247.\n\n"}
{"id": "250139", "url": "https://cs.wikipedia.org/wiki?curid=250139", "title": "Balanda", "text": "Balanda\n\nBalanda ( ) je řeka v Saratovské a Volgogradské oblasti v Rusku. Je dlouhá 164 km. Povodí má rozlohu 1900 km².\n\nProtéká územím jihozápadní části Povolžské vrchoviny. Ústí zprava do řeky Medvedica (povodí Donu).\n\nZdroj vody je převážně sněhový.\n\nNa řece leží město Kalininsk.\n"}
{"id": "250144", "url": "https://cs.wikipedia.org/wiki?curid=250144", "title": "Nemšová", "text": "Nemšová\n\nNemšová ( \"Nemsó\") je město na severozápadním Slovensku, v Trenčínském kraji. Má 6 271 obyvatel.\n\nMěsto se nachází při soutoku řek Vlára a Váh, pod pohořím Bílé Karpaty, 14 km severně od Trenčína.\nVývoj názvosloví: 1773 Nemsova, Nemssowa, 1786 Nemschowa, 1808 Nemsová, Němssowá, 1863–1902 Nemsova, 1907–1913 Nemsó, 1920– Nemšová\n\nPrvní písemná zmínka o Nemšové je z roku 1242.\n\nNemšová, Ľuborča, Kľúčové, Trenčianska Závada a Nová Nemšová\n\na jiní\n\na jiné\n\n\n\n"}
{"id": "250147", "url": "https://cs.wikipedia.org/wiki?curid=250147", "title": "Balyktach", "text": "Balyktach\n\nBalyktach nebo Bylyktach ( nebo , ) je řeka v Jakutské republice na ostrově Kotelnyj (Novosibiřské ostrovy) v Rusku. Je 205 km dlouhá a její povodí má rozlohu 4 110 km².\n\nPramení na planině Tollja a teče na jih. Ústí do Smirnického zátoky Východosibiřského moře.\n\nZdrojem vody je tající sníh, ledovce a také déšť.\n"}
{"id": "250151", "url": "https://cs.wikipedia.org/wiki?curid=250151", "title": "Dvoušroubovice", "text": "Dvoušroubovice\n\nDvoušroubovice (dvojitá šroubovice, anglicky \"double helix\") je geometrický útvar, který se skládá ze dvou šroubovic se společnou osou (osou šroubovice) a shodnou vzdáleností od této osy, úhlem stoupání a chiralitou, které mají vzájemně posunutou fázi stoupání (někdy se implicitně předpokládá speciální, symetrický případ, kdy jedna šroubovice je souměrná ke druhé vzhledem k ose šroubovice).\n\nV současnosti je dvoušroubovice nejčastěji spojována s molekulou DNA. Poprvé byla tato biomolekula označena za dvoušroubovici J. D. Watsonem a F. Crickem v roce 1953. Velký význam měla i starší práce Rosalindy Franklin. Tvar dvoušroubovice je velmi stabilní. DNA ho vytváří ze dvou příčin. Molekula, která nese dědičnou informaci, by měla být dvojitá, aby se mohla rozmnožovat (replikovat). Dvoušroubovice je rovněž pevnější než dva samostatné řetězce, protože napínání molekuly do všech stran ji tak snadno nerozdělí.\n\nTvar dvojité šroubovice má mimoto i mnoho objektů techniky. Příkladem mohou být dvojitá točitá schodiště nebo spojové kabely (například kroucená dvojlinka).\n\nDvoušroubovice DNA je tvořena dvěma polynukleotidovými vlákny deoxyribonukleové kyseliny (DNA), které se obtáčí kolem společné osy a interagují spolu. Vlákna jsou tzv. antiparalelní, tzn. směřují opačnými směry – zatímco jedno vlákno můžeme jedním směrem popsat jako 5'-3', druhé je ve stejném směru 3'-5'. Čísla 3' a 5' označují čísla uhlíku na deoxyribóze, na které se upínají fosfátové skupiny v cukr-fosfátové kostře DNA. Dále platí, že jsou vlákna navzájem (alespoň do určité míry) komplementární, tzn. adenin vytváří komplementární pár s thyminem a guanin s cytosinem. Helikální struktura je určena sekundární strukturou, která determinuje konkrétní prostorovou formu stočení (vzdálenost od osy, úhel stoupání, chiralitu a vzájemné posunutí).\n\nZa stabilitu dvoušroubovice DNA jsou zodpovědné především dva faktory: párování bází (vodíkové můstky mezi nukleovými bázemi v rámci páru bází) a dále patrové interakce (\"stacking interactions\") mezi nukleovými bázemi „nad sebou“. V obou případech platí, že interakce jsou samy o sobě velmi slabé a jejich síla spočívá v tom, že jich je v dvoušroubovici DNA obrovské množství. Patrové interakce jsou poněkud více závislé na konkrétní sekvenci nukleotidů v jejich oblasti, ale obecně platí, že jsou pro stabilitu dvoušroubovice určující - tedy nikoliv párování bází, nýbrž patrové interakce zodpovídají za stabilitu dvoušroubovice. Roli patrových interakcí popsal český vědec Pavel Hobza.\n\nVětšina DNA v buňkách se nachází ve formě tzv. B-DNA, kterou prakticky již v roce 1953 popsali Crick a Watson. Mimo to však byla popsána celá řada jiných (méně či více významných) modelů dvoušroubovice, z nichž některé se zřejmě vyskytují i in vivo, v buňkách živých organismů. Ke známým modelům patří zejména Z-DNA a dále také A-DNA (viz níže). Ukazuje se, že minimálně Z-DNA a H-DNA se mohou v krátkých úsecích polynukleotidových řetězců v genomu živých organismů reálně vyskytovat a zřejmě plní i důležité funkční role. Z-DNA je energeticky velice bohatá a zřejmě se může vyskytovat v místech, kde došlo k silnému negativními nadšroubovicovému vinutí.\n\nKaždý zdroj však uvádí poněkud odlišná čísla, výše uvedená tabulka tedy není jediná správná. Koneckonců ani B-DNA nacházející se v živých buňkách není ideální Watson-Crickovská struktura. Struktura je zejména silně závislá na sekvenci bází v daném místě.\n\nDůležitou součástí dvoušroubovic jsou žlábky (angl. \"groove\"), prohlubňovité struktury nacházející se na dvoušroubovici DNA. Žlábky jsou mimoto přítomny i u dvoušroubovicové RNA, která je však vzácnější. Konkrétní stavba žlábků se liší v závislosti na typu helikálního uspořádání. Žlábky jsou důležitým místem regulace genové exprese, vážou se do nich různé transkripční faktory a podobně. Tzv. velký žlábek (G) je ten, ve kterém je úhel C–osa šroubovice–C větší než 180°. Ten druhý se označuje jako „malý žlábek“.\n\nNadšroubovicové vinutí (supercoiling nebo superhelix) je dodatečné vinutí již existující dvoušroubovice DNA. Jedná se o běžný jev, který však výrazně mění parametry i vlastnosti dvoušroubovice. Podobné struktury bude vytvářet třeba i gumový kroužek, který několikrát převineme přes sebe. Celkový počet vinutí (L) je potom dáno součtem dvoušroubovicového čísla (T, obvykle počet otáček běžné dvoušroubovice B-DNA) a tzv. nadšroubovicového čísla (W). Zmíněné nadšroubovicové číslo slouží jako měřítko superhelicity DNA, jedná se vlastně o počet otáček osy dvoušroubovice kolem osy nadšroubovice. Negativní supercoiling vzniká tehdy, když se nadšroubovice stáčí proti směru hodinových ručiček, tedy naopak, než pravotočivá DNA dvoušroubovice běžné B-DNA. Pozitivní supercoiling má stejnou tendenci jako dvoušroubovice DNA. Na vytváření a potlačování supercoilingu se podílí enzymy známé jako topoisomerázy.\n\nRNA se obvykle považuje za jednovláknovou molekulu, nicméně to není úplná pravda. I RNA má silnou tendenci k tvorbě kratších či delších dvouvlánkových úseků, jež mají rovněž strukturu dvoušroubovice. Typické je to např. pro některé dsRNA viry. RNA se od DNA liší přítomností jedné z OH skupin ribózy, což má za následek poněkud odlišný druh konformace - jedná se vlastně o A-formu podobnou A-DNA. Také kombinovaný hybridní helix RNA/DNA vytváří A-formu.\n\nDvoušroubovice není netečná struktura a v čase podléhá poměrně výrazným proměnám. Řada experimentů ukazuje, že dvoušroubovice DNA mohou i za běžné teploty čas od času přechodně denaturovat, tzn. vytvářet lokální „bubliny“, v nichž se rozrušila dvoušroubovice. Toto tzv. dýchání DNA (DNa breathing) je zřejmě do velké míry zodpovědné za nízkou stabilitu krátkých oligonukleotidů. Nejsnáze denaturují oblasti bohaté na AT páry (s nízkým GC obsahem). V buňce mohou dvoušroubovicové číslo (počet obrátek dvoušroubovice) snižovat tzv. DNA helikázy, enzymy, které za spotřeby ATP rozplétají dvouvlákno DNA. Bez helikáz by mimo jiné nebylo možno replikovat a transkribovat DNA – pro správný průběh obou procesů je nutná lokální denaturace. V experimentálních podmínkách se denaturace dvoušroubovice provádí obvykle zvýšením teploty, jde to i chemickou cestou.\n\n"}
{"id": "250154", "url": "https://cs.wikipedia.org/wiki?curid=250154", "title": "Trenčianske Teplice", "text": "Trenčianske Teplice\n\nTrenčianske Teplice ( \"Trentschin-Teplitz\", \"Trencsénteplic\") jsou lázeňské město na severozápadním Slovensku, v Trenčínském kraji.\n\nMěsto se nachází na řece Teplička, v pohoří Strážovské vrchy, 12 kilometrů od Trenčína a 15 kilometrů od českých hranic.\n\nPodle staré pověsti léčivé prameny objevil chromý pastýř při hledání zatoulané ovečky. Narazil na malé jezírko s horkou vodou, ze kterého se šířil sirný zápach a již po několika koupelích v něm se uzdravil.\n\nMístní teplé prameny musely znát začátkem našeho letopočtu jistě i germánské kmeny Markomanů a Kvádů, které zde žily. Snad o nich věděly i římské legie (nápis na Trenčanské hradní skále z roku 179). První písemná zmínka o pramenech však pochází až z roku 1247. Od 13. do 19. století patřilo území Trenčianských Teplic s termálními prameny majiteli Trenčanského hradu.\n\nNejvětší zásluhu na rozvoji koupelí měl rod Ilezházů, kterému patřily 241 roků. Tehdy byly lázně jedněmi z nejvýznamnějších v Rakousko-Uhersku. Roku 1835 koupil lázně vídeňský finančník Georg Sina, přebudoval je a zmodernizoval. Jeho syn Šimon dal postavit hotel a rozšířil lázeňský park, dcera Ifigenie nechala roku 1888 zřídlu \"Sina\" nejvzácnější, dodnes zachovanou historickou památku – tureckou lázeň \"Hamman\" v orientálním maurském stylu. Na konci 19. století začíná v městečku komplexní lázeňská péče. Roku 1909 byly lázně prodány maďarské akciové společnosti, ale již vzápětí po první světové válce se majitelem stala Československá akciová společnost. Ta posléze angažovala přední české architekty, zakladatele modernismu Jaromíra Krejcara a Bohuslava Fuchse. Dle Krejcarova návrhu bylo postaveno jeho nejlepší dílo – sanatorium \"Machnáč\". Fuchs zanechal ještě výraznější stopy: koupaliště \"Zelená žába\" a vypracoval několik urbanistických návrhů celého údolí a podílel se na přestavbě centrálních budov.\n\nV letech 1911 až 1923 v Trenčianských Teplicích pracoval jako lékař Antonín Čapek, otec Karla a Josefa Čapkových. Karel Čapek jej zde často navštěvoval a také zde tvořil. Při těchto příležitostech napsal řadu svých významných děl: \"Továrna na absolutno\", \"R.U.R.\", \"Loupežník\" a několik prvních kapitol románu \"Krakatit\".\n\n\n\n"}
{"id": "250155", "url": "https://cs.wikipedia.org/wiki?curid=250155", "title": "Lacul Scărişoara", "text": "Lacul Scărişoara\n\nLacul Scărişoara (\"česky\": jezero Scărişoara) je jméno, které nesou minimálně dvě rumunská jezera.\n\n"}
{"id": "250156", "url": "https://cs.wikipedia.org/wiki?curid=250156", "title": "Filip I. Herodes", "text": "Filip I. Herodes\n\nFilip byl synem židovského krále Heroda Velikého a jeho páté manželky Kleopatry.\n\nHerodes ve své závěti rozdělil Judské království mezi tři své syny – Filipa, Archeláa a Antipu. Filip se měl stát tetrarchou Gaulantidy, Trachonotidy, Batany a Panie. Brzy po Herodově smrti však vypukly mezi bratry spory ohledně dědictví. Rozhodčím se jim stal římský císař Augustus. Sice dlouho váhal, ale nakonec v zásadě potvrdil Herodovu závěť.\n\nFilip tak získal území na severovýchodě někdejšího království, která byla osídlena především nežidovským obyvatelstvem. O jeho vládě toho mnoho nevíme. Údajně byl poměrně oblíbený a stejně jako jeho otec s oblibou budoval. Nechal postavit města Panais a Betsaidu. Jeho vztahy s Římem byly velmi dobré a když v roce 33 nebo 34 zemřel, bylo jeho panství připojeno k římské provincii Sýrii.\n\n"}
{"id": "250160", "url": "https://cs.wikipedia.org/wiki?curid=250160", "title": "Scărișoara (Godeanu)", "text": "Scărișoara (Godeanu)\n\nLacul Scărişoara (\"česky\": jezero Scărişoara) je jezero v rumunském pohoří Godeanu. Nachází se v nadmořské výšce 1935 metrů, má rozlohu 0,85 hektaru a jeho maximální hloubka je 2 metry.\n"}
{"id": "250162", "url": "https://cs.wikipedia.org/wiki?curid=250162", "title": "Sládkovičovo", "text": "Sládkovičovo\n\nSládkovičovo (do roku 1948 \"Diosek\", \"Diosek\", \"Diószeg\") je město na západním Slovensku, v Trnavském kraji.\n\nMěsto se nachází v Podunajské nížině, 9 km od Galanty, 23 km od Trnavy a přibližně 45 km od Bratislavy.\n\nPodle sčítání z roku 2011 tvoří ve Sládkovičově Slováci 64,32 % obyvatel, Maďaři 31,70 % a ostatní 3,98%. K římskokatolické církvi se hlásí 58,04% obyvatel, 19,99% je bez vyznání.\n\nPrvní písemná zmínka o obci pochází z roku 1252. Maďarský název \"Diószeg\" znamená „ořechový les“. Roku 1582 byla obec povýšena na město. Za vlády Josefa II. se zde usazovali němečtí kolonisté. Ekonomika města byla založená na zemědělství a potravinářském průmyslu, od roku 1868 zde existoval velký cukrovar. V roce 1948 dostalo město nový název podle spisovatele Andreje Sládkoviče.\n\nVe městě se nachází římskokatolický Kostel Nanebevzetí Panny Marie ze 17. století, který byl do stávající podoby přestavěn roku 1926. Na řece Dudváh fungoval mlýn, později adaptovaný na vodní elektrárnu s turbínou, která je významnou technickou památkou.\n\nVe městě sídlí soukromá Vysoká škola Danubius, která má tři fakulty: Fakulta práva Janka Jesenského, Fakulta veřejné politiky a veřejné správy a Fakulta sociálních studií. Na právnické fakultě získal v roce 2010 doktorát Michal Hašek. V září 2015 odebralo Ministerstvo školství, vědy, výzkumu a sportu Slovenské republiky škole ve Sládkovičově akreditaci pro doktorský studijní program.\n\n\n"}
{"id": "250164", "url": "https://cs.wikipedia.org/wiki?curid=250164", "title": "Borzja", "text": "Borzja\n\nBorzja ( ) je řeka v Zabajkalském kraji v Rusku. Je 304 km dlouhá. Povodí má rozlohu 7080 km².\n\nPramení na horském hřbetu Kukulbej. Teče v širokém bažinatém údolí mezi suchými stepmi. Ústí zprava do Ononu (povodí Amuru).\n\nZdroj vody je převážně dešťový. V létě dochází k prudkým povodním. Promrzá do dna od poloviny listopadu do začátku dubna. V letech s malým množstvím srážek vysychá. Průměrný roční průtok vody činí 2,8 m³/s.\n\nNa řece leží město Borzja.\n"}
{"id": "250166", "url": "https://cs.wikipedia.org/wiki?curid=250166", "title": "Juraj Jakubisko", "text": "Juraj Jakubisko\n\nJuraj Jakubisko (* 30. dubna 1938 Kojšov) je slovenský filmový režisér, scenárista i kameraman a vedoucí ateliéru režie na Filmové akademii Miroslava Ondříčka v Písku. Jeho filmy se vyznačují velmi osobitou poetikou, bizarností i podivuhodnou hravostí. Díky svému typickému rukopisu, plnému alegorií, fantazie a vizionářské obraznosti se o Juraji Jakubiskovi píše jako o umělci, který svým magickým realismem znamená v této části světa ve filmu to, co Gabriel García Márquez v literatuře Latinské Ameriky. Juraj Jakubisko přitahuje mezinárodní pozornost díky svým experimentálním filmům. \n\nJeho manželkou je slovenská herečka a filmová producentka Deana Horváthová-Jakubisková.\n\nDebutoval dlouhometrážním hraným filmem \"Kristova léta\" (slovensky \"Kristove roky\") (1967). Filmy \"Zběhové a poutníci\" (slovensky \"Zbehovia a pútnici\") (1968), \"Ptáčkové, siroty a blázni\" (slovensky \"Vtáčikovia, siroty a blázni\") (1969) a tragikomedie \"Na shledanou v pekle, přátelé!\" (slovensky \"Dovidenia v pekle, priatelia\") (1970, dokončen byl 1990) byly v 70. letech normalizační cenzurou zakázány a Juraj Jakubisko se mohl věnovat pouze dokumentární tvorbě. Až v roce 1979 natočil hraný film \"Postav dům, zasaď strom\" (slovensky \"Postav dom, zasaď strom\") a v roce 1980 třídílný slovenský televizní film \"Nevera po slovensky\". Vrcholem jeho tvorby v 80. letech byla historická sága s původním slovenským názvem \"Tisícročná včela\" (1983), která získala množství filmových ocenění podobně jako filmová pohádka \"Perinbaba\" (1985). \n\nVe filmech se slovenským názvem \"Sedím na konári a je mi dobre\" (1989) a \"Lepšie byť bohatý a zdravý ako chudobný a chorý\" (česky \"Lepší být bohatý a zdravý než chudý a nemocný\") (1992) s tématem milostného trojúhelníku vrátil ke své tvorbě ze 60. let. Od roku 1993 žije v Praze, kde natočil filmy \"Nejasná zpráva o konci světa\" (1997) a \"Post coitum\" (2004). Je členem Evropské filmové akademie. V roce 2001 se stal docentem na pražské FAMU, kde byl roku 2017 jmenován prfoesorem v oboru Filmové, televizní a fotografické umění a nová média se zaměřením režie.\n\nV roce 2008 byl uveden do kin zatím poslední film režiséra Bathory. Film byl vyhlášen neúspěšnějším filmem desetiletí v České republice a nejúspěšnejším filmem všech dob na Slovensku. Posbíral řadu ocenění po celém světě kupř: CENA IGRIC - Slovensko (2009), ČESKÝ LEV (2009), Slnko v sieti (2010), Monaco International Film Festival (2010) nebo WorldFest-Houston International Film Festival (2011).\n\nV květnu 2012 absolvoval v pražském Institutu klinické a experimentální medicíny (IKEM) transplantaci srdce. V sedmdesáti čtyřech letech se stal zřejmě nejstarším pacientem, jemuž byl v Česku tento zákrok proveden.\n\nV roce 2013 vydal první díl autobiografie pod názvem \"Živé stříbro\". K roku 2017 připravoval pokračování pohádky \"Perinbaba 2\".\n\n\n2012\n2010\n2009\n2008\n2003\n2002\n2001\n2000\n1999\n1998\n1997\n1993\n1991\n1990\n1989\n1988\n1987\n1986\n1985\n1984\n\n1982\n\n1979\n\n1978\n\n1973\n\n1969\n\n1968\n\n1967\n\n1964\n\n\n\n\n\n\n"}
{"id": "250168", "url": "https://cs.wikipedia.org/wiki?curid=250168", "title": "Brezová pod Bradlom", "text": "Brezová pod Bradlom\n\nBrezová pod Bradlom ( \"Birkenhain\", \"Berezó\") je malé město na západním Slovensku, v Trenčínském kraji.\n\nMěsto se nachází v severním podhůří Malých Karpat, cca 15 km východně od Senice a 10 km jižně od Myjavy. V obci se nachází římskokatolický renesanční kostel Nejsvětější Trojice z konce 16. století a neoklasicistní evangelický kostel z roku 1784. Na vrchu Bradlo nad městem je mohyla Milana Rastislava Štefánika. \n\nPrvní písemná zmínka o obci pochází z roku 1262. Pak zřejmě načas zpustla a další zmínka se objevuje až ve druhé polovině 16. století. Roku 1709 získala Brezová trhové právo a stala se městečkem. Následoval prudký nárůst počtu obyvatel, koncem 18. století jich zde žilo přes 5 tisíc (tedy více než dnes) a počátkem 19. století dokonce přes 6 tisíc. Brezová tehdy byla významným střediskem kožešnictví.\n\nNaprostá většina obyvatel byla evangelického vyznání a zdejší tradice boje za svá náboženská práva se odrazila i v rozvoji slovenského národního hnutí, které bylo v kraji pod Bradlem obzvláště silné. Ve 40. letech 19. století zde jako kněz působil Jozef Miloslav Hurban, jehož projev roku 1848 patřil k rozbuškám slovenského povstání. V Brezové chvíli sídlila i tehdy vzniklá první Slovenská národní rada a 22. 9. zde slovenští dobrovolníci svedli bitvy s císařským vojskem a uherskými gardisty (na paměť toho je 22. září Dnem ozbrojených sil SR).\n\nBěhem druhé poloviny 19. století začal počet obyvatel opět klesat, hlavně vlivem úpadku kožešnictví a sílícího vystěhovalectví (zejména do USA). Roku 1899 byla do Brezové přivedena železnice, slepá odbočka z trati Kúty–Trnava. Plán prodloužit tuto trať do Myjavy nebyl nikdy realizován.\n\nPo vzniku Československa zde byla již 6. 1. 1919 otevřena první slovenskojazyčná měšťanská škola na Slovensku. Roku 1928 byla na Bradle postavena monumentální Štefánikova mohyla a název Brezové byl rozšířen na Brezovou pod Bradlom.\n\nPo druhé světové válce došlo k rozvoji strojírenského průmyslu a masivní sídlištní výstavbě. Roku 1966 byla Brezová povýšena na město.\n\n\n\n"}
{"id": "250169", "url": "https://cs.wikipedia.org/wiki?curid=250169", "title": "Václav Ryčl", "text": "Václav Ryčl\n\nVáclav Ryčl (22. únor 1966 Bratislava - 31. prosinec 1994 Praha) byl český básník, prozaik a fotograf.\n\nVěnoval se umělecké fotografii, navštěvoval kroužky Aleše Kuneše a Jána Šmoka, snímky mu vyšly v časopisu \"Fotografie\" a posmrtně v \"Hostu\" (3/2004). Je autorem mj. souborů dokumentárních fotografií Romů. Kreslil a maloval, zúčastnil se několika kolektivních výstav organizovaných Společností pro duševní zdraví Fokus.\n\nDlouhodobě se psychiatricky léčil, svůj život ukončil sebevraždou, jeho dílo vyšlo posmrtně ve sbírkách \"Pavilon číslo 13\" (2003) a \"Život je hrozný společník\" (poznámky, deníky a skici - 2004).\n"}
{"id": "250170", "url": "https://cs.wikipedia.org/wiki?curid=250170", "title": "Giraltovce", "text": "Giraltovce\n\nGiraltovce ( \"Girált\") jsou město na severovýchodním Slovensku, v Prešovském kraji.\n\nMěsto se nachází na levém břehu řeky Topľa, v Ondavské vrchovině, cca 23 km od Svidníku a cca 28 km od Prešova.\n\nPrvní písemná zmínka o městě je z roku 1383.\n\n\n"}
{"id": "250171", "url": "https://cs.wikipedia.org/wiki?curid=250171", "title": "Observatoř", "text": "Observatoř\n\nObservatoř je místo, které je využíváno pro pozorování pozemských a nebeských jevů. Mezi obory, které využívají observatoře jako nástroj svých výzkumů patří např.: astronomie, meteorologie, geologie, oceánografie nebo vulkanologie. V historii byly observatoře jednoduchým astronomickým úhloměrem k určením vzdáleností hvězd, nebo se jednalo o stavby podobné Stonehenge.\n\nObservatoře umístěné na zemském povrchu jsou určeny k průzkumu viditelné a radiové oblasti elektromagnetického spektra. Teleskopy bývají ukryty ve speciálních „domech“ s kupolí, aby se předešlo jejich vnějšímu poškození, neboť se většinou jedná o velice drahé přístroje. Kupole je vybavena speciální posuvnou příčkou, která se před započetím pozorování otevře a po skončení opět uzavře. V některých případech je kupolovitá část vybavena i otočným zařízením, které teleskopu umožňuje pozorovat nebe v různých směrech a úhlech.\n\nPozemní observatoře bývají umísťovány do co možná největších vzdáleností od městských center, aby se předešlo negativním vlivům světelného znečištění, které tato centra produkují. Vhodné místo pro stavbu observatoře by mělo mít temné nebe, vysoké procento jasných nocí během roku, čisté ovzduší bez emisí, a mělo by být položeno ve velké nadmořské výšce. Ve větších nadmořských výškách je totiž atmosféra „tenčí“, a pozorování jsou tedy méně ovlivňována vzdušnými turbulencemi. Oblasti, které dnes nejlépe splňují kritéria pro stavbu moderní observatoře, jsou: jihozápad USA, Havaj, Andské pohoří a Austrálie. Mezi největší observatoře dnes patří Mauna Kea, observatoř Roque de los Muchachos ve Španělsku, observatoř Paranal v Chile a Kitt Peak observatory v USA. Největší observatoří v oblasti rovníku je Observatorio Nacional de Llano del Hato ve Venezuele.\n\nHistorie radioastronomie se datuje do 30. let 20. století, kdy se začaly konstruovat první radioteleskopy. Podobně jako u observatoří s optickými teleskopy jsou radioobservatoře budovány mimo městské aglomerace, aby se předešlo nepříznivým vlivům elektromagnetického vlnění, které produkují (např. Televizí vysílání apod.). Avšak na rozdíl od „optických“ observatoří jsou radioobservatoře budovány hlavně v údolích, kde jsou okolními kopci či horami odstíněny od elektromagnetického rušení. Mezi významné radioobservatoře patří Very Large Array v Novém Mexiku, Jodrell Bank ve Velké Británii, Observatoř Arecibo na Portoriku a Parksova observatoř v Novém Jižním Walesu v Austrálii.\n\nVesmírné observatoře jsou speciální teleskopy nebo jiná zařízení, která jsou situovaná ve vesmírném prostoru. Výhodou vesmírné observatoře je její schopnost sledovat i takové vlnové délky elektromagnetického spektra, které nemůžou proniknout zemskou atmosférou a nemůžou být tedy pozorovány pozemskými teleskopy. Atmosféra Země totiž do značné míry pohlcuje ultrafialové záření, rentgenové záření a gama záření. Částečně také pohlcuje i infračervené záření, takže observace těchto složek elektromagnetického spektra je nejlepší provádět mimo zemskou atmosféru. Další výhodou vesmírných observatoří je jejich oproštění od negativních vlivů vzdušného proudění v atmosféře. Mezi jejich nevýhody ale patří značně vysoké náklady a z důvodu jejich umístění i velmi náročná obsluha. Nejznámějším příkladem je Hubbleův vesmírný teleskop.\n\nMezi nejstarší observatoře patří:\n\n\nVulkanologická observatoř je zařízení, které zkoumá a sleduje sopečnou činnost. Existují i mobilní vulkanologické observatoře programu \"USGS VDAP (Volcano Disaster Assistance Program)\", které mohou být nasazovány v místech potřeby. Tato zařízení provádějí dlouhodobá pozorování seismické činnosti, geologických a hydrologických podmínek v období klidu, aktivity a erupce sopky. Snaží se také objasňovat, jaké jevy a geologické změny k erupci vedly. Nejstarší vulkanologickou observatoří je \"Osservatorio Vesuviano\" v Neapoli v Itálii, která byla založena roku 1841, která nyní spadá pod správu \"Italské vládní agentury - INGV\".\n\nMeteorologická stanice je zařízení, které zkoumá aktuální projevy, chování a stav podnebí v rámci určitého území. Je vybavena různými měřícími zařízeními jako jsou např.: Teploměr, Barometr, Anemometr, se kterými provádí měření projevů počasí jako jsou množství srážek, teplota a vlhkost vzduchu, rychlost větru aj.\nPříchod telegrafu roku 1837 umožnil velice rychlý sběr meteorologických dat z širokého území. Tato data mohla být používána k vytváření map o stavech a chování atmosféry a mohlo být pozorováno, jak se její stav mění s průběhem času. Aby mohla být pravidelně vytvářena předpověď počasí, bylo nutné zbudovat širokou observační síť meteorologických stanic, která vznikla roku 1849 pod vedením Josepha Henryho v po celých Spojených státech amerických. V této době vznikaly podobné sítě i v Evropě. Během následujících padesáti let ustanovily další země své národní meteorologické ústavy např.: Finsko, Velká Británie, Indie, Austrálie aj.\n\n"}
{"id": "250172", "url": "https://cs.wikipedia.org/wiki?curid=250172", "title": "Hardžedefovo naučení", "text": "Hardžedefovo naučení\n\nHardžedefovo naučení je staroegyptské literární dílo, nejstarší známý doklad žánru Knih moudrých rad do života. Za autora je literární tradicí považován princ Hardžedef, mladší syn panovníka Chufua z období 4. dynastie, který jej měl napsal pro svého syna Autjebrea. O Hardžedefově autorství ovšem neexistuje žádný přesvědčivý důkaz a nelze vyloučit, že mu bylo ještě ve Staré říši připsáno pro věhlas, který prince provázel; v egyptologii proto bývá označováno jako domnělé.\n\nPro existenci tohoto naučení dlouho svědčily jen zmínky o něm z jiných pramenů, teprve v moderní době byly nalezeny i zlomky textu samotného. Je z něj znám pouze začátek rekonstruovaný podle 17 opisů na hieratických ostrakách z ramessovské doby a jednoho na dřevěné tabulce ze Třetí přechodné doby.\n\nNaučení již obsahuje témata, s nimiž se lze v rámci tohoto literárního žánru setkat i později, přičemž se zdá, že formou vykazuje jisté podobnosti s naučením Ptahhotepa. Text začíná uvedením jména a titulů autora a jména jeho syna, jemuž je naučení určeno. Hardžedef synovi doporučuje se oženit, až bude „znamenitým“, a synovi, který se mu jednou narodí, postavit dům (řádek 6–7). Další rady se týkají vybudování hrobky („domu smrti“), určení polností, z nichž budou přinášeny obětiny, a také profesionálního zádušního kněze, který bude obstarávat zádušní kult. To vše slouží věčnému života a je proto důležitější než věci pozemské. Hardžedef ostatně v této souvislosti naznačuje, že na dědice není radno se příliš spoléhat (řádek 26).\n\nPorušená část textu pak uvádí, že ani zabezpečený zádušní kult ovšem pro blažený posmrtný život člověka nemusí být postačující, protože „z jeho zádušní oběti se stane trest boží a to, co ho mělo těšit, bude jeho hanbou“ (řádek 36–37). Není jasné, o jaké situaci zde Hardžedef hovoří, ale podle textu předcházejícího tomuto úseku by mohlo jít o varování před důsledeky neetického jednání za života, kdy namísto toho, aby člověk na věčnosti žil s vědomím své spravedlnosti, žije ze zádušních obětin sice věčně, ale v hanbě.\n\nDalší dnes neznámá část textu pravděpodobně obsahovala rady týkající se různých oblastí každodenního života. Lze to dovodit nejen z podoby ostatních úplněji zachovaných naučení, ale také z obliby, které se tento text těšil více než dvě tisíciletí i poté, co právní instituce v něm doporučovan už dávno zanikly.\n\nUkázka textu (řádek 11–15):\n\n"}
{"id": "250173", "url": "https://cs.wikipedia.org/wiki?curid=250173", "title": "Hanušovce nad Topľou", "text": "Hanušovce nad Topľou\n\nHanušovce nad Topľou ( \"Tapolyhanusfalva\") jsou město na severovýchodním Slovensku, v Prešovském kraji.\n\nMěsto se nachází na pravém břehu řeky Topľa, v Beskydském předhoří, cca 22 km od Vranova nad Topľou a cca 25 km od Prešova.\n\nTopľa, Hanušovský potok, Medziansky potok\n\n12 km východně sa nacházejí vodní nádrže Veľká Domaša a Malá Domaša.\n\nPrvní písemná zmínka o městě je z roku 1332, kdy král Karel I. Robert udělil obyvatelům svobodné vsi Hanušovce městská práva. Již z roku 1317 však pochází zmínka o hanušovském statku. Název je odvozen od jména zdejšího dědičného šoltyse Hanusa.\nOd roku 1346 patřily Hanušovce do vlastnictví feudálního panstva Šóšovců, kteří zde panovali následující tři století. V polovině 15. století sídlili v okolí Hanušovců bratříci. Od roku 1635 se zde každoročně konalo šest trhů. V 17. století vzrostl význam Hanušovců zásluhou humanistické školy (gymnázia). Obyvatelé se živili zemědělstvím, ale rozvíjela se zde i řemesla, především koželužství a ševcovství.\n\nMěsto tvoří poměrně nová zástavba, jejíž těžiště tvoří výstavba ve stylu tzv. socialistického realismu v kombinaci s typickou zástavbou rodinných domů charakteristickou v meziválečných letech. Některé nové ulice jsou vystavěny kvazimoderním stylem.\nStřed města je nazýván \"varoš\", ulice pod viaduktem Širiava a ulice Bukovská, její okolí se nazývá Bukovské.\nKomenského, Budovaťeľská, Počekanec, Mierová, Sadová, Kukorelliho, Zámocká, Kláštorná, Záhradná, Širiava, Bukovské, SNP, Tehelná, Garbiarska, Slovenská, Pod Šibenou, Jarmočná, Štúrova, Prešovska.\n\nZajímavými stavbami jsou historické zámky, tzv. Veľký a Malý Kaštieľ,\n\n\n\n\nHistorický park u „Veľkého kaštielu“, s rozlohou 3 ha.\n\n\n\nNa území města se nacházejí čtyři typy škol: škola mateřská, základní, speciální základní a základní umělecká škola.\nKaždý z těchto objektů disponuje vlastní tělocvičnou, přilehlým sportovním areálem, jídelnou ap.\n\n\n\n"}
{"id": "250174", "url": "https://cs.wikipedia.org/wiki?curid=250174", "title": "Klášter Fontenay", "text": "Klášter Fontenay\n\nKlášter Fontenay je francouzský cisterciácký klášter nedaleko Montbardu severozápadně od Dijonu, v oblasti Côte-d'Or v Burgundsku. Klášter byl založen v roce 1118 Bernardem z Clairvaux a jedná se o nejstarší zachovalý cisterciácký klášter. Od roku 1981 je zapsán na seznamu Světového dědictví Unesco.\n\nKonvent založili mniši vyslaní Bernardem z mateřského kláštera Clairvaux vedení jeho bratrancem Godefroyem de La Roche-Vanneau. Jednalo se po klášteru Trois-Fontaines o teprve druhý dceřiný konvent Clairvaux založeného krátce před tím (1115). Mniši se usadili v údolí v místě poustevny bratrů Martina a Milona. Rozrůstající se komunita se 1130 přesunula do prostornější části údolí, které jim poskytl Bernardův strýc Raynard z Montbardu. Vlhké a podmáčené místo museli mniši nejdříve odvodnit, sanovat a vymýtit, aby zde mohli postavit nový klášter. Ten získal latinské jméno \"Fontenaium\" („plovoucí na pramenech“). Mnichům ve Fontenay věnoval Bernard svoje první rozsáhlejší dílo \"De Gradibus humilitatis et superbiae\" (O stupních pokory a pýchy). V roce 1139 se do kláštera uchýlil norwichský biskup Ebrard z Arundelu, oběť pronásledování ze strany krále. Klášteru věnoval své jmění a byl pohřben ve zdejším kostele, který 1147 vysvětil papež a člen cisterciáckého řádu Evžen III.\nVe 12. a 13. století klášter vzkvétal, získával dary, těšil se přízni papežů a králů a stal se mateřským klášterem dalších konventů. Za stoleté války byl klášter vypleněn Angličany a pak znovu skupinami žoldnéřů. Nový rozkvět Fontenay zažilo za opata Jeana Frouarda (1459–1483). V 16. století se klášter dostal do finančních potíží a budovy přestaly být udržovány. Chátrající refektář byl v 18. století zbourán a za Francouzské revoluce mniši z kláštera uprchli. V opuštěných budovách pak vznikly papírny a později v 19. století v okolí další továrny rodiny Montgolfierů.\n\nNa začátku 20. století celý klášterní areál získali noví majitelé Éduard a René Aynardovi, kteří začali jeho pečlivé zrestaurování a rekonstrukci do původní středověké podoby.\n\nKlášterní kostel je trojlodní bazilika s transeptem a hlavní lodí zaklenutou valenou klenbou s lomenými oblouky. Na jihu ke kostelu přiléhá rajský dvůr lemovaný křížovou chodbou s arkádou tvořenou dvojicemi oblouků nesených sdruženými sloupy. Křížová chodba zpřístupňuje jednotlivé prostory kláštera jako je kapitulní síň nebo prostorný sál sklenuté žebrovou klenbou. V patře se nachází rozlehlý dormitář zastřešený po požáru v 15. století krovem v podobě obráceného lodního trupu.\n\nV areálu se nacházejí i hospodářské stavby jako například mohutný věžovitý holubník. Nejvýznamnější je rozlehlá kovárna s prostory žebrově klenutými na sloupy, která byla vybavena vodním hamrem. \n\n\n"}
{"id": "250176", "url": "https://cs.wikipedia.org/wiki?curid=250176", "title": "Šmalkaldy", "text": "Šmalkaldy\n\nŠmalkaldy (něm. Schmalkalden) jsou německé město ležící v jihozápadním Durynsku, v zemském okresu Schmalkalden-Meiningen, na soutoku řek Schmalkalde a Stille.\n\nSousední obce: Breitungen/Werra, Fambach, Floh-Seligenthal, Rotterode, Altersbach, Springstille, Christes, Metzels, Wasungen, Schwallungen a Rosa.\n\nČásti obce: Aue, Asbach, Breitenbach, Grumbach, Haindorf, Helmers, Mittelschmalkalden, Mittelstille, Möckers, Näherstille, Niederschmalkalden, Reichenbach, Volkers, Weidebrunn a Wernshausen.\n\nPrvní zmínka o tomto místě pochází z roku 874. Město je známé zejména díky šmalkaldskému spolku, který v tomto městě vznikl, a šmalkaldské válce (1546-47).\n\nBěhem křišťálové noci byla zničena městská synagoga. 14. února 1945 bylo město zasaženo náletem, při kterém byla zničena řada historických budov.\n\n\n\n\n"}
{"id": "250181", "url": "https://cs.wikipedia.org/wiki?curid=250181", "title": "Medzev", "text": "Medzev\n\nMedzev ( \"Metzenseifen\", \"Mecenzéf\") je město na východním Slovensku, v Košickém kraji.\n\nMedzev se nachází na řece Bodva pod pohořím Volovské vrchy (Slovenské rudohoří), vzdušnou čarou jen asi 24 km západně od Košic. Město se skládá z částí Vyšný Medzev a Nižný Medzev. Původně byly tyto části samostatnými slovenskými horními městy. Pouhých 1,5 km směrem na jih od městské zástavby probíhá hranice Národního parku Slovenský kras.\n\nPrvní písemná zmínka o osídlení oblasti Medzeva pochází z roku 1272 - jednalo se o záznam o nepovoleném užití lesa obyvateli hornické osady. Z roku 1366 se zachovala listina o povolení výstavby tří vodních kovářských hamrů. V 19. století měl medzevský region nejvyšší koncentraci kovářského řemesla na světě. Například v roce 1842 v okolí Medzevu na řece Bodvě a na jejích přítocích pracovalo 109 vodních hamrů s celkovým počtem 198 výhní. Kovářské výrobky z Medzevu - rýče, lopaty motyky a další nářadí - byly proslulé nejen po celém Slovensku, ale i v zahraničí.\n\nOblast byla od 13. století osídlována německými kolonisty, kteří sem přicházeli z nejvzdálenějšího severozápadu Německa, z Flámska a Brabantu. Tito obyvatelé Medzevu hovořili specifickým německým dialektem, tzv. mantáčtinou, jež se v této oblasti udržela jako živý jazyk až do 21. století.\n\nPřesto, že Medzev je tradičně považovaný za \"hlavní město Němců na Slovensku\", počet obyvatel německé národnosti zde klesá. Zatímco v roce 1991 představovali Němci 17,26 % obyvatel Medzevu, o čtvrtstoletí později z celkového počtu téměř 4 400 obyvatel tvořili občané, hlásící se k německé národnosti, jen necelé 400 stovky. (Pro srovnání: v roce 1930 bylo německé národnosti 77,72 % obyvatel Medzevu).\n\nPo roce 1989 však došlo k poklesu i u počtu obyvatel romské národnosti. V roce 1991 tvořili Romové, vesměs obyvatelé místní romské osady, 9,40 % obyvatel Medzevu, v roce 2011 již jen pouhých 1,81 %. Počet obyvatel slovenské národnosti se stabilně pohyboval okolo 70 %.\n\nV Medzevu se narodil bývalý slovenský prezident Rudolf Schuster a fotbalista Jaroslav Pollák.\n\n\n\n\n"}
{"id": "250184", "url": "https://cs.wikipedia.org/wiki?curid=250184", "title": "Pozorovatel", "text": "Pozorovatel\n\nPozorovatel označuje: \n\n"}
{"id": "250185", "url": "https://cs.wikipedia.org/wiki?curid=250185", "title": "Klášter Villelongue", "text": "Klášter Villelongue\n\nKlášter Villelongue se nachází poblíž vsi Saint-Martin-le-Vieil cca 24 km od města Carcassonne.\n\nČástečně zachovalý cisterciácký klášter byl založen ve 12. století a dodnes je nádhernou ukázkou jihofrancouzské architektury 12., 13. a 14. století.\n\n"}
{"id": "250186", "url": "https://cs.wikipedia.org/wiki?curid=250186", "title": "Tlmače", "text": "Tlmače\n\nTlmače jsou město na jižním Slovensku, v Nitranském kraji.\n\nMěsto leží na řece Hron, pod Štiavnickými vrchy. Nachází se cca 11 km od Levic a cca 40 km od Nitry.\n\nPrvní písemná zmínka o městě je z roku 1075.\n\n\n"}
{"id": "250187", "url": "https://cs.wikipedia.org/wiki?curid=250187", "title": "MT-LB", "text": "MT-LB\n\nMT-LB (, \"Mnogocelevoj ťagač legkij bronirovannyj\") je sovětský víceúčelový obojživelný obrněný transportér, v Česku zvaný též \"matla\". Vyvinut byl v 60. letech 20. století a měl se stát náhradou za zastaralé obrněné pásové dělostřelecké tahače. Sériově se stroj začal vyrábět kolem roku 1970 a postupem času doznal mnoha variant, jejichž užití je odlišné od původního záměru. Vozidlo je obojživelné, je v něm zabudováno zařízení na ochranu posádky před zbraněmi hromadného ničení. Výzbroj tvoří kulomet ráže 7,62 mm.\n\nObrněný transportér byl v mnoha verzích ve výzbroji Československé lidové armády.\n\n\nSSSR, Arménie, Ázerbájdžán, Bangladéš, Bělorusko, Bulharsko, Československo, Česká republika, Finsko, Irák, Jugoslávie, Kazachstán, Litva, Maďarsko, Moldávie, Niger, NDR, Polsko, Rusko, Slovensko, Srbsko, Švédsko, Ukrajina.\n"}
{"id": "250192", "url": "https://cs.wikipedia.org/wiki?curid=250192", "title": "Pavel Roman", "text": "Pavel Roman\n\nPavel Roman (25. ledna 1943 Olomouc – 31. ledna 1972 Tennessee, USA) byl československý krasobruslař, mužská polovina tanečního páru sourozenců Romanových.\n\nSpolu se svojí sestrou Evou Romanovou se stal celkem čtyřikrát mistrem světa v tancích na ledě v letech 1962 až 1965 a po dvakrát v letech 1964 a 1965 též mistrem Evropy. Od roku 1965 do 1971 působili v americké lední revui Holiday on Ice. Zahynul ve věku 29 let při autonehodě.\n\n\n\n"}
{"id": "250194", "url": "https://cs.wikipedia.org/wiki?curid=250194", "title": "Pozorovatelna", "text": "Pozorovatelna\n\nPozorovatelna je místo, ze kterého se provádí pozorování. Je to místo, které využívá pozorovatel k uskutečnění pozorování. Nemusí jít o místo na povrchu Země (např. vesmírná stanice).\n\n\n"}
{"id": "250196", "url": "https://cs.wikipedia.org/wiki?curid=250196", "title": "Petr Kobler", "text": "Petr Kobler\n\nPetr Kobler (* 1. srpna 1988, Prostějov) je český fotbalový obránce či záložník, momentálně působící v týmu FC Hlučín.\n\nS fotbalem začínal v pražské Slavii, kde se postupně probíjel všemi mládežnickými kategoriemi. Došel až do B-týmu, kde si svými výkony vysloužil i pozvánku do A-týmu . Poprvé za Slavii nastoupil v 70. minutě zápasu Poháru ČMFS 2007/08 proti divizní Líšni. Premiéra to nebyla dobrá, Slavia prohrála 3:4.\n\nOd sezony 2009/2010 působí v FC Hlučín .\n\n"}
{"id": "250198", "url": "https://cs.wikipedia.org/wiki?curid=250198", "title": "Automatizace", "text": "Automatizace\n\nAutomatizace označuje použití samočinných řídicích systémů k řízení technologických zařízení a procesů. Z pohledu industrializace jde o krok následující po mechanizaci. Zatímco mechanizace poskytuje lidem k práci zařízení, které jim usnadňuje práci, automatizace snižuje potřebu přítomnosti člověka při vykonávání určité činnosti.\n\nPři splnění ideálního předpokladu tzv. komplexní automatizace by teoreticky mohlo dojít až k vyřazení člověka z příslušného výrobního procesu. V praxi se jeví tato možnost jako neuskutečnitelná.\n\nModerní pojetí výrobní automatizace staví člověka a automatizační techniku do role partnerů: automatizační technika pomáhá lidem udržovat technologické procesy efektivní a bezpečné.\n\n\n"}
{"id": "250203", "url": "https://cs.wikipedia.org/wiki?curid=250203", "title": "BRDM-1", "text": "BRDM-1\n\nBRDM-1 (\"Bronirovannaja Rozvědyvatelno-Dozornaja Mašina\") byl sovětský obrněný transportér z padesátých let 20. století. Prototyp stroje byl zhotoven roku 1956, sériová výroba probíhala v letech 1957–1966. Celkem bylo vyrobeno kolem 10 tisíc kusů.\n\nVe výzbroji ČSLA bylo 124 transportérů, které byly zařazeny u průzkumných útvarů a jednotek tankových i motostřeleckých divizí.\n\n\n"}
{"id": "250209", "url": "https://cs.wikipedia.org/wiki?curid=250209", "title": "Velký Chlum", "text": "Velký Chlum\n\nVelký Chlum (508 či 502 m n. m.) je neovulkanický kopec tři kilometry jižně od Děčína a 1,3 km jižně od vrcholu Chlum (444 m n. m.). Nachází se v katastrálním území Chlum u Děčína. Představuje nižší vrchol hřbetu z alkalických bazaltů až tefritů, který odděluje povodí Labe a Ploučnice.\n\nU kóty 488 m, asi 250 metrů severoseverozápadně od vrcholu, stojí kamenná vyhlídková věž. Pod ní se nachází křižovatka červeně značené turistické trasy z Děčína a žlutě značené trasy z Boletic nad Labem.\n"}
{"id": "250212", "url": "https://cs.wikipedia.org/wiki?curid=250212", "title": "BRDM-2", "text": "BRDM-2\n\nBRDM-2 (Бронированная Разведывательно-Дозорная Машина, \"Bronirovannaja Razvedyvatjelno-Dozornaja Mašina\") je sovětské, resp. ruské obojživelné obrněné průzkumné vozidlo z šedesátých let 20. století. Známé bylo i pod označeními BTR-40PB, BTR-40P-2 a GAZ 41-08. Toto vozidlo bylo, jako mnoho jiných sovětských, ve velkém vyváženo a nasazení se dočalo v minimálně 38 zemích. Jedná se o modernizaci předchůdce BRDM-1 se silnější výzbrojí i snadnější manévrovatelností a pohyblivostí.\n\nManuálně ovládaná věž u základní verze transportéru s náměrem -5° až +30° a odměrem plných 360° je vyzbrojena kulometem KPVT ráže 14,5mm se zásobou 500 nábojů, a s ním spřaženým 7,62mm kulometem PKT se zásobou 2 000 nábojů.\n\n"}
{"id": "250219", "url": "https://cs.wikipedia.org/wiki?curid=250219", "title": "Blažej Vaščák", "text": "Blažej Vaščák\n\nBlažej Vaščák (* 21. listopadu 1983, Krompachy, Československo) je slovenský fotbalista a bývalý reprezentant, od léta 2017 hráč klubu FK Senica. Je odchovancem sportovního fotbalového klubu v Širokém, mimo Slovensko působil na klubové úrovni v Itálii, ČR a Polsku.\nHraje na postu pravého útočníka nebo ofenzivního záložníka. Na svém kontě má čtyři starty za slovenský národní tým (v letech 2007–2008).\n\nS celkem ŽP Podbrezová zažil po sezoně 2013/14 pod vedením trenéra Jaroslava Kentoše postup ze 2. slovenské ligy do 1. ligy.<br>\nV létě 2016 přestoupil do druholigového klubu FC Lokomotíva Košice, v únoru 2017 pak do MFK Skalica ze stejné ligy. V srpnu 2017 opět měnil dres, přestoupil do prvoligového týmu FK Senica.\n\nPo dvouletém působení v italské lize se dočkal debutu v slovenské reprezentaci a zároveň se tak dostal do širší nominace slovenského národního týmu. V A-mužstvu Slovenska debutoval 13. 10. 2007 v kvalifikačním zápase v Dubnici nad Váhom proti reprezentaci San Marina (výhra 7:0).\n\nCelkem nastoupil v letech 2007 až 2008 za slovenský národní tým ve čtyřech zápasech, gól nevstřelil.\n\n"}
{"id": "250222", "url": "https://cs.wikipedia.org/wiki?curid=250222", "title": "OT-65 FÚG", "text": "OT-65 FÚG\n\nOT-65 FÚG 4x4 byl maďarský kolový obrněný transportér, který byl od poloviny šedesátých let 20. století vyráběný podnikem Rába. Jeho konstrukce vychází ze sovětského obrněného transportéru BRDM-1. OT-65 měl však motor v zadní části a bojový prostor v části přední. Vozidlo mělo pro lepší průchodnost terénem dva páry pomocných výsuvných kol, pohon na vodě zajišťují dva lodní šrouby. Motor je možné nastartovat i bez baterie klikou. Setrvačník se odpojí spojkou od motoru. Dovnitř vozidla si sednou dvě osoby, nasadí do setrvačníku kliku a během několika málo minut ho roztočí na předepsané otáčky. Kliku oddělají a roztočený setrvačník připnou zpět k motoru, který se rozběhne. Stroj byl ve výzbroji Československé lidové armády\n\n\n"}
{"id": "250225", "url": "https://cs.wikipedia.org/wiki?curid=250225", "title": "Klášter Royaumont", "text": "Klášter Royaumont\n\nKlášter Royaumont je cca 30 km severně od hlavního města Francie Paříže u Asnières-sur-Oise v departementu Val-d'Oise.\n\nTento cisterciácký klášter pochází z roku 1228, kdy jej založil panovník Ludvík IX. Je dceřiným klášterem Citeaux.\n\n"}
{"id": "250228", "url": "https://cs.wikipedia.org/wiki?curid=250228", "title": "Klášter Fountains", "text": "Klášter Fountains\n\nKlášter Fountains ( \"Fountains Abbey\") se nachází v anglickém hrabství Severní Yorkshire, asi 6 km jihozápadně od městečka Ripon a 40 km severně od Leedsu, a je součástí královského parku Studley. Je pojmenován podle mnoha vodních pramenů, které v místě vyvěrají a byly svedeny do soustavy potoků a jezírek. Jde o ruiny jednoho ze dvou nejstarších a největších anglických klášterů řádu cisterciáků. Klášter je na seznamu světového dědictví UNESCO a součástí Národního trustu britských památek National Trust.\n\nOpatství bylo založeno 13 mnichy v čele s opatem Richardem z Newminsteru (1100–1159), později svatořečeným. Pocházeli z benediktinského kláštera Panny Marie v Yorku, a přišli na pozvání tamního arcibiskupa Thurstana, který jim daroval pozemky a poskytl jim základnu ve své rezidenci v Riponu. Odtud odešli 27. prosince roku 1132, aby si vystavěli provizorní dřevěné stavby. V témže roce byl školenými cisterciáky založen v severní Anglii klášter v Rievaulx, druhý dceřiný klášter nejstaršího francouzského cisterciáckého opatství v Clairvaux.\n\nMniši si vyhlédli pro klášter Fountains údolí chráněné před větrem, s vhodnými zdroji místního kamene, stavebního dřeva, hrnčířské hlíny a vody. První dva roky trpěli nouzí, než položili základy kamenným stavbám a obdělali půdu. Komplex 17 budov vybudovali podle stejných stavebních plánů jako Clairvaux, nejméně ve třech stavebních etapách rané gotiky. Sám klášter Fontains se stal mateřským klášterem pro nedaleké menší opatství Kirkstall, které je dnes předměstím Leedsu.\n\nStředem opatství a největší stavbou je trojlodní bazilika Panny Marie na půdorysu latinského kříže, s hranolovou věží nad příčnou lodí a s pravoúhlým chórem. Z jižní strany k ní přiléhá \"cellarium\" (pracovna bratří laiků), dále křížová chodba s rajskou zahradou a studnou uprostřed, na něž z východu navazuje dvoulodní kapitulní síň, s refektářem (jídelnou mnichů), v patře býval dormitář (společná ložnice mnichů). Všechny stavby jsou stavěny z místního pískovce, krytiny byly břidlicové, podlahy keramické s malovanými motivy pod glazurou.\n\nKuchyň a ohřívárna bývaly ve 12.-13. století jedinými vytápěnými prostorami. Teprve stavební úpravy z konce 14. století vedly ke zmírnění přísné řehole a k zavedení komfortu bydlení včetně vytápění z dalších ohnišť s komíny a jejich dodnes dochovanými šachtami. Dále směrem k jihovýchodu vede spojovací chodba do nemocnice (\"infirmarium\"), jež byla pro případ přenosných nemocí izolována od ostatního areálu. Stranou za ní směrem k jihovýchodu je patrová budova opatského domu. Na západní straně při bráně hlavního vstupu jsou dvě samostatná stavení. První byla hlavní fortna se stavením pro hosty (dnes k ní přiléhá parkoviště a novogotický obytný dům z poloviny 19. století). Druhá, rozlohou větší byla samostatná hospodářská jednotka (grangie), zahrnující obydlí, obilnou sýpku a mlýn. Na jihozápadní straně stojí budova někdejší pekárny, dále je přádelna vlny s ovčínem a dílny k výrobě vlněné plsti. Textilie byly mistrovskou prací zdejších laických bratří, dobře se prodávaly na trzích a založily textilní tradici celého hrabství Yorkshire.\n\nOpatství utrpělo za stoleté války a morovou epidemií z let 1349–1350, při které zemřela asi třetina mnichů a další trpěli hladem. Po té kolem roku 1400 docházelo k reformě řeholních pravidel a z ní plynoucímu zmírnění řeholní askeze, následovalo i uvolnění morálky, zejména obžerství a alkoholismus, jež se řešilo i na zasedání generální kapituly v Citeaux. Poslední stavební etapu opatství kolem roku 1500 vedl opat Huby, který přistavěl několikapatrovou věž, což řeholní pravidla sv. Bernarda zakazovala.\n\nPoslední mniši opatství opustili v listopadu roku 1539, když král Jindřich VIII. po sporu s papežem nařídil zrušení všech anglických klášterů a vlastní - anglikánskou reformu církve.\n\nRoku 1540 byly stavby prodány a proměněny na hospodářské objekty (hlavně chlévy a stáje). Vystřídali se zde různí vlastníci a správci, z nich nejvýznamnější byl královský úředník Sir John Mallorie, za jehož správy se panství poprvé nazývá \"Studley Royal\", a po roce 1600 Sir Stephen Proctor. Roku 1660 panství získal sňatkem s Marií Malloriovou lord Georg Aislabie (1617–1674), který ponechal klášterní komplex v troskách, ale vystavěl si na severní straně pozemků nové sídlo - dvoupatrový zámek, upravil krajinu výsadbou několika stovek stromů, chovem vysoké zvěře (dodnes zde žije stádo jelenů sika), založením rybníků a jezírek, vysazením ryb a kachen.\n\nTeprve období romantismu a středověkého \"revivalu\" vedlo k novému rozkvětu velkého klášterního panství. Lord William Aislabie (1699–1781) po kavalírské cestě do Francie byl inspirován tamními velkolepými úpravami zámeckých areálů. Po dvou manželstvích, úmrtí čtyř dětí a dalších peripetiích panství koupil za 18.000 liber a začal se stavebními proměnami: dal postavit čínský pavilon, kapli devíti oltářů, domek pro bankety (nyní zpustlý), můstky, pergoly, dva kamenné antikizující chrámky Piety a Fámy, altánky a antikizující sochy. Po jeho smrti se střídali další vlastníci. Roku 1946 některé objekty vyhořely a správu spolu s ochranou památek a přírody převzal stát (The National Trust).\n\n\n"}
{"id": "250236", "url": "https://cs.wikipedia.org/wiki?curid=250236", "title": "Kazuki Nakadžima", "text": "Kazuki Nakadžima\n\nKazuki Nakadžima (: 中嶋 一貴; * 11. ledna 1985 Aiči) je japonský závodník, pilot Formule 1, týmu Williams.\n\nOd začátku roku 2007 je testovacím jezdcem Williamsu a zároveň se zúčastnil závodů série GP2 v týmu DAMS.\n\nJeho otcem je bývalý závodník a také pilot formule 1 Satoru Nakadžima.\n\nKazuki začal závodit v motokárách v roce 1996, ve kterých byl velmi úspěšný a o tři roky později získal titul japonského mistra motokár ve třídě ICA. Díky svým úspěchům na sebe upozornil vedení Toyoty, která ho zařadila do svého programu na výchovu mladých talentů.\n\nOd roku 2002 závodil v japonské školní formuli Toyota, ve které o rok později získal mistrovský titul. V roce 2004 závodil v japonském mistrovství Formule 3, ve kterém vyhrál 2 závody a skončil na celkovém pátém místě. Další sezonu závodil také v japonské formuli 3, skončil druhý. Navíc se v této sezoně zúčastnil japonského mistrovství sportovních vozů GT300, ve kterém skončil na celkovém osmém místě.\n\nV roce 2006 se přesunul do Evropy. Účastnil se závodů F3 Euroseries. Ovšem po skvělém začátku, kdy první závod dokončil na druhém místě a po vítězství ve čtvrtém závodě už žádných lepších výsledků nedosáhl a v celkové klasifikaci mistrovství skončil na sedmém místě. V dalším roce už závodil v GP2 v týmu DAMS, získal pět pódií a stal se nováčkem roku.\n\nV listopadu 2006 byl Kazuki jmenován na místo testovacího pilota týmu Williams, společně s Narainem Karthikeyanem. Poprvé pro tým testoval týž měsíc. Na okruhu Fudži odjel v dešti 4 kola. Celkem přes zimu při testech najezdil okolo 7 000 km. V pěti závodech byl třetím pilotem týmu a představil se tak při pátečních trénincích.\n\n9. října 2007 bylo oznámeno, že Nakadžima nahradí v posledním závodě sezony v Brazílii Alexe Wurze, který ukončil svou závodní kariéru. Ve svém prvním závodě si Kazuki nevedl vůbec špatně. Po startu z 19. místa se dokázal probojovat na 10. místo v cíli.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n<div style=\"float:left;\">\n\n\nZdroj, použitý pro statistiky\n\nOficiální stránky\n"}
{"id": "250237", "url": "https://cs.wikipedia.org/wiki?curid=250237", "title": "Assal", "text": "Assal\n\nAssal ( , ) je sopečné jezero v centrální oblasti země Džibutsko, nacházející se z části na území tzv. Tadjoura Region a Dikhil Region. Jezero leží ve výšce 153 m pod úrovní Rudého moře a je to nejnižší bod na africkém kontinentu. Jezero má maximální délku 10 km a největší šířku do 7 km. Celková plocha činí 54 km², přičemž průměrná hloubka je 7,4 m. Celkový objem vody v jezeře je přibližně 400 mil. m³.\n\nJezero leží poblíž průlivu Bab-al-Mandab, která spojuje Adenský záliv s Rudým mořem. Vyplňuje Assalskou proláklinu, kde se odštěpuje kontinentální africký zlom – Velká příkopová propadlina. Asi 70 km na východ od jezera se nachází hlavní město Džibutska – Džibuti.\n\nZdroje jezera jsou podpovrchové prameny, které jsou živené zálivem Golfe de Tadjoura.\n\nJedná se o jezero s největším objemem slané vody na světě. Slanost se pohybuje v koncentraci 34,8 %, což je více než koncentrace soli v Mrtvém moři a zhruba 10x slanější než mořská voda. V hloubce 20 metrů, byla naměřená dokonce koncentrace 39,8 %. Letní teploty zde dosahují téměř 60° C a spolu s velmi slanou vodou se stává oblast jezera jednou z nejnehostinnějších na světě.\n\nJezero je zbarveno velkou paletou odstínů. Vedle sebe zde najdeme bělostné solné pláně, mělké tůňky s tyrkysovou vodou a na hladině zbarvené minerály, od světle fialové přes zelenou či hnědou, leží vějíře soli. Většina vody obsažené v jezeře je původem z Rudého moře, odkud prosakuje puklinami a trhlinami.\n\nPoprvé ho Evropané navštívili až počátkem 20. století, ale až po dalších 50 letech tento přírodní jev plně pochopili. Průzkum poskytl vědcům důkazy o pohybu velkých zemských ker – litosférických desek. Zde v místě, kde leží jezero, došlo kdysi k rozdělení kontinentu a následnému oddálení zlomových krajů. Rozšiřující se proláklina se začala plnit vodou. Jezero vykrystalizovalo před 1 – 4 mil. lety.\n\nJezero je obklopeno solnou pánví (ve směru západ-severozápad), kde se těží sůl a přepravuje se karavanami do Etiopie.\n\n"}
{"id": "250240", "url": "https://cs.wikipedia.org/wiki?curid=250240", "title": "OT-90", "text": "OT-90\n\nOT-90 (Obrněný Transportér vzor 90) je československý, obrněný transportér, který vznikl úpravou bojového vozidla pěchoty BVP-1. Dle \"Smlouvy o konvenčních ozbrojených silách v Evropě\", přijaté účastnickými státy 19. listopadu 1990 v Paříži, a \"Dohody o maximálních úrovních konvenčních zbraní a techniky\", se tehdejší Československo zavázalo snížit stavy obrněné techniky. Vzhledem k tomu, že BVP-1 byly opatřeny kanónem ráže 73 mm a patřily ke kategorii bojových vozidel s těžkou výzbrojí, jejichž počet byl dle smlouvy omezený, bylo přistoupeno k přestavbám vozu podle těchto nových dohod.\n\nZ BVP-1 byla sejmuta bojová věž vybavená 73 mm kanónem vz. 71, spřaženým 7,62 mm kulometem PKT a odpalovacím zařízením pro PTŘS 9K11 Maljutka. Ta byla nahrazena v rámci akce \"Opera\" věží BTR-60Pb z vozidla OT-64 (SKOT), která byla vyzbrojená velkorážním kulometem KPVT ráže 14,5 mm a spřaženým kulometem SGMT vz. 43/66 ráže 7,62 mm, který byl následně měněn za kulomety PKT. Touto úpravou se kvůli posunutí těžiště zhoršily jízdní a plavební vlastnosti vozidla, ve věži byl omezený prostor a neotáčela se s ní podlaha střelce. Vnitřní interkom střelci ztěžoval činnost a nebyl vyřešen odvod zplodin střelby, prostor nabíječe byl malý, byl omezen počet munice. Věž byla oproti vozu méně odolná a byla mechanicky otáčena, což zpomalovalo efektivitu střelby. Tato přestavba byla oficiálně nazvána jako \"OT–90\", neoficiálně se tomuto obrněnému transportéru přezdívalo \"„Havlův tygr“.\"\n\nV roce 1992 vznikl v podniku VOP 026 Šternberk, s. p. prototyp modernizované verze OT-90 M1, na kterém bylo realizováno celkem 14 modernizačních prvků, které řešily odstranění nedostatků z přestavby BVP-1 na OT-90 a současně došlo ke zkvalitnění bojových vlastností těchto vozidel. Roku 1993 došlo k další modernizaci a vozidlo dostalo označení OT-90 M2. Věž byla dodatečně opancéřována, byly provedeny další modernizace a úpravy, které z vozidla udělaly moderní stroj odpovídající svému zaměření.\n\nDělostřelecká pozorovatelna bez zbraňových systémů ve věži, vybavená automatizovaným systémem řízení palby dělostřelectva a laserovým nebo optickým dálkoměrem. Po vyřazení z výzbroje byla tato vozidla určena pro přestavbu na průzkumné a pozorovací komplety LOS.\n\nDílna technické pomoci slouží pro opravy nebo vlečení techniky v bojových podmínkách. Dvě základní verze se liší podle vezeného nářadí a náhradních dílů – pro tanky T-72 nebo bojová vozidla pěchoty (BVP-1 a BVP-2).\n\nPrůzkumný a pozorovací komplet pro zjišťování, identifikaci a rozpoznávání stacionárních i pohyblivých cílů za účelem plánování a řízení dělostřelecké palby. Senzorová jednotka na teleskopickém výsuvném stožáru umožňuje detekovat cíle ve dne do 10 km, v noci do 6 km.\n\nZdravotnický obrněný transportér pro vyhledávání raněných na bojišti, poskytování základní zdravotnické pomoci a následný odsun. Vozidlo je vybaveno základním zdravotnickým materiálem, lehátky a sedačkami pro převoz raněných. \n\nOdsunové zdravotnické vozidlo je vybaveno základním zdravotnický materiálem, lehátky a sedačkami pro převoz raněných. Jeho určením je poskytnutí kvalifikované a zabezpečené první pomoci raněným a jejich rychlý transport z bojiště.\n\nVelitelské stanoviště je štábní pracoviště pro mobilní místa velení mechanizovaných jednotek. Verze VOV-1p i mírně odlišná VOV-2p vznikly úpravou podvozku OT-90 a doplněním speciální zástavby s informačními a komunikačními prostředky. \n\nVelitelské pracoviště vzniklo rozšířením spojovacího zařízení a prostředků pro orientaci s cílem vytvořit podmínky pro práci velitelů mechanizovaných jednotek. Modernizovaná verze je označována jako VP-90M1.\n\nObrněné vyprošťovací vozidlo je zařazeno u vybraných mechanizovaných a logistických útvarů, kde se používá pro vyprošťování a evakuaci techniky, provádění technické pomoci a běžných oprav v polních podmínkách.\n\n"}
{"id": "250242", "url": "https://cs.wikipedia.org/wiki?curid=250242", "title": "Dcera", "text": "Dcera\n\nDcera je označení pro potomka ženského pohlaví ve vztahu k jejím rodičům. Antonymem je syn, potomek mužského pohlaví.\n\nPodle biologického nebo právního vztahu k rodičům může být\n\nSlovem dcera bývá někdy ve slangové mluvě označována také \"dceřiná společnost\", jedná se o výraz pocházející z obchodní a ekonomické hantýrky.\n\n"}
{"id": "250246", "url": "https://cs.wikipedia.org/wiki?curid=250246", "title": "Buddhismus v Koreji", "text": "Buddhismus v Koreji\n\nBuddhismus k Koreji má velmi specifickou podobu, odlišnou od tradičního buddhistického učení. Tradiční datování příchodu buddhismu do Koreje uvádí rok 372.\n\nKdyž byl buddhismus ve 4. století přinesen do Koreje, tehdejší Korea byla rozdělena do Tří království: Kogurjo na severu, Pekče na jihozápadě a Silla na jihovýchodě. Do té doby byl tradičním korejským náboženstvím šamanismus. S příchodem buddhismu nenastává konflikt dvou náboženství, ale obě náboženství se promíchala. Buddhistické chrámy se tak začínají stavět v horách, které byly pokládány za tradiční místa přebývání duší apod.\n\nDo největšího z království, království Silla, buddhismus pronikl až v 5. století, zejména díky počátečnímu odporu aristokratických vrstev. V roce 527 významný úředník Ichadon oznámil tehdejšímu králi Beopheungi, že se stal buddhistou. Král poručil tomu muži stít hlavu. Podle pověsti z něj místo krve začalo vytékat mléko. Ichanod je dodnes považován za mučedníka.\n\nZa dalšího panovníka nastal prudký vzestup buddhismu, který vyústil až v konečné uznání buddhismu jako státního náboženství. Korejští mnichové započali cestovat zejména do Číny, odkud přinášely další buddhistické texty. V 6. století byl buddhismus z Koreje přenesen do Japonska. V této době se již počaly formovat různé buddhistické školy.\n\nV roce 668 se království Silla podařilo sjednotit celý korejský poloostrov a započalo tak období známé jako Sjednocená Silla, které trvalo až do roku 918. Buddhismus se v tomto období dále vyvíjel a bylo postaveno mnoho buddhistických chrámů. Velký milník přišel, když se do Koreje dostalo z Číny učení čchan, v Japonsku známé jako zen a v korejském buddhismu son. Son velice výrazně ovlivnil ráz korejského buddhismu a dodnes je nejvýraznější formou buddhismu v Koreji.\n\nZejména od roku 1970 zažívá korejský buddhismus vzestup. V Korejské republice od 80. let 20. století působí asi třicet buddhistických škol. Mezi nimi jsou nejdůležitější Čogje (조계종) a Tego (대고종). Ke každé škole náleží na tisíce klášterů a spousta z nich má více než tisíciletou tradici. Pod Čogje také patří tři hlavní korejské kláštery symbolizující „trojíklenot\" buddhismu - Buddhu, Dharmu a Sanghu. Ústřední klášter Čogjesa je umístěn uprostřed Soulu. Ke škole Čogje se dnes hlásí asi devět miliónů Korejců a přímo v klášteře žije asi 15 000 mnichů a mnišek, kteří dodržují celibát. V Koreji tuto starou tradici zrušili až Japonci po roce 1910. V polovině minulého století byla zásada celibátu opět povolena a dnes je v Koreji jediná škola, Tego, kde se mniši mohou ženit. \n\nKorejský buddhismus ale žije i ve své „lidové\" podobě. Jak se zdá, více než meditace Korejce přitahuje modlitba k Buddhům a bódhisattvům, o nichž věřili, že je jejich soucit může zbavit jejich vlastních trápení a problémů. Tento kult není úplně ve shodě v původním učením o tom, že spásy lze dosáhnout jen absolvováním samsáry a dosažení nirvány, ale dnes je přijímán i v jiných zemích mahájánového buddhismu. Na rozdíl od původního indického buddhismu si Korejci libují v barvitých rituálech, kde lze vycítit vliv šamanismu. Některé slavnosti mají svůj původ již v Korjo či Sille a často se mluví o tom, že jsou to v podstatě šamanistické rituály s buddhistickou slupkou. Lze sem zařadit např. oslava Buddhových narozenin, která se slaví v 8. den 4. lunárního měsíce. Ulice měst jsou plné svítících lampionů se svastikami a jinými buddhistickými symboly. Také ve východní Asii je Jižní Korea jediným státem, kdy na tento den připadá pracovní volno. \n"}
{"id": "250247", "url": "https://cs.wikipedia.org/wiki?curid=250247", "title": "Jean Froissart", "text": "Jean Froissart\n\nJean Froissart (1336/1337 Valenciennes – 1405 Chimay) byl francouzský básník a kronikář, člen družiny Václava Lucemburského. Autor tzv. Kroniky stoleté války, která zachycuje události okolo vleklého sporu Anglie s Francií a mimo jiné také podle očitého vyprávění vojáků popisuje průběh bitvy u Kresčaku, kde padl český král Jan Lucemburský.\n\n\n"}
{"id": "250250", "url": "https://cs.wikipedia.org/wiki?curid=250250", "title": "Denethor II.", "text": "Denethor II.\n\nDenethor II. je postava vládnoucího správce Gondoru ve Středozemi, fiktivním světě J. R. R. Tolkiena. Vystupuje v knize \"\". Je to 26. a poslední vládnoucí správce.\n\nDenethor je v \"Návratu krále\" a dodatcích popsán jako muž velké vůle, předvídavosti a síly. Přesto byl až druhý v srdcích mužů a svého otce Ectheliona II. kvůli Thorongilovi, který dosáhl ve službě otci velké slávy. Thorongil, neboli Aragorn, jenž chtěl zůstat v utajení, však odešel z Minas Tirith po velkém činu čtyři roky předtím, než se Denethor stal správcem. Thorongil radil Ecthelionovi věřit spíše Gandalfovi než Sarumanovi, ale Denethor Gandalfovi nevěřil, neboť si myslel, že ho chce nahradit Aragornem.\n\nOženil se s Findulais, dcerou knížete Adrahila z Dol Amrothu. Porodila mu dvě děti, Boromira a Faramira. Dvanáct let po svatbě ale Findulais zemřela a Denethor se stal ještě více zamlklým a ponurým.\n\nZa své vlády začal tajně používat palantír, aby vyzkoumal Sauronovu sílu. Dlouho byl uložený v citadele Minas Tirith a nikdo ho nepoužil od doby, co byla dobyta Minas Ithil. Úsilí, jež musel vyvinout na ovládání palantíru, a vize Sauronovy obrovské moci však uspíšily jeho stáří. Nedal se ale jako Saruman zkazit Sauronovými lžemi. Přesto Sauronovi posloužilo ukázat mu své síly. Smrt Boromira, kterého velmi miloval, ho deprimovala ještě více. Pokračoval však dále ve válce proti Sauronovi všemi prostředky, které měl.\n\nPřed bitvou na Pelennorských polích nechal zapálit gondorské majáky, svolat jednotky ze všech gondorských provincií a odeslat většinu civilního obyvatelstva Minas Tirith do bezpečí. Když byl útok velmi blízko, poslal po jízdních poslech rudý šíp královi Rohanu, Théodenovi. Rada rozhodla, že Gondor sám nemůže podniknout žádný útok, ale Denethor poslal vojáky do Osgiliathu a k vnějšímu opevnění Rammas Echor, které bylo pracně postaveno a ještě nebylo dobyto. Jeho syn a ostatní kapitánové měli proti tomu námitky, protože nepřítel měl obrovskou početní převahu, a radili spíše bránit samotné město. Přesto se Faramir otci podřídil a po prolomení vnější obrany města se vrátil zraněn jižanským šípem, zatímco město bylo obléháno nepřátelskými vojáky.\n\nTato poslední ztráta zlomila Denethorovi ducha. Přikázal svým mužům, aby pro něho a Faramira přinesli olej a dřevo na podpal. Pak zapálil oheň, zlomil bílou správcovskou hůl, odznak své moci a ulehnul do ohně s palantírem v rukou. Chtěl, aby hořel také jeho vážně zraněný a umírající syn, ale tomu bylo zabráněno včasným zásahem Pipina s pomocí Beregonda ze stráže a Gandalfa. Správcovství tak přešlo na Faramira, který byl uložen do Domů uzdravování.\n\nVe filmu \"\" ho hrál John Noble. Jeho úloha je tam jiná než v knize. Kvůli náporu mordorské moci vypadá duševně chorý. Odmítne zapálit majáky, které by přivolaly pomoc od Rohanu (na Gandalfův pokyn je zapálí Pipin). Otevřeně přizná, že více miluje svého mrtvého syna Boromira, a zbývajícího syna Faramira pošle se všemi jezdci na sebevražedný útok na nepřáteli obsazený Osgiliath. Když vidí armády Mordoru obléhat Minas Tirith, zavolá k mužům, aby prchali, ale Gandalf ho přerazí holí a převezme velení nad obranou města.\n\nPozději, když v záchvatu šílenství pokouší upálit sebe a svého syna Faramira, ulehne do ohně a potom vyběhne ze síně a ověnčen plameny skočí z ostrohu nad Minas Tirith. Faramir je stejně jako v knize zachráněn Gandalfem a Pipinem. V rozšířené verzi filmu najde Aragorn palantír vedle koruny, což naznačuje, že Denethor ztratil naději poté, co viděl Sauronovu moc.\n\nPostava Denethora hraje ve filmu jinou úlohu než v knize, kde dělá vše pro záchranu Gondoru a zešílí až po těžkém zranění Faramira.\n\n"}
{"id": "250254", "url": "https://cs.wikipedia.org/wiki?curid=250254", "title": "Frederick Marryat", "text": "Frederick Marryat\n\nFrederick Marryat (10. července 1792, Londýn – 9. srpna 1847, Langham, Norfolk, Anglie) byl anglický spisovatel dobrodružných příběhů s námořní tematikou. Je považován za zakladatele anglického námořního románu a jeho žánrové varianty, románu pirátského.\n\nNarodil se roku 1792 v Londýně jako syn člena parlamentu, ale již jako chlapec se chtěl stát námořníkem a údajně prý kvůli tomu třikrát utekl z domova. Skutečností ale je, že již roku 1806 ve svých čtrnácti letech vstoupil do Královského námořnictva, kde sloužil do roku 1830. Bojoval v napoleonských válkách a roku 1812 byl povýšen na poručíka. Poté se v letech 1812–1814 zúčastnil britsko-americké války. Roku 1819 se oženil s Catherine Shairpovou, se kterou měl čtyři syny a sedm dcer. V další válce proti Barmě v letech 1824–1826 obdržel vyznamenání a domů se vrátil jako námořní kapitán.\n\nVelmi obdivoval skotského spisovatele a básníka Tobiase Smolletta (1721–1771), původně lodního lékaře, proslulého svými pikareskními romány, a pokoušel se podle jeho vzoru literárně zpracovat své bohaté životní zážitky. Jeho první román \"The Naval Officer\" (1829, \"Námořní důstojník\") zaznamenal slušný úspěch a to jej přivedlo k rozhodnutí vzdát se po dvaceti čtyřech letech slibné námořnické kariéry a zcela se věnovat psaní. V letech 1832-1835 se stal vydavatelem časopisu \"The Metropolitan Magazine\", kde publikoval i své práce.\n\nPo dvou letech strávených v Kanadě a ve Spojených státech (1837–1839) se vrátil do Londýna a roku 1843 se odstěhoval do Langhamu v anglickém hrabství Norfolk, kde také roku 1847 zemřel.\n\nJeho knihy nebyly určeny přímo mládeži, ale díky pestrému a dobrodružnému ději, humornému způsobu vyprávění a chytrým, čestným a poctivým hrdinům, oplývajícími anglickými ctnostmi jako je odvaha, láska k pravdě a pokora před Bohem, se staly brzy oblíbenou dětskou četbou.\n\n\n\n"}
{"id": "250257", "url": "https://cs.wikipedia.org/wiki?curid=250257", "title": "Giovanni Villani", "text": "Giovanni Villani\n\nGiovanni Villani (asi 1280 Florencie – 1348) byl florentský kronikář, autor díla \"Nuova Cronica\" a společník obchodní firmy Buonsignori. Po Giovanniho smrti pokračoval v psaní nejdříve autorův bratr Matteo Villani a pak bratranec Filippo Villani.\n\n"}
{"id": "250260", "url": "https://cs.wikipedia.org/wiki?curid=250260", "title": "BRM-1", "text": "BRM-1\n\nBRM-1 je sovětské, resp. ruské pásové obojživelné obrněné vozidlo postavené na bázi BMP-1 určené k vedení taktického průzkumu z počátku sedmdesátých let 20. století. Bylo vyráběné ve dvou verzích, BRM-1 jako verze základní, BRM-1K s radiolokační stanicí PSNR-5K. Do konce 80. let bylo vyrobeno kolem 2000 kusů.\n\nRoku 1995 se začaly vyrábět modernizované stroje BRM-3.\n\n"}
{"id": "250261", "url": "https://cs.wikipedia.org/wiki?curid=250261", "title": "Josef Adamčík", "text": "Josef Adamčík\n\nJosef Adamčík (16. září 1863, Brno – 9. prosince 1919, Praha) byl český stavitel, geodet a profesor.\n\nStudoval v letech 1880–1885 na brněnské technice a poté byl do roku 1896 zaměstnán jako stavitel ve státní službě. Např. v letech 1892–1896 se podílel na regulaci Dunaje. V roce 1896 byl jmenován docentem geodézie na báňské akademii v Příbrami a v roce 1899 se stal mimořádným a v roce 1903 řádným profesorem deskriptivní geometrie a geodézie. V roce 1906 přešel jako profesor geodézie na německou techniku do Prahy.\n\nV roce 1901 vydal Compendium der Geodäsie (515 str.).\n\n"}
{"id": "250262", "url": "https://cs.wikipedia.org/wiki?curid=250262", "title": "Česká hokejová extraliga 1994/1995", "text": "Česká hokejová extraliga 1994/1995\n\nČeská hokejová extraliga 1994/1995 byla 2. ročníkem nejvyšší hokejové soutěže v České republice.\n\n\nVšech 12 účastníků se v základní části utkalo čtyřkolově každý s každým. Prvních 8 celků postoupilo do čtvrtfinále play off, které se hrálo celé, kromě utkání o třetí místo, na tři vítězná utkání. Celky na 9. až 12. místě hrály skupinu o udržení, avšak nikdo z ní sesestoupil díky rozšíření soutěže na 14 účastníků.\n\nPoznámky:\n\nV play-off je 1, 2 a 5 utkání hráno doma. V utkáních o 3. místo je první utkání hráno doma. Nikdo nesestoupil díky rozšíření soutěže na 14 účastníků.\n1. utkání\n\n2. utkání\n\n3. utkání\n\n4. utkání\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\n\n"}
{"id": "250264", "url": "https://cs.wikipedia.org/wiki?curid=250264", "title": "Auch", "text": "Auch\n\nAuch [\"oš\"] (okcitánsky Aush) je francouzské město v départementu Gers v Midi-Pyrénées. V minulosti bylo střediskem Gaskoňska. Město je také sídlem arcibiskupa z Auch.\n\nMěsto leží přibližně ve středu departementu Gers mezi toky řek Baïse a Arrats na říčce Gers.\n\nV římské době leželo město na křižovatce cest Périgueux-St.Bertrand de Commingues a Bordeaux-Toulouse. Tehdy se jmenovalo \"Elimberris\".\n\n\n\n\"Počet obyvatel\"\n\n\n\nOficiální stránky města\n"}
{"id": "250265", "url": "https://cs.wikipedia.org/wiki?curid=250265", "title": "Klášter Zwettl", "text": "Klášter Zwettl\n\nKlášter Zwettl či Světelský klášter, latinsky \"Clara Vallis\" (Světlé údolí), je dodnes fungující mužský cisterciácký klášter, který se nachází poblíž stejnojmenného města v oblasti Waldviertel.\n\nSpolečně s rodem svého zakladatele se místní cisterciáci zúčastnili osidlování Vitorazska a díky své zeměpisné poloze na rakousko-českém pomezí často sdíleli osudy obou zemí. Na půdě kláštera vzniklo velké množství rukopisů věnovaných dějinám rakouských zemí, které se často prolínaly s osudy zemí českých včetně tzv. \"Liber fundationum monasterii Zwettlensis\".\n\nKlášter by založen koncem roku 1137 za souhlasu rakouského markraběte Leopolda III. ministeriálem Hadmarem I. z Kuenringu jako rodový klášter jeho rodu v řídce osídleném místě zvaném Světlá. Prvotní konvent povolaný kláštera Heiligenkreuz dorazil na místo následujícího roku a svým příchodem začlenil opatství do morimondské filiační řady. Nově založený klášter obdržel četná nadání a roku 1139 jej potvrdil římský král Konrád. Papežská konfirmace z rukou Inocence II. následovala o rok později. K vysvěcení konventního kostela došlo roku 1159.\n\nAktivní kolonizace a klučení pomezního hvozdu ze strany Kuenringů a světelských mnichů vyprovokovalo českého knížete Soběslava II. a v prosinci 1176 byl klášter vypálen a zle popleněn českými vojáky, kteří zde dle dobových pramenů získali značnou kořist v podobě dobytka a lidí, které si odvedli do otroctví. Roku 1179 se kníže Bedřich Vitorazska na císařský nátlak zřekl a roku 1186 věnoval Hadmarovi z Kuenringu v léno Vitoraz.\n\nKuenringové byli donátory kláštera až do konce 13. století, mnohými privilegii jej nadal i Přemysl Otakar II. a za jeho vlády také představitelé jihočeské šlechty. Po pádu Přemysla Otakara se cisterciáci sblížili s Habsburky, což vedlo k významnému rozvoji konventu, který prý okolo roku 1300 měl sto mnichů a konvršů a ve srovnání s ostatními řádovými domy platil generální kapitule vyšší daň. První polovina 14. století byla ve znamení dalšího hospodářského rozvoje, který skončil roku 1393, kdy mniši klášter dočasně opustili. Následně se opatství stalo častým terčem husitských nájezdů.\n\nSvětelský klášter je dodnes fungujícím cisterciáckým konventem. Budovy jsou směsicí slohu románského, gotického a přestavby z doby barokní.\n\nKnihovna má v současnosti obsáhlou sbírku více než 60 tisíc knih, z toho velkého množství středověkých rukopisů, na jejichž tvorbě se od konce 12. století podílelo i místní skriptorium.\n\n"}
{"id": "250266", "url": "https://cs.wikipedia.org/wiki?curid=250266", "title": "Včelojedi", "text": "Včelojedi\n\nVčelojedi (Perninae) je skupina jestřábovitých dravců. Jsou rozšířeni spíše v teplejších oblastech, určitou výjimkou jsou včelojedi rodu \"Pernis\"; včelojed lesní je rozšířen až k Sibiři, na zimu však odlétá do tropické Afriky. Několik zástupců této skupiny se živí hlavně hmyzem, rody \"Pernis\" a \"Henicopernis\" se specializovaly na požírání vosích larev. Někteří se živí i obratlovci, např. plazy.\n\n\nNěkdy se sem řadí také další monotypické rody:\n"}
{"id": "250270", "url": "https://cs.wikipedia.org/wiki?curid=250270", "title": "Group Method of Data Handling", "text": "Group Method of Data Handling\n\nNeuronová síť typu GMDH je vrstevnatá neuronová síť s několika vstupy a jedním výstupem. Algoritmus sítí Group Method of Data Handling (GMDH), poprvé zveřejněný A. G. Ivachněnkem (1966), byl vyvinut jako nástroj pro nalezení závislostí v komplexních nelineárních vícerozměrných systémech, jejich predikci (předpovědi) a aproximaci. Idea sítě GMDH je nalezení takové funkce neuronové sítě, která bude co nejlépe odpovídat naučené předloze. Předpovězená hodnota výstupu neuronové sítě pak bude co nejvíc odpovídat reálné předloze.\n\nNeuronová síť GMHD je typem sítí s učitelem. Parametry sítě se vytvářejí při předkládání dat. Zvláštností této sítě je, že nemá pevnou strukturu. Ta je postupně vytvářena vrstva po vrstvě, právě při učení této sítě. Tato síť provádí polynomiální kombinaci vstupů a každá další vrstva zdvojnásobuje stupeň výsledného polynomu.\n\nAlgoritmus hledá optimální polynom reprezentující předložená data. Algoritmus dále tento polynom vytváří pomocí polynomiální vícevrstvé sítě aproximací funkce g: R → R. Funkce mapují podmnožinu n-rozměrného Euklidovského prostoru (vstupní reálná data) do množiny reálných čísel (právě vytvořená neuronová síť). Cílem je získat matematický model objektu (problém identifikace a rozpoznávání) nebo popsat proces, který se na objektu bude odehrávat v budoucnosti (problém předpovídání). GMDH patří ke skupině tzv. induktivních algoritmů – nad předloženým datovým souborem se snaží samy bez přičinění uživatele nalézt model zkoumaných dat.\n\n"}
{"id": "250272", "url": "https://cs.wikipedia.org/wiki?curid=250272", "title": "Zimní olympijské hry 1992", "text": "Zimní olympijské hry 1992\n\nXVI. zimní olympijské hry se v roce 1992 konaly ve francouzském městečku Albertville. Hry se uskutečnily v období od 8. do 23. února 1992. Jsou to nejen poslední hry, na kterých startovalo Československo, ale jedná se i o poslední zimní hry, které se konaly ve stejný rok jako letní olympijské hry; téhož roku se totiž konaly ještě olympijské hry ve španělské Barceloně.\n\nČeskoslovenští sportovci získali 3 medaile a všechny byly bronzové. Oceněni takto byli krasobruslař Petr Barna, družstvo skokanů na lyžích a celek hokejistů.\n\nNa hrách se jako ukázkový sport objevil curling. Novinkou v programu zimních olympijských her jsou soutěže v short tracku a v akrobatickém lyžování.\n\n"}
{"id": "250275", "url": "https://cs.wikipedia.org/wiki?curid=250275", "title": "John Joseph Rawlings", "text": "John Joseph Rawlings\n\nJohn Joseph Rawlings byl britský inženýr a vynálezce první moderní hmoždinky, známé pod označením „rawlplug“. Vynalezl ji na přelomu let 1910 a 1911, kdy ji k patentování přihlásil. Trademark \"rawlplug\" získal o rok později a patent až v roce 1913. V roce 1919 se jeho firma \"Rawlings Brothers\", přejmenovala na Rawlplug Ltd.\n\n\n"}
{"id": "250279", "url": "https://cs.wikipedia.org/wiki?curid=250279", "title": "Wunda", "text": "Wunda\n\nWunda je nejvýraznější útvar na povrchu uranova měsíce Umbrielu. Jedná se o kruhovitou oblast o průměru 131 km, nacházející se poblíž Umbrielova rovníku. Je vyplněna velmi světlým materiálem, kolem je tmavý val a v jejím středu tmavý vrchol.\n\nPravděpodobně se jedná o určitý druh impaktního kráteru. Zatím však nebylo zjištěno, jak je možné, že se na celkově velmi temném povrchu měsíce může vyskytovat takto světlý útvar s vysokým albedem. Kráter Wunda vyfotografovala sonda Voyager 2 při svém průletu kolem Uranu v roce 1986. \n\nNázev kráteru byl odvozen od jména mytologického temného ducha původních domorodých obyvatel Austrálie.\n"}
{"id": "250286", "url": "https://cs.wikipedia.org/wiki?curid=250286", "title": "PK", "text": "PK\n\nSpojení písmen P a K může mít různé významy:\n\n\n"}
{"id": "250289", "url": "https://cs.wikipedia.org/wiki?curid=250289", "title": "Vojtěch Mastný", "text": "Vojtěch Mastný\n\nVojtěch Mastný (18. března 1874 Praha-Nové Město – 25. ledna 1954 Praha) byl československý diplomat první Československé republiky a český právník.\n\nPocházel z poměrně zámožné průmyslnické rodiny, která během 19. století vybudovala textilní továrnu v Lomnici nad Popelkou a angažovala se rovněž při vytvoření a správě první české banky – Živnostenské banky. Jeho životní dráha však podnikatelská spíše není.\n\nPráva vystudoval na Karlově univerzitě a dále si prohluboval znalosti i na renomovaných francouzských školách Sorbonna a École des Chartes. Po soudní a bankovní praxi vstoupil do služeb Zemského výboru království Českého. V roce 1899 se oženil. Za ženu si vzal Zdenku Kodlovou.\n\nPo vzniku Československé republiky dal veškeré své schopnosti do služeb československé diplomacie a sloužil jí až do jejího pádu. Během druhé světové války působil v dozorčí radě Živnobanky. Po 2. světové válce byl krátce vězněn, avšak zproštěn obvinění. Po komunistickém převratu byl hospodářsky decimován a v polovině 50. let zemřel. Rodinná hrobka s reliéfem Františka Rouse je na Olšanských hřbitovech.\n\nPo vzniku Československa napomáhal vytvoření českého diplomatického sboru organizováním diplomatických a konsulárních kurzů. Dva roky přednášel na Univerzitě Karlově mezinárodní a diplomatické právo.\n\nByl členem komise ministerstva zahraničí a komise znalců pro výklad mírových smluv, místopředsedou Asociace pro mezinárodní právo ( ) a předsedou její československé sekce. Od roku 1924 byl stálým členem komise pro kodifikaci mezinárodního práva při Společnosti národů, účastnil se mezinárodních kongresů.\n\nVzhledem ke svému vzdělání, hmotnému zázemí i diplomatické erudici může být považován po Janu Masarykovi a Edvardu Benešovi za jednoho z nejvýznamnějších diplomatů éry první Československé republiky vůbec. Jako bytostný konzervativec se neangažoval v politických stranách, považoval za potřebné sloužit vlasti a plnit úkoly zadané vládou bez ohledu na vnitropolitické třenice. Postupně působil jako vyslanec v klíčových evropských zemích:\n\n\nNejvýznamnější diplomatická událost jej zastihla v krizové době Československa. Přímo na mnichovské jednání nebyli čeští zástupci vůbec připuštěni, trávili však čas v blízkém hotelu. Zde mu výsledný text byl předán, aby o něm informoval pražskou vládu s tím, že: „Nepřijmete-li, budete si muset uspořádat své záležitosti s Německem sami…“\nMarně namítal: „Ale jaká je to volba – mezi vraždou a sebevraždou!“. Mnichovská dohoda znamená krach první republiky, zmar veškerých prostředků i jeho úsilí, které československému státu vydal. Po odeslání depeše několik dnů vůbec nemluví, a to ani v rodině. Odchází do diplomatické výslužby.\n\nVzhledem i ke svému věku, se rozhodl zůstat ve vlasti a mírnit škody. Je jednou z osob, která přemlouvala Háchu k tomu, aby se ujal prezidentského úřadu, neboť funkci by mohly přijmout osoby záměrně kolaborující. Během 2. světové války zasedal v dozorčí radě Živnobanky a snažil se, aby prostředky této tehdy nejvýznamnější české banky byly stále investovány zejména do českých podniků a nikoliv na německé zbrojní účely, což by bylo rizikem pro české vkladatele i podporou války. I díky jemu prošla Živnobanka válkou nevydrancována. Zároveň si byl vědom ožehavosti jakékoliv funkce za Němců - vyplácené odměny za výkon činnost ukládal na vkladní knížku vedenou ve prospěch jeho rodné obce, Horního Slivna. Odmítl výhodnou nabídku nacistů na koupi zarizované vily v Bubenči po židovských majitelích, s nimiž před válkou uzavřel pouze nájem. Ještě z Německa se osobně znal s von Neurathem a zasahoval u něj ve prospěch různých českých občanů, stíhaných Němci. Zúčastnil se úvodní schůze Ligy proti bolševismu, protože byl antikomunistou, ale jakmile rozpoznal, že se jedná hlavně o německou agitační organizaci, odešel a dalších jejích aktivit se již nezúčastnil.\n\nPo osvobození byl, zejména pro své objevení se v Lize, krátce uvězněn. Obvinění z kolaborace se však neprokázala. Po únoru 1948 se stal politicky nepřijatelnou osobou, pouze pro svůj věk již nestíhanou. Režim mu znepříjemňoval poslední léta jeho života aspoň ekonomicky. Stát, v jehož prospěch vydal většinu svého majetku, mu vyměřil penzi ve výši cca 200 Kč, takže si ve svých téměř osmdesáti letech musel vydělávat na stravu poskytováním lekcí z jazyků.\n\nZ doby svého působení si vedl systematické kartotékové zápisky. Ve stísněných podmínkách 50. let z nich sepisoval své memoáry, které se zejména soustřeďovaly na krizovou dobu okolí Mnichova. Před svou smrtí předal rukopis svému příbuznému Hugo Mastnému. U něho byl po zatčení a při domovní prohlídce v roce 1959 tento rukopis nalezen a zabaven státní bezpečností. Na dalších 30 let pak tyto memoáry zmizely v komunistických archivech, kde byly veřejnosti naprosto nepřístupné. Teprve po revoluci byly vydány tiskem pod názvem \"Vzpomínky diplomata.\" Zde je však uvedeno, že se Mastný nenarodil v Manětíně, ale v Praze.\n\nSpolu s Benešovou knihou \"Paměti, Od Mnichova k nové válce a k novému vítězství\" a knihou Huberta Masaříka \"V proměnách Evropy, Paměti československého diplomata\" se jedná o hlavní české informační zdroje vývoje diplomatických okolností doby předcházejících Mnichovu, včetně nástupu Hitlera k moci. Celkově jeho memoáry pokrývají dobu 1930-1945.\n\n\n"}
{"id": "250293", "url": "https://cs.wikipedia.org/wiki?curid=250293", "title": "Gustav Albrecht", "text": "Gustav Albrecht\n\nGustav Albrecht (4. července, Hermannstadt) byl české profesor matematiky a fyziky.\n\nV roce 1883 získal doktorát filozofie na vídeňské univerzitě. Od roku 1885 byl profesorem matematiky a fyziky na moravských gymnáziích a reálkách (např. Brno, Moravská Třebová). Od roku 1894 působil na státní průmyslové škole v Brně.\n\nJe autorem prací \"Geschichte der Elektricität mit Berücksichtigung ihrer Anwendungen\" (Vídeň 1885, 336 str.), \"Adam Ries und die Entwickelung unserer Rechenkunst\" (Praha 1894, 18 str.) a učebnice \"Die Elektricität\" (Heilbronn 1897, 167 str.)\n\n"}
{"id": "250295", "url": "https://cs.wikipedia.org/wiki?curid=250295", "title": "August Adler", "text": "August Adler\n\nAugust Adler (24. ledna 1863, Opava – 17. října 1923, Vídeň) byl český matematik, deskriptivní geometr, astronom a geodet.\n\nV roce 1879 maturoval na reálce v Opavě a poté studoval na technice a na univerzitě ve Vídni. V roce 1884 vykonal zkoušku učitelské způsobilosti z matematiky a deskriptivní geometrie. V letech 1885  - 1887 byl asistentem sférické astronomie a geodézie na vídeňské technice. Poté působil na středních školách ve Vídni, Klagenfurtu, Plzni a Praze. V této době absolvoval studijní pobyt na technice v Berlíně a na univerzitě v Göttingenu. V roce 1901 se habilitoval pro deskriptivní geometrii na pražské německé technice. V roce 1905 odešel na reálku v 6. vídeňském obvodu a v roce 1907 byl jmenován ředitelem reálky v 7. obvodu. Současně přenesl svoje venia legendi na vídeňskou techniku, kde v roce 1909 získal titul mimořádného profesora. Ze zdravotních důvodů svoji činnost na technice v roce 1915 ukončil.\n\nAdler je autorem více jak dvaceti prací, které jsou věnovány problematice deskriptivní geometrie a jejímu vyučování na středních školách. V edici Göschen Sammlung vyšla v roce 1906 knížka Theorie der geometrischen Konstruktionen a o tři roky později tabulky pětimístných logaritmů.\n\n\n"}
{"id": "250298", "url": "https://cs.wikipedia.org/wiki?curid=250298", "title": "Amennachtovo naučení", "text": "Amennachtovo naučení\n\nAmennachtovo naučení je staroegyptské literární dílo z žánru Knih moudrých rad do života. Jeho autorem je písař Amennacht, který jej napsal pro svého žáka Harmina. Doba vzniku textu je nejistá – vznikl buď v době 18. dynastie nebo až za vlády 20. dynastie. Český egyptolog Zbyněk Žába se domníval, že pochází přibližně ze stejné doby jako Aniho naučení. Hellmut Brunner poukazuje na to, že nebyly nalezeny rozsáhlejší varianty textu, z čehož usuzuje, že naučení nebylo tradováno dlouho, a proto spíše vzniklo za Ramessovců. Badatelé, kteří pokládají za správnější pozdější datování, někdy připouštějí, že jeho autor by mohl být totožný s královským písařem Amennachtem z Dér el-Medíny známým i z jiných pramenů. Ten zastával svůj úřad od 16. roku vlády Ramesse III. do 4. roku vlády Ramesse IV. a jsou připisována i jiná literární díla.\n\nZ textu naučení se do současné doby dochoval jen jeho začátek, a to na celkem osmi ostrakách z ramessovské doby.\n\nText začíná uvedením jména a titulu autora a jména jeho žáka, jemuž je naučení určeno. Amennacht žáka upozorňuje, že slova naučení, pokud si je osvojí, způsobí, že bude „sám schopen rozlišit dobro a zlo“ (řádek 6). Je proto třeba, aby si nejdříve vše pečlivě vyslechl a své námitky nechal na později (řádek 20–23) – podobně jako v Aniho naučení tedy pravděpodobně po Amennachtových výrocích v naučení následovala diskuse se žákem, která se ovšem nezachovala.\n\nHarmin si má osvojit schopnost dobře mluvit a užívat řeč, ale současně být střídmý v mluvení samotném. Má být trpělivý a učinit „své srdce pevnou hrází, o níž se budou tříštit vlny“. Harminovým cílem má být stát se písařem, k čemuž vede jediná cesta: pilně se vzdělávat v domě života (řádek 24–25). Pokud tak učiní, obsáhne všechno vědění (řádek 26).\n\nUkázka textu (řádek 9–14):\n\n"}
{"id": "250299", "url": "https://cs.wikipedia.org/wiki?curid=250299", "title": "Moritz Allé", "text": "Moritz Allé\n\nMoritz Allé (19. července 1837, Brno - 6. dubna 1913 Baden) byl český astronom a matematik.\n\nStudoval po absolvování gymnázia od roku 1854 na univerzitě ve Vídni. Ve Vídni byl v letech 1856 - 1859 asistentem na hvězdárně. V letech 1859 - 1862 pak působil jako adjunkt na hvězdárně v Krakově. Mezitím získal v roce 1860 doktorát na univerzitě v německém Kielu za práci \"De methodis variis perturbationes speciales dictas computandi\". V roce 1862 se stal adjunktem hvězdárny v Praze a zde se v roce 1863 habilitoval na pražské technice pro matematiku. V roce 1867 byl jmenován profesorem matematiky na technice ve Štýrském Hradci. Ve školním roce 1875 - 76 zastával funkci rektora. V roce 1882 se stal profesorem matematiky na německé technice v Praze. I zde byl v roce 1887 zvolen rektorem, ale ze zdravotních důvodů jmenování nepřijal. V roce 1896 přešel na vídeňskou techniku, kde byl rovněž rektorem.\n\n\n"}
{"id": "250300", "url": "https://cs.wikipedia.org/wiki?curid=250300", "title": "Maunga Terevaka", "text": "Maunga Terevaka\n\nMaunga Terevaka (též pouze \"Terevaka\") je nejvyšší (507 m n. m.), nejrozlehlejší a nejmladší ze tří vyhaslých sopek na Velikonočním ostrově. Je to štítová sopka, jež tvoří podstatnou část ostrova. Na jejím úbočí se nachází množství vedlejších sopečných kuželů a kráterů.\nDva z nich (Rano Aroi a Rano Raraku) mají v kráteru jezero srážkové vody.\n\nSopka Maunga Terevaka je jednou ze tří sopek tvořících Velikonoční ostrov. Je rozlohou největší a zaujímá podstatnou část ostrova. Kromě ní je na ostrově kráter sopky Rano Kau, tvořící jihozápadní výběžek ostrova a sopka Poike tvořící nejvýchodnější část ostrova. Terevaka je nejmladší z ostrovních sopek. Naposledy vybuchla v pleistocénu a její stáří je maximálně 400 000 roků. Lávové úbočí sopky je staré 110 000 až 150 000 let.\nNa ostrově se nachází asi 104 pyroklastických kuželů nebo kráterů, z nichž většina leží na úbočí sopky Terevaka. Vedle již zmíněných Rano Raraku a Rano Kau je to např. \"Mangua Retu\", \"Mangua Tangaroa\", \"Tari\", \"Maunga Kahu Rea\", \"Maunga Vaka\", \"Maunga Anamarama\", \"Hani-Hani\" či \"Mahatua\".\n\nNa úbočí sopky Terevaka se nachází dva lomy, v nichž původní obyvatelstvo vytvářelo sochy Moai a jejich doplňky. Na jižní straně kráteru Rano Raraku je lom, kde vzniklo většina soch Moai, vytvořených na ostrově.\nDruhý lom se nalézá v kráteru Puna Pau, blízko Ahu Akivi. V tomto lomu se vytvářely z červené, snadno opracovatelné sopečné strusky Pukaa soch Moai.\n\n"}
{"id": "250301", "url": "https://cs.wikipedia.org/wiki?curid=250301", "title": "Východoafrické společenství", "text": "Východoafrické společenství\n\nVýchodoafrické společenství (\"EAC\", \"The East African Community\") je mezivládní organizace skládající se z šestivýchodoafrických zemí. V současné době jsou členy VS Keňa, Tanzanie, Uganda, Burundi, Rwanda a Jižní Súdán. Zatímco široká veřejnost v Keni, Ugandě, Rwandě a Burundi je pro Východoafrickou federaci, neformální průzkum v Tanzanii ukázal, že drtivá většina populace (80 %) nepreferuje navrženou Východoafrickou federaci. Tanzanie má větší rozlohu než Keňa. Uganda, Rwanda a Burundi dohromady, a někteří obyvatelé Tanzanie se obávají, že jejich země připadne obyvatelům Rwandy, Burundi, Keni a Ugandy.\n\nNedostatek půdy je stálým problémem východní Afriky, obzvláště Keni, kde konflikty v roce 2007 na keňské straně hory Elgon zanechaly více než 150 mrtvých a dalších 60 000 obyvatel přinutily opustit své domovy.\n\nPrvním významným krokem k založení Východoafrické federace je celní unie ve východní Africe, podepsána v březnu roku 2004 a zahájena 1. ledna 2005. V podmínkách této smlouvy stojí, že Keňa, oblast největšího exportu, bude pokračovat v placení cla svého zboží, které překročí hranice ostatních čtyř zemí až do roku 2010, založeno na sestupné stupnici. Běžný systém tarifů (sazeb) bude používán na zboží importováno ze zemí třetího světa.\n\nVýchodoafrické společenství (VS) bylo původně založeno v roce 1967, ale zkolabovalo v roce 1977, což způsobilo velké oslavy v Keni. Bylo oficiálně obnoveno 7. června 2000. VS je jedním z pilířů Afrického hospodářského společenství.\n\n\nVýchodoafrická oblast pokrývá území 1,8 milionů km² se smíšenou populací kolem 100 milionů obyvatel (přibližný odhad červenec 2005), a má podstatné přírodní zdroje. Tanzanie má relativně klidnou historii od nabytí své nezávislosti, naproti tomu války a občanské nepokoje se vyskytly v Keni, Rwandě, Burundi i Ugandě. Dnešní východní Afrika usiluje o udržení stability a prosperity uprostřed pokračujících konfliktů v Demokratické republice Kongo, východním rohu Afriky a jižním Súdánu. Dvěma převládajícími jazyky východní Afriky jsou svahilština a angličtina, ačkoli arabština a francouzština jsou taktéž běžné.\n\nKeňa, Tanzanie a Uganda mají společnou historii spolupráce, která se datuje od počátku 20. století, zahrnující celní unii mezi Keňou a Ugandou od roku 1917, ke které se v roce 1927 připojila Tanganika, Východoafrickou Nejvyšší komisi (1948-1961), Východoafrickou Organizaci služeb a Východoafrické společenství (1967-1977).\n\nVýchodoafrické společenství zkolabovalo v roce 1977, po deseti letech svého fungování,\nkvůli požadavkům Keni o větší pravomoci a více křesel v rozhodujících orgánech, než Uganda a Tanzanie. Mezi spory způsobenými diktátorstvím Idi Amina v Ugandě, socialismem v Tanzanii a kapitalismem v Keni, ztratily tyto tři členské státy více než šedesát let spolupráce a ekonomických výhod z ní plynoucích. Každý bývalý členský stát musel investovat velké náklady při nízké výkonnosti na zřízení služeb a průmyslových odvětví, která byla předtím poskytována na úrovni společenství.\n\nPozději prezident Keni Daniel arap Moi, prezident Tanzanie Ali Hassan Mwinyi a prezident Ugandy Yoweri Museveni podepsali dohodu o Východoafrické vzájemné pomoci v Arushi, Tanzanii, 30. listopadu 1993. Také založili tříčlennou komisi pro vzájemnou pomoc a spolupráci. Proces re-integrace spustily tříčlenné programy zahrnující vzájemnou spolupráci v politické, ekonomické, sociální i kulturní sféře, také v oblasti výzkumu a technologie, obrany a bezpečnosti i v zákonných a justičních záležitostech.\n\nVýchodoafrické společenství bylo nakonec obnoveno 30. listopadu 1999, kdy byla podepsána dohoda o jeho znovuzaložení. Tato dohoda nabyla své platnosti 7. června 2000, dvacet tři let poté, co došlo k absolutnímu kolapsu někdejšího společenství a jeho orgánů.\n\nNová mezistátní dohoda by se mohla rychle rozvíjet pomocí plánů navržených v roce 2004, mezi které patří např. monetární unie s jednotnou měnou – východoafrický šilink. Jsou zde i plány na společný trh a politickou unii, Východoafrickou federaci se společným prezidentem (zpočátku na principu střídáni se), a společný parlament od roku 2010. Nicméně někteří experti, mozkové základny keňského Institutu průzkumu a analýzy veřejnosti, poznamenali, že tyto plány jsou příliš ambiciózní na to, aby jich bylo dosaženo již v roce 2010, protože množství politických, sociálních a ekonomických cílů ještě nebylo projednáno. Rychlý rozvoj je v současné době předmětem Národní poradní diskuze a konečné rozhodnutí bude přijato hlavami jednotlivých států VS v polovině roku 2007.\n\nDoufalo se, že východoafrická jednotlivá víza by mohla být připravena již v listopadu roku 2006, kdyby byla povolena příslušnými sektorálními autoritami uvnitř východoafrického integračního programu. Pokud by k povolení došlo, vízum by platilo 3 roky pro všechny tři stávající členské země VS ( Keňa, Tanzanie, Uganda ). Ve vízovém návrhu také platí, že vízum může být vydáno na kterékoliv ambasádě členských zemí. Po tomto vízovém návrhu následovaly žádosti úřadů cestovního ruchu v partnerských zemích o jednotná víza, aby došlo ke zrychlení propagace celé oblasti jakožto samostatné turistické destinace. Sekretariát VS chtěl tento návrh odsouhlasit ještě před listopadovým Světovým veletrhem cestovního ruchu v Londýně. Až bude tento návrh odsouhlasen Východoafrickým koncilem ministrů, turisté mohou žádat o vízum do jedné z členských zemí. Dané vízum pak bude použitelné ve všech oblastech členských zemí, vstup na území jedné země je tedy jediným požadavkem, další víza nejsou potřebná.\n\nVýchodoafrický soudní dvůr je justičním orgánem celého společenství. Soud má svrchovanou soudní pravomoc při interpretaci a aplikaci dohody z roku 1999, která znovu obnovila VS. V budoucnu by jeho kompetencí mohla být i základní lidská práva a další soudní pravomoci, shrnuty do protokolu, který by opravňoval k těmto rozšířeným soudním pravomocem. Soudní dvůr má dočasné sídlo v Arushi, Tanzanii.\n\nVýchodoafrické zákonodárné shromáždění (\"EALA - East African Legislative Assembly\")\nJe zákonodárným orgánem celého společenství. VZS má 27 členů, ti jsou voleni národními shromážděními členských států Východoafrického společenství. VZS dohlíží na různé záležitosti a na správnou funkci práce ve společenství, diskutování a schvalování rozpočtu, probírá veškeré záležitosti, které se společenství týkají a doporučuje Koncilu to, co považuje za nezbytné pro naplnění a realizaci vzájemné dohody. Také kontaktuje národní shromáždění při důležitých záležitostech společenství a svolává komise v případě, že to považuje za nezbytné. Od roku 2001, kdy bylo VZS inaugurováno (přijato v platnost) se uskutečnilo několik zasedání pléna v Arushi, Kampale a Nairobi.\n\nVýchodoafrický pas byl poprvé vydán 1. dubna 1999. Tento pas byl představen jako cestovní dokument, aby ulehčil překračování hranic pro obyvatele východní Afriky. Je platný pouze pro cestování uvnitř VS a bude opravňovat jeho držitele k mnohačetným vstupům a pobytu, kdy dochází k obnovení šesti měsíční lhůty, ve kterékoliv z daných zemí. Pas je vydáván ve všech třech členských státech (Keňa, Uganda, Tanzanie). Cestovní pasy jsou k dostání v centrálách příslušných přistěhovaleckých úřadů, v Nairobi, Kampale a Dar es Salaamu. Pouze východoafrické národy mohou žádat a získat cestovní pas. Cena cestovního dokladu je 10 amerických dolarů, nebo odpovídající částka v konkrétních měnách společenství. Zpracování žádosti a zhotovení cestovního pasu trvá průměrně 2-3 týdny. Ačkoliv je tento pas platný jen v rámci VS, jeho mezinárodní uznání již bylo prodiskutováno a cíl diskuze směřoval k jednotným cestovním dokumentům pro obyvatele východní Afriky v roce 2006.\n\nDalší opatření, která mají ulehčit překračování hranic pro obyvatele východní Afriky, zahrnují vydávání mezistátních povolení (které započalo 1. června 2003) a jednotlivé imigrační karty o vstupu/odjezdu (přijaty všemi třemi státy). Dokončují se také metody klasifikace a udělování pracovních povolení. Shrnutí studií o harmonizaci dělnických práv a směrnic pro práci a zaměstnání je v současné době ve finálnímu stádiu.\n\n"}
{"id": "250304", "url": "https://cs.wikipedia.org/wiki?curid=250304", "title": "Nedašov", "text": "Nedašov\n\nObec Nedašov se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1424. V roce 1836 postihla Nedašov epidemie cholery, za velmi krátkou dobu zemřelo 49 lidí všeho věku.\n\n\n\n"}
{"id": "250308", "url": "https://cs.wikipedia.org/wiki?curid=250308", "title": "Chopok", "text": "Chopok\n\nChopok je s 2024 m třetí nejvyšší horou Nízkých Tater, nachází se v hlavním hřebeni západně od Ďumbieru, nejvyššího vrcholu celého pohoří. Vrchol nabízí panoramatický výhled na Vysoké Tatry, Liptov a údolí Hronu. Několik desítek metrů pod vrcholem se nachází ubytovna a restaurace Kamenná chata. Pod vrchol Chopku vede kabinová lanovka Priehyba-Chopok vybudovaná v roce 2012 s přepravní kapacitou 2480 os./hod, která nahradila šestisedačkovou lanovku Záhradky - Rovná hoľa z roku 2003. Vrcholová stanice je 2004 m n.m a jízda v cca. 20 místné kabině trvá celkem 6,5 minuty.\n\nPrůměrná roční teplota pod vrcholem Chopku je -1 °C, přičemž letní maximální teploty dosahují 18 °C a zimní minima -27 °C. Průměrná teplota v lednu je -8 °C a v červenci +6 °C. Chopok je podle meteorologických měření největrnější slovenskou horou.\n"}
{"id": "250315", "url": "https://cs.wikipedia.org/wiki?curid=250315", "title": "Eva Romanová", "text": "Eva Romanová\n\nEva Romanová (* 27. ledna 1946, Olomouc) je bývalá československá krasobruslařka, ženská polovina tanečního páru sourozenců Romanových.\n\nSpolu se svým bratrem Pavlem Romanem se stala celkem čtyřikrát mistryní světa v tancích na ledě v letech 1962 až 1965 a po dvakrát v letech 1964 a 1965 též mistryní Evropy. Od roku 1965 do 1971 spolu působili v americké letní revui Holiday on Ice. Pak se provdala za amerického komika na ledě a krasobruslaře Jackie Grahama, který se zabýval drezúrou zvířat. Společně žili na farmě v USA v americkém státě Texas a 5 let v karavanu cestovali po USA. Dále žili v Anglii, kde Eva Romanová zůstala i po manželově smrti. V roce 2001 se přestěhovali do české vesničky Lipnice u Rokycan.. Po matčině smrti v roce 2005 se Eva Romanová přestěhovala zpět do Anglie, kde žije dosud.\n\n\n\n"}
{"id": "250318", "url": "https://cs.wikipedia.org/wiki?curid=250318", "title": "Scutellosaurus", "text": "Scutellosaurus\n\nScutellosaurus („Ještěr se štítky“) byl rod menšího ptakopánvého dinosaura, který žil v období spodní jury (asi před 200 až 190 miliony let) na území dnešní Arizony (USA). Formálně byl popsán paleontologem Edwinem H. Colbertem v roce 1981.\n\n\"Scutellosaurus\" byl malým býložravcem, žijícím zřejmě v menších stádech. Byl to poměrně malý ptakopánvý dinosaurus, jeho celková délka činila dle většiny odhadů pouze kolem 1,2 metru, výška ve hřbetu asi 0,5 metru a hmotnost přibližně 3 kg.\n\nTento dinosaurus byl zařazen do kladu Thyreophora jako jeho vývojově primitivní (bazální) zástupce, patřil tedy do skupiny tzv. „obrněných“ dinosaurů, kam patří i pozdější známější a mnohem větší rody jako byl pozdně jurský \"Stegosaurus\" nebo pozdně křídový \"Ankylosaurus\". Blízkým příbuzným skutelosaura byl zřejmě větší evropský rod \"Scelidosaurus\", který se ale na rozdíl od něho pohyboval po všech čtyřech (kvadrupedně).\n\nFosilní materiál tohoto rodu sestává ze dvou fragmentárních koster, objevených v sedimentech souvrství Kayenta, z lebky je však známá jen spodní čelist. Známé jsou také stovky drobných kožních štítků (osteodermů), které se táhly po celém hřbetě i ocasu tohoto dinosaura a představovaly jeho tělesný \"pancíř\".\n\n\n"}
{"id": "250320", "url": "https://cs.wikipedia.org/wiki?curid=250320", "title": "Alexandr Vladimír Hrska", "text": "Alexandr Vladimír Hrska\n\nAlexandr Vladimír Hrska (9. května 1890 Praha-Vinohrady – 23. října 1954 Praha-Dejvice) byl český malíř, grafik a scénograf.\n\nAlexandr Vladimír Hrska, český malíř, grafik a scénograf se narodil 9. května 1890 v Praze, na Vinohradech. Vystudoval reálku Na Smetance a vstoupil v roku 1909 na pražskou C. K. akademii umění výtvarných. Po všeobecné škole u prof. Bukovace byl v roce 1912 přijat na speciální školu pro malířství a grafiku prof. Švabinského, kterou v roce 1915 výborně absolvoval. V roce 1915 se stal členem SVU Mánes.\n\nNa jaře roku 1916 se oženil s Marií (Mášou) Machoňovou, absolventkou Umělecko - průmyslové školy v Praze, a stal se šéfem výpravy Městského divadla na Královských Vinohradech. Velmi úzce spolupracoval s významným českým divadelním režisérem K. H. Hilarem. Divadlo opustil za stávky v r. 1919, kdy zůstal solidární s personálem. V témže roce se stal členem SČUG Hollar. V letech 1921 až 1922 pracoval v Brně jako šéf výpravy Městských divadel (vypravil mimo jiné poprvé Janáčkovu \"Káťu Kabanovu\" nebo bratří Čapků \"Ze života hmyzu\"). V letech 1927–33 byl externím ilustrátorem Národních listů a v období 1933–36 výtvarným poradcem slovenského nakladatelství firmy Mazač.\n\nOd roku 1936 neměl žádné trvalé zaměstnání, maloval, ilustroval, vypravoval divadelní hry, účastnil se výstav a soutěží (bronzová medaile z mezinárodní výstavy v Paříži v roce 1937). Až do své smrti 23.10.1954 žil ve svém domku na kraji města v Praze-Dejvicích.\n\n\n"}
{"id": "250324", "url": "https://cs.wikipedia.org/wiki?curid=250324", "title": "Léková forma", "text": "Léková forma\n\nLéková forma (DF), z angl. \"Dosage Form\", je konkrétní podoba léčivého přípravku, tedy jeho fyzikální, chemická a tvarová charakteristika.\n\nRozlišujeme lékové formy tuhé (např. tablety, tobolka), tekuté (např. kloktadla, kapky, sirupy, injekce) a polotuhé (např. masti, gely). Jiné rozlišení může být podle způsobu a místa aplikace (např. perorální – užívané ústy, rektální – aplikované do konečníku, vaginální – aplikované do pochvy, topické – aplikované místně aj.).\n\nLékové formy léčiv:\nTablety jsou léčiva citlivá na kyselé pH, proto mají ochranné povlaky (př. vosk). Povlaky mohou mít různou sílu, podle toho kde se léčivá látka v tabletě má uvolnit a rozpustit ( horní nebo dolní část střev)\n\nJsou to většinou želatinové tobolky podlouhlého tvaru, jež obsahuje účinnou látku ve formě prášku (sypký), granulátu nebo roztoku\n\nJsou potahovány pro ochranu lehce se kazících léčiv, k zakrytí špatné chuti či pachu například cukrovou vrstvou, či voskem.\nNepotahované tablety jsou naznačeny půlící drážkou.\n\nje to účinná látka na pevném nosiči, určenem k míchání do tuhých krmiv (kapky napuštěné do rohlíku...)\n\n\n\n\n\n\n\n\n\n\n\n\n\nVpravují se do rekta ( někdy i vaginální podaní)\n\nRozptýlené tekuté nebo pevné částice v plynu ( například ve vzduchu)\n\nJe to roztok léku aplikovaný v kapkách.\n\n\n\nJe to rozptýlení malých nerozpustných částic léčiva v tekutině.\n\nJe rozdělení velmi jemných kapiček tekuté účinné látky v jiné tekutině, například olej ve vodě\n"}
{"id": "250327", "url": "https://cs.wikipedia.org/wiki?curid=250327", "title": "Václav Lohniský", "text": "Václav Lohniský\n\nVáclav Lohniský (5. listopadu 1920 Holice – 18. února 1980 Jilemnice) byl český divadelní a filmový herec a režisér.\n\nNarodil se v Holicích, část dětství prožil také v Úpici, kde maturoval na gymnáziu. Pak začal studovat bohoslovecký seminář v Hradci Králové, kterého po dvou letech studia zanechal a směřoval svou kariéru k herectví.\n\nNa dramatickém oddělení Pražské konzervatoře absolvoval obory herectví (1946) a režie (1948), v letech 1944–1946 byl členem souboru pražské avantgardní scény Větrník, od roku 1945 režijně i herecky působil na jevištích školního divadla DISK a pražského Divadla mladých pionýrů (1946–1948).\n\nJeho režijní talent pak naplno vyprofilovaly dvě velké scény, nejprve Státní divadlo v Ostravě (1948 –1951), na konci sezóny 1950/1951 pak společně s režisérem Lubošem Pistoriusem odešel do Krajského oblastního divadla v Plzni, kde do ukončení angažmá (1956) nastudoval i několik oper. Na obou scénách byl činný i herecky. \n\nOd roku 1956 byl šéfrežisérem a v letech 1958–1965 ředitelem Divadla S. K. Neumanna v Praze-Libni (dnešní Divadlo pod Palmovkou). Jako host spolurežíroval (s Jiřím Němečkem a Jiřím Vrbou) první hudební komedii J. Suchého a J. Šlitra \"Člověk z půdy\" uvedenou v Divadle Semafor (premiéra 30. 10. 1959).\n\nVeřejnosti je známější jako filmový herec, především představitel záporných rolí. K jeho nejznámějším filmovým postavám patří Hujer z komedie \"Marečku, podejte mi pero!\", Smrťák z pohádky \"Dařbuján a Pandrhola\", mnich z dramatu \"Kladivo na čarodějnice\" nebo docent Chocholoušek z komedie \"Jáchyme, hoď ho do stroje!\".\n\nBěhem svého života vytvořil 129 filmových rolí a byl režisérem 105 divadelních představení. Zemřel na infarkt při natáčení filmu \"Krakonoš a lyžníci\".\n\nJeho manželkou byla dcera hudebního skladatele Karla Boleslava Jiráka, divadelní a filmová herečka Zora Jiráková (9. července 1923 – 23. března 2008), s níž měl dceru Michaelu Lohniskou (* 13. dubna 1946).\n\n\n\n\n"}
{"id": "250328", "url": "https://cs.wikipedia.org/wiki?curid=250328", "title": "Vladimír Dzurilla", "text": "Vladimír Dzurilla\n\nVladimír „Vlado“ Dzurilla (2. srpna 1942, Bratislava – 27. července 1995, Düsseldorf, Německo) byl československý hokejový brankář a trenér.\n\n\nPo epizodních fotbalových pokusech začal v hokejové bráně poměrně pozdě – až ve třinácti letech. Nejdřív se šel přihlásit do Slovanu Bratislava, ale tam ho odmítli, zakotvil tedy ve Spartaku Kovosmalt Petržalka. Brzy svými výkony zaujal natolik, že si ho Slovan „zapůjčil“ nejprve na hostování. Poté za „dvacet hokejek a dvacet puků“ přešel Dzurilla do Slovanu natrvalo. Jeho tamní kariéra byla poznamenaná soustavným bojem o titul a přízeň diváků – nastávaly okamžiky, kdy Dzurilla, rozladěný nekritickým přístupem publika, odmítal v domácím prostředí Slovanu chytat. Závěr jeho bratislavské kariéry byl poznamenán soubojem o post týmové jedničky s Marcelem Sakáčem. Vedlo to až na úroveň disciplinárních řízení, protože oba brankáři odmítali chytat. Nakonec se Dzurilla s vedením Slovanu dohodl na bezproblémovém odchodu. Zájem o něj projevovala Sparta Praha, ZKL Brno a VSŽ Košice. Transakci poněkud ovlivnil Jiří Holeček, který měl namířeno do Sparty, takže Dzurilla počítal s tím, že přestoupí do Košic. Ale místní funkcionáři na poslední chvíli jeho služby odmítli, proto přijal nabídku Brna.\n\nDzurilla neměl tak velký pohybový rozsah jako například Holeček nebo později Hašek, svým stylem chytání se více blížil kanadsko-americkému pojetí. Nebál se odvážně vyjíždět z branky a zmenšovat střelecké úhly. Po několika zraněních (nejčastěji zásazích pukem do obličeje) se stal propagátorem používání brankářské masky.\n\nV nejvyšší hokejové soutěži odchytal za 19 sezón celkem 571 zápasů.\n\nZa reprezentaci Československa chytal poprvé na MS 1963 ve Stockholmu, startoval na osmi mistrovstvích světa a třech ZOH, z nichž se ročníky 1964 a 1968 hrály současně jako světový šampionát. Stal se mistrem světa a mistrem Evropy v letech 1972, 1976 a 1977. Na zimních olympiádách získal v roce 1968 stříbrnou a v letech 1964 a 1972 bronzové medaile. Na MS 1965 se stal nejlepším brankářem.\n\nV roce 1971 byl vyřazen z reprezentace ve prospěch svého týmového kolegy Marcela Sakáče, ale dokázal se vrátit v dobré formě o rok později a získal titul mistra světa. V roce 1974 se oficiálně rozloučil s reprezentací, ale jeho výkony ho opět katapultovaly na špičku brankářských tabulek československé ligy a po Crhově zranění na OH 1976 byl opět povolán do reprezentace.\n\nDzurilla si zahrál také na Kanadském poháru v roce 1976, kde Československo ve finále podlehlo Kanadě. Především v zápase s Kanadou v základní skupině (1:0) podal heroický výkon, označovaný v mediích jako životní, a stal se miláčkem kanadského publika (bezprostředně po zápasu ho chtěly angažovat čtyři týmy NHL). S ohledem na svou formu byl ještě nominován na MS 1977 ve Vídni, pak definitivně ukončil reprezentační kariéru.\n\nV dresu se lvíčkem či nápisem ČSSR na prsou nastoupil 139krát.\n\nByl trenérem Brna, Slovanu Bratislava a EG Düsseldorf.\n\n\n\n"}
{"id": "250329", "url": "https://cs.wikipedia.org/wiki?curid=250329", "title": "Paz Vega", "text": "Paz Vega\n\nPaz Campos Trigo (* 2. leden 1976, Sevilla, Španělsko) je španělská herečka. Známější je spíše pod svým pseudonymem Paz Vega.\n\nPůvabná herečka se narodila v Seville ve Španělsku. Umělecké jméno si převzala od své prababičky. Když účinkovala v představení F. G. Lorcy La casa de Bernarda Alba v 15 letech, rozhodla se, že bude herečkou. V 16 letech byla přijata na prestižní hereckou školu Centro Andaluz de Teatro. Po dvou letech studií na této škole a po dalších dvou letech studií žurnalistiky se odstěhovala do Madridu. Paz Vega je vdaná za Orsona Salazara a mají spolu tři děti.\n\nSvou kariéru načala ve španělských televizních minisériích Menudo es mi padre, kde ztvárnila roli zpěvačky. Po dalších televizních seriálech se na stříbrné plátno poprvé dostala ve filmu Zapping, ve stejném roce dostala malou roli ve filmu Sobreviviré.\n\nPoté okamžitě přišel vzestup díky sitcomu 7 Vidas, který byl označován jako španělská verze populárního seriálu Přátelé. Seriál měl obrovský úspěch a poslední díl byl natočen až v roce 2006.\n\nÚspěch si Paz zařídila i díky filmu Sex a Lucía, dále pak díky snímku oceněném několika cenami včetně Oscara za nejlepší scénář, Talk to her a neméně úspěšný byl film Španglicky snadno a rychle s Adamem Sandlerem v hlavní roli.\n\n\n"}
{"id": "250332", "url": "https://cs.wikipedia.org/wiki?curid=250332", "title": "Eva Mendes", "text": "Eva Mendes\n\nEva Mendes (* 5. března 1974 Miami, Florida) je americká herečka.\n\nNarodila se ve floridském Miami do kubánsko-americké rodiny. Po rozvodu rodičů se však odstěhovala s matkou do Los Angeles, kde vyrůstala. Její otec je prodavačem automobilů, matka působí ve funkci ředitelky školy. Studovala Hoover High School v Glendale a později California State University v Northridge obor marketing, ale poté se dala na herectví. Studovala pod Ivanou Chubbuck, pod kterou se herectví učili například i Brad Pitt, Charlize Theron nebo Halle Berry.\n\nJejí kariéra začínala, jako už u většiny herců, pozvolna. Účinkovala v hudebních videoklipech Willa Smithe či skupiny Pet Shop Boys a byla vybírána k menším filmovým rolím či k telenovelám. Filmovou premiéru si odbyla v roce 1998 ve filmech \"Fields of Terror\" nebo \"Noc v Roxbury\".\n\nVzestup zažila v roce 2001 díky filmu oceněném Oscarem, \"Training Day\", s Denzelem Washingtonem, Ethanem Hawkem a Snoop Doggem v hlavních rolích. Pak už přicházely jen velké a mnohdy i úspěšné role. K těm patří účinkování ve filmech \"Rychle a zběsile 2, Hitch, Tenkrát v Mexiku\" nebo \"Ghost Rider\". ve snímku \"Noc patří nám\", kde se objevila po boku Marka Wahlberga, Joaquina Phoenixe a Roberta Duvalla.\n\nOd roku 2002 udržovala partnerský vztah s filmařem Georgem Augustem. Od roku 2011 žije s Ryanem Goslingem, se kterým má dvě děti.\n\n"}
{"id": "250335", "url": "https://cs.wikipedia.org/wiki?curid=250335", "title": "Obléhání Jeruzaléma (1099)", "text": "Obléhání Jeruzaléma (1099)\n\nObléhání Jeruzaléma v roce 1099 probíhalo od 7. června do 15. července a bylo ukončeno dobytím města křižáky, což znamenalo dosažení cíle první křížové výpravy.\n\nPoté co křižáci v červnu roku 1098 úspěšně obsadili Antiochii, zůstali zde již po zbytek roku. Městem se zatím přehnala epidemie, které podlehl také křižáky vážený papežský legát Adhémar z Le Puy a normanský šlechtic Bohemund z Tarentu si Antiochii začal nárokovat celou pro sebe. Na sever odtud na horním Eufratu zatím vznikl první z křižáckých států Hrabství Edessa, kde vládl Balduin z Bouillonu. Mezi křižáckými veliteli byly spory o to, kam táhnout dále. Znechucený Raimond IV. de Saint-Gilles odtáhl z Antiochie do pevnosti Ma'arrat al-Númán. Koncem roku se část rytířů a pěchoty rozhodla táhnout na Jeruzalém na vlastní pěst.\n\nKoncem prosince 1098 a počátkem ledna 1099 Robert II. Normanský a Bohemundův synovec Tankred souhlasili, že se stanou vazaly Raimonda IV., který byl velmi bohatý a schopný se za podporu a služby náležitě odměnit. Dolnolotrinský vévoda Godefroi z Bouillonu, který dostával podporu od svého bratra Balduina z Edessy, toto odmítl. Pátého ledna 1099 nechal hrabě Raimond rozebrat zdi pevnosti Ma'arrat a 13. ledna, bosý a oděný jako poutník, pokračoval v pochodu dále na jih následován Robertem III. a Tankredem. Křižáci táhli podél středomořského pobřeží a setkávali se jen s minimálním odporem. Místní rozbrobení arabštví emírové, kteří se navzdory seldžuckému vpádu hlásili k šiítskému vyznání i k fátimovskému chalífovi v Káhiře, nechtěli s evropským vojskem měřit své síly a souhlasili proto s placením tributu a uznání své lenní závislosti vůči křižákům. Také zdejší sunnité dali přednost vládě křižáků před vládou Fátimovců.\n\nRaimond měl v plánu zmocnit se města Tripolis a vybudovat zde svůj stát po vzoru Bohemunda v Antiochii. Nicméně nejprve oblehl blízkou Arku. Mezitím se Godefroi z Bouillonu a Robert II. Flanderský, který se také nestal Raimondovým vazalem, spojili v Latakii a v únoru vypochodovali na jih. Bohemund z Tarentu se sice přidal k nim, ale rychle se zase stáhl do Antiochie. V té době také Tankred opustil Raimondovy služby a připojil se ke Godefroiovi. Další skupinu, která se přidala k lotrinskému vévodovi vedl Gaston IV. de Béarn.\n\nGodefroi, Robert, Gaston a Tankred dorazili k Arkře v březnu a obléhání se vleklo dále. Situace byla napjatá nejen mezi křižáckými vůdci, ale také mezi duchovenstvem. Od smrti legáta Adhémara z Le Puy již nikdo neměl takovou autoritu, aby mohl být skutečným náboženským vůdcem výpravy. Také od té doby, co poutník Petr Bartoloměj v Antiochii objevil Svaté kopí znovu vyvstalo obvinění, že se jedná pouze o podvod. V dubnu tedy Arnoul des Rohes Petra vyzval, aby prokázal pravost relikvie tím, že s kopím v ruce projde ohněm, nechť rozhodne boží vůle. Petr Bartoloměj ordál skutečně podstoupil a na následky popálenin zemřel, čímž byla autorita kopí vážně zpochyběna a s ním i autorita Raimondova, který patřil mezi zastánce jeho pravosti.\n\nObléhání Arky skončilo 13. května, aniž by křižáci něčeho dosáhli. Fátimovci se poté pokusili s křižáky vyjednat mír za podmínky, že Evropané nepotáhnou dále na Jeruzalém. Tato nabídka však byla křižáky zcela ignorována. Egyptský guvernér Iftichar ad-Dawla v Jeruzalémě nedokázal pochopit, proč křižáci do Palestiny vůbec přišli. Ještě 13. května bylo křižácké poselstvo přijato emírem v Tripolisu, který křižáky zásoboval penězi a koňmi. Poslové byli bohatstvím města naprosto ohromeni a po příjezdu zpět do tábora navrhovali, že by se město mělo přepadnout a požadovat výkupné. Podle kroniky anonymního autora tripolský emír slíbil konvertovat ke křesťanství pokud se křižákům podaří získat Jeruzalém od jeho fátimovských nepřátel. Evropané zatím táhli podél pobřeží stále na jih. 19. května minuli Bejrút, 13. května Tyros, kde se stočili do vnitrozemí a 3. června dosáhli Ramly. Město bylo nalezeno obyvateli zcela opuštěné, neboť ti před blížícími se dobyvateli prchli do hor. Křižáci město bez boje obsadili a před tím, než se vydali dále na Jeruzalém, zde vybudovali kostel sv. Jiří. 6. června Godefroi z Bouillonu odeslal Tankreda a Gastona, aby obsadili Betlém, kde Tankred z Chrámu Narození Páně vyvěsil svou standartu. 7. června se křižácké vojsko vydalo k dalšímu pochodu na Jeruzalém.\n\nSituace jako při obléhání Antiochie, kdy obléhatelé v táboře trpěli více, než zásobení obránci ve městě, se měla opakovat. Jeruzalémský místodržící Iftichar ad-Dawla se na obléhání dobře připravil a nechal zasypat nebo otrávit všechny studny v okolí města a rozehnat dobytek. Dal také z Jeruzaléma vykázat téměř všechno potenciálně nebezpečné křesťanské obyvatelstvo. S přibližně dvanácti sty rytíři a dvanácti tisíci pěšími bojovníky Godefroi z Bouillonu, Robert II. Flanderský a Robert III. Normanský oblehli severní hradby až k Davidově věži, zatímco Raimond IV. obsadil oblast od Davidovy věže až k hoře Sion. Dne 13. června se křižáci odhodlali k frontálnímu útoku na hradby. Jejich bojové nadšení však nemohlo vyvážit nedostatečné vybavení pro obléhání města, a tak byli odraženi. Poté, co se první útok nezdařil, část křesťanů opustila ležení a odplula zpět do Jaffy. V horkém letním počasí a při nedostatku vody a jídla vypukl v táboře hladomor. Křižáci museli zásoby dopravovat z velké dálky a začali také shánět dřevo na stavbu obléhacích strojů. Dřeva však nebylo dostatek a v táboře stejně chyběli kvalifikovaní tesaři. Situace se však zlepšila, když na Blízký východ dorazila dlouho očekávaná flotila šesti janovských a čtyř anglických lodí se zásobami potravin, dřeva na obléhací zařízení i řemeslníky na palubě. Egyptské loďstvo poté námořní přístup do Jaffy uzavřelo, a tak byli námořníci nuceni připojit se k obléhání města. Křižáčtí velitelé si uvědomili, že Jeruzalém musí padnout brzy, neboť koncem června dorazily do tábora zprávy, že mohutná egyptská armáda slíbila Jeruzalému pomoc, a je již na pochodu.\n\nTváří v tvář téměř nemožnému úkolu, začali někteří fanatičtí kněží prohlašovat, že je navštívil duch Adhémara z Le Puy, který jim nakázal, aby se křižáci po biblickém příkladu Jozueho obléhání Jericha postili a po tři dny bosí obcházeli jeruzalémské hradby. Podle těchto proroctví mělo město devátého dne padnout. Ačkoliv útočníci hladověli, přesto se 8. června průvod uskutečnil v čele s kněžími, kteří foukali na trumpety a zpívali žalmy, zatímco obránci se shromáždili na hradbách, aby toto divadlo, plni údivu a pobavení, sledovali. Zpívající procesí doprovázené posměšným křikem obyvatel na hradbách, dorazilo až na Olivovou horu, kde náboženští vůdci Petr Poustevník, Arnoul de Rohes a Raimond d'Aguilers začali s kázáním.\n\nBěhem obléhání byly četné útoky na hradby obránci odraženy. Janovské oddíly vedené Guglielmem Embriacem předtím rozebraly své lodě, na kterých do Svaté země připluly. Z jejich dřeva poté Embriacovi muži sestrojili mohutné obléhací věže. Ráno 15. července dosáhla hradeb Godefroiova věž poblíž severovýchodní rohové brány a podle kroniky dva vlámští rytíři jménem Lethalde a Engelbert byli první, kdo vnikli do města, následováni Godefroiem, jeho bratrem Eustachem, Tankredem a jejich vojáky. Věž hraběte Raimonda de Saint-Gilles byla nejprve zastavena příkopem, ale ostatní křižáci pronikli do města a posádka střežící bránu se Raimondovi vzdala.\n\nJakmile křižáci prolomili vnější hradby a vnikli do města, začali okamžitě drancovat a vraždit, zabíjeli celé odpoledne, večer až do příštího rána. Muslimové, Židé i ten nevelký počet křesťanů, který ve městě zůstal, byli pozabíjeni bez rozdílu s nevybíravou krutostí. Mnozí muslimové hledali útočiště v Mešitě Al-Aksá, kde, podle \"Gesty Francorum\" \"„…bylo zabíjení tak obrovské, že naši muži brodili v krvi až po kotníky.“\" Podle Raimonda d´Aguilers \"„muži jeli v krvi až po kolena a uzdy svých otěží.“\" Arabský historik Ibn al-Athir popisuje křižácké řádění takto:\"\"...povraždili však více než 70 000 lidí...\" \" Podle kroniky Ibn al-Kalanisiho židovští obránci města hledali bezpečí v synagoze, ale \"„Frankové jim ji zapálili nad hlavami.“\" a zabili tak každého uvnitř. Křižáci poté kroužili kolem hořící budovy za zpěvu \"„Kriste, my zbožňujem tě!“\" Tankred si poté začal nárokovat Chrámovou čtvrť v Jeruzalémě pro sebe a nabídl ochranu některým zdejším muslimům, avšak nemohl je ochránit před smrtí z rukou svých vlastních vojáků. Jeruzalémský guvernér se opevnil v citadele Davidovy věže, kde se následně vzdal Raimodovi de Saint-Gilles za podmínky, že on i jeho stráž bude dopravena do Askalonu.\n\nPoté, co byli obyvatelé města zmasakrováni, se 22. července Godefroi z Bouillonu stal \"Ochráncem Svatého hrobu\", přičemž odmítl královský titul s odůvodněním, že nechce být král ve městě, kde zemřel Kristus a nikdo jiný by neměl nosit zlatou korunu, tam kde Ježíš nosil korunu z trnů. Hrabě Raimond de Saint-Gilles, kterému byl nejprve titul nabídnut, být králem odmítl a odjel z Jeruzaléma rozhořčen, že vládcem se stal Godefroi. Arnoul de Rohes se zatím 1. srpna stal prvním latinským patriarchou v Jeruzalémě a námitky řeckého ortodoxního patriarchy byly z velké části ignorovány. 5. srpna také Arnoul objevil ve městě relikvii Pravý kříž.\n\nJeruzalém se poté stal hlavním městem nového křižáckého Jeruzalémského království. Po Godefroiově smrti v roce 1100 se jeho bratr Balduin stal vládcem v Jeruzalémě a přijal již plný královský titul. Město začalo být znovu zalidňováno křesťany všech vyznání, ale Židé ani muslimové zde za vlády křižáků žít nesměli. Evropané poté udrželi Jeruzalém po dalších 88 let, kdy jej pro muslimy dobyl zpět sultán Saladin.\n\n\n\n"}
{"id": "250346", "url": "https://cs.wikipedia.org/wiki?curid=250346", "title": "Sjednocená arabská republika", "text": "Sjednocená arabská republika\n\nSjednocená arabská republika (SAR, arab. الجمهورية العربية المتحدة, \"al-Gumhūrīyah al-‘Arabīyah al-Muttaḥidah\") byl název krátkodobého federativního státu zformovaného unií Egypta a Sýrie (Jemenské království připojení nerealizovalo) v roce 1958. Po vystoupení Sýrie z unie v roce 1961 si tento název ponechal Egypt až do roku 1971, kdy se přejmenoval na Egyptskou arabskou republiku.\n\nRevoluce v Egyptě v roce 1952 znamenala odklon Egypta od stávající politiky a prosazování panafrických a panarabských ideologií. Hlavním představitelem této ideologie byl generál Gamál Abd an-Násir. Egypt byl velkým zastáncem dekolonizačního procesu a snažil se různými způsoby podporovat protikoloniální hnutí, aby získal větší vliv především v oblasti Afrického rohu a zbytku Afriky. Jeho nápad znárodnit Suezský průplav a vykázat z Egypta britská vojska mu přinesl prestiž, kterou zúročil na konferenci v Bandungu, kde se prohlásil za vůdce celého panarabského hnutí.\n\nSýrie byla na rozdíl od Egypta chudým zemědělským státem, který se v té době ještě nezotavil z následků druhé světové války. Zároveň byl obklopen státy, se kterými neměl příliš dobré vztahy: s Tureckem na severu vedl dlouhou diplomatickou válku o provincii Alexandretta, která nepřerostla ve skutečnou válku jen díky přítomnosti francouzských vojsk, a s Izraelem na jihu, na který s dalšími arabskými státy zaútočila krátce po jeho vzniku, což vyvolalo první arabsko-izraelskou válku.\nSýrie proto hledala mocnějšího spojence i za cenu ztráty vlastní suverenity. Ohlasy na vznik většího panarabského státu byly kladné i z toho důvodu, že Sýrie byla kolébkou panarabských ideologií – první pokusem o panarabský stát bylo fajsalské království v letech 1918–1920.\n\n22. února 1958 byla ustanovena na základě dohody dvou států Sjednocená arabská republika sestávající ze Sýrie a Egypta. Hlavou státu se stal generál Násir jako prezident. Viceprezidentem se stal Akram Hourani, syrský vůdce panarabského hnutí, který však sídlil v Damašku, ačkoliv hlavním městem federace byla Káhira.\nI přes to, že ústava deklarovala demokracii vycházející z moci lidu, se stala monopolní arabská nacionalistická strana Baas, mezi její členy patřili všichni členové vlády i vyšší státní úředníci.\n\nKrátce po vzniku SAR byla rozpuštěna všechna syrská politická uskupení. Parlament Syrské federální republiky byl rozpuštěn. Stát měl mít decentralizovanou podobu, kde by neexistovala žádná centrální legislativní a výkonná moc, ale několik lokálních administrativních celků, které by byly podřízeny přímo prezidentovi.\n\nÚstava SAR inklinovala k socialistickým teoriím, a to především k teorii vědeckého socialismu, modifikovaného pro potřeby panarabského hnutí na tzv. arabský socialismus. Jméno arabský socialismus mělo podněcovat arabská nacionální hnutí v jiných zemích. V podstatě jsou však rozdíly mezi vědeckým socialismem a arabským socialismem minimální.\n\nÚstava nově vzniklé republiky z roku 1958 nijak neupravovala vnitřní vztahy mezi Egyptem a Sýrií.\n\nEgypt inklinoval po revoluci v roce 1952 k socialismu, to ho přivedlo ke spolupráci se SSSR a zbytkem východního bloku. Východ podporoval Egypt ekonomicky (např. pomocí půjček), hospodářsky (např. přítomností odborníků z východního bloku), ale i vojensky (zbrojními dodávkami). Egypt ani SAR se však nikdy nepřidali k zemím východního bloku, spolu s Jugoslávií a Indií byli jedním z čelných představitelů Hnutí nezúčastněných zemí.\n\nLibanon považoval Sjednocenou arabskou republiku za hrozbu a předpokládal, že se stane satelitním státem SSSR. Jordánsko a předrevoluční Irák soupeřili se Sjednocenou arabskou republikou o vliv v oblasti, avšak po revoluci v Iráku v roce 1958, kdy se k moci dostala vojenská junta, se stali Irák a SAR blízkými spojenci. SAR deklarovala Iráku nezávislost a generál Násir prohlásil, že jakýkoliv pokus o útok na Irák bude brán jako útok na samotnou SAR. Irák zvažoval i připojení k SAR, o čemž svědčí i změna vlajky, která se lišila od vlajky SAR jen tím, že měla v bílém středovém pruhu tři zelené hvězdy místo dvou.\nUSA považovaly SAR za satelit SSSR, v reakci na iráckou revoluci posílily kvůli obavám ze zvyšujícího se vlivu komunismu v oblasti svou vojenskou přítomnost v Libanonu a v Jordánsku.\n\nEkonomické, hospodářské, kulturní a společenské rozdíly vytvářely bariéru mezi oběma federálními republikami. Egypt, který se snažil stát se lídrem panarabského hnutí, měl do jisté míry vytvořeny průmyslové kapacity, zatímco Sýrie byla chudým zemědělským státem.\n\nMezi federálními republikami existovala nevyváženost v počtu obyvatel, obyvatelé Egypta byli navíc národnostně mnohem homogennější, obyvatelé Sýrie tvořili více etnik, z nichž ani jedno výrazně nedominovalo nad druhým. Diktátorský režim generála Násira vytvářel secesní proudy uvnitř Sýrie, které byly ještě více umocněny hospodářskou zaostalostí a ekonomickými rozdíly.\n\nStáty SAR nestihly ani vytvořit za dobu svého trvání společnou měnu.\n\nNeméně významným faktem, který rozděloval Sjednocenou arabskou republiku, byla přítomnost státu Izrael, kvůli kterému neměly federální republiky SAR společnou hranici, a který byl brán jako její úhlavní nepřítel.\n\nSAR se de facto rozpadla 28. září 1961 vystoupením Sýrie z federace. Osamostatnění Sýrie předcházely pouliční protesty a nespokojenost části syrské populace s neschopností Egypta účinně Sýrii ekonomicky pomáhat. Protesty vedly až k tomu, že strana Baas ztratila moc a nebyla schopna zabránit osamostatnění, Egypt sám o sobě neměl kapacity k tomu, aby osamostatnění zabránil.\n\nEgypt si ponechal jméno Sjednocená arabská republika až do roku 1971.\n\n\n"}
{"id": "250352", "url": "https://cs.wikipedia.org/wiki?curid=250352", "title": "Spongin", "text": "Spongin\n\nSpongin je druh kolagenu. Podobně jako ten je i spongin vláknitého tvaru a nerozpustný ve vodě, jedná se tedy o skleroprotein. Spongin tvoří oporné pletivo většiny živočichů z kmene houbovců (\"Porifera\"), zvláště pak těch z třídy rohovití (\"Demospongiae\"). Spongin dodává houbě ohebnost. Buňky, jež jej vylučují, se označují jako spongioblasty.\n\nCelkem se podařilo identifikovat už více než 100 tisíc různých variant sponginu.\n"}
{"id": "250361", "url": "https://cs.wikipedia.org/wiki?curid=250361", "title": "Message Maps", "text": "Message Maps\n\nMessage Maps neboli Mapování zpráv je systém řízení a distribuce zpráv (myšleno zprávy systému) knihovny MFC, které zajišťuje registraci a správné přesměrování zpráv příslušné funkci.\n\n\nPoužití systému mapování zpráv pro distribuci zpráv skrz aplikaci má pozitivní vliv na složitost tříd a tudíž i na celkovou rychlost. Mapování spočívá v propojení jednotlivých zpráv (tyto zprávy jsou v MFC vyjádřeny celočíselnou hodnotou, která jednoznačně identifikuje druh zprávy) se členskými funkcemi třídy, která má zprávu zachytávat. Tím zcela odpadá potřeba virtuálních event handlerů (virtuální metody účelně definované v základní třídě k reagování na zprávy), které - kvůli značnému množství možných událostí - tak značně zatěžují odvozenou třídu z velké části nepoužitou implementací. Třídy MFC se však díky mapám zpráv uskromnily na ryze základní virtuální funkce, jako je např. \"OnPaint\" apod, které jsou zároveň implicitně mapovány, takže - pokud není třeba výchozí implementaci měnit - se vývojář může soustředit pouze na specifické vlastnosti jeho odvozené třídy.\n\nMapy zpráv představují nelehký systém, který na první pohled není zcela srozumitelný. V MFC jsou však lehko ovladatelné pomocí několika maker, která skrývají tuto složitost pod jednoduchým názvem. Jsou to v prvé řadě makra \"DECLARE_MESSAGE_MAP\", které se vkládá do hlavičkového souboru třídy, a makra \"BEGIN_MESSAGE_MAP\" a \"END_MESSAGE_MAP\", vkládaná do souboru .cpp, mezi něž se vkládají definice propojení zpráv s členskými funkcemi definované třídy. \n\nDefinice propojení si opět vyžadují použití předdefinovaných maker pro zúhlednění a čitelnost kódu. Tato makra dodržují přísné názvosloví, díky němuž lze z názvu snadno vypozorovat druh zprávy, kterou zachytává. Až na výjimky je název makra odvozen od názvu zprávy, přičemž počáteční zkratka \"WM_\" je nahrazena zkratkou \"ON_\". Kupříkladu zpráva WM_PAINT je tedy mapována pomocí makra \"ON_PAINT\".\n\nMezi základní definované zprávy systému Windows patří:\n\nPomocí zprávy WM_COMMAND lze snadno zaregistrovat uživatelem definovanou zprávu. Jako příklad může sloužit změna barvy nebo velikosti objektu zobrazeného v okně. V nabídce, pravým tlačítkem nebo jiným způsobem budete chtít změnit velikost nebo barvu objektu. Pohodlným způsobem může sloužit použití WM_COMMAND.\n"}
{"id": "250362", "url": "https://cs.wikipedia.org/wiki?curid=250362", "title": "Tekov", "text": "Tekov\n\nTekov ( \"comitatus Barsiensis\", \"Bars\", zřídka \"Barsch\") je region a bývalá uherská župa na západním a středním Slovensku. Rozkládá se v okolí řeky Hron, mezi pohořími Vtáčnik, Pohronský Inovec, Štiavnické vrchy a Kremnické vrchy a zasahuje do Podunajské pahorkatiny. Dnes je administrativně rozdělen mezi Banskobystrický kraj (okresy Žarnovica a Žiar nad Hronom) a Nitranský kraj (okresy Levice a Zlaté Moravce), s malou částí v Trenčínském kraji.\nŽupa vznikla v 11. století a její sídlo bylo zřízeno nejprve ve hradu Tekov, později ve hradu Levice, od roku 1580 v Topoľčiankách a od pozdního 18. století do zániku župy ve Zlatých Moravcích.\n\n"}
{"id": "250364", "url": "https://cs.wikipedia.org/wiki?curid=250364", "title": "Josef Andrys", "text": "Josef Andrys\n\nJosef Andrys (12. března 1911, Moravská Ostrava - ?) byl český matematik a pedagog.\n\nNarodil se v Moravské Ostravě v rodině učitele Ladislava Andryse. Vystudoval reálku v Ostravě. V roce 1929 nastoupil na Přírodovědeckou fakultu Karlovy univerzity v Praze, kde v roce 1935 získal aprobaci pro vyučování matematiky a deskriptivní geometrie. Poté působil až do roku 1949 na mnoha středních školách. Od roku 1949 vedl kabinet matematiky Krajského pedagogického sboru, odkud ve stejné funkci přešel roku 1954 na Krajský ústav pro další vzdělávání učitelů.\n\nSvůj odborný zájem zaměřil Josef Andrys zejména na metodiku vyučování matematiky.\n\n"}
{"id": "250366", "url": "https://cs.wikipedia.org/wiki?curid=250366", "title": "Makro (software)", "text": "Makro (software)\n\nMakro (od Řeckého slova „μακρό – „velké“ nebo „daleko“) je v informatice definice pravidla, jak bude vstupní posloupnost transformována na výstupní posloupnost (znaků, akcí, výpočtů a podobně). Tuto transformaci označujeme jako \"substituci\" nebo \"expanzi\" makra. Původní termín byl zaveden překladači jazyka symbolických adres, kde programátor může pomocí makra zaměnit dlouhou sekvenci příkazů jediným krátkým výrazem (makrem).\n\nV kancelářských balících (Microsoft Office, OpenOffice.org a podobně) označuje makro posloupnost akcí, funkcí nebo příkazů, které usnadňují určitou činnost (např. v programech Microsoft Word a Microsoft Excel). Používají se většinou jako posloupnost kroků při výpočtech, úpravách textu a podobně. Jednoduchým příkladem může být makro pro odstranění speciálních znaků tabulátor a odřádkování nebo makro aktivující určitou akci po stisknutí vybrané kombinace kláves.\n\nV programovacích jazycích (jazyk C nebo C++) jsou makra nepostradatelnou pomůckou, která je implementována na úrovni preprocesoru jazyka C (cpp). Makra slouží k definování symbolů využitelných při podmíněném překladu, ale i k definování komplikovaných sekvencí, které jsou následně volány v zápisu zdrojového kódu. Výhodou maker je, že jejich předefinováním se při překladu zdrojového kódu automaticky zamění všechny jejich výskyty, což minimalizuje chyby, které by přinesly mnohanásobné editace kódu. Použití makra také může ušetřit režii spojenou s voláním funkce. Nevýhodou je slabší typová kontrola a případné vedlejší efekty při nesprávném použití maker. Z tohoto důvodu se doporučuje upřednostňovat před makry inline-funkce.\n\nMakra jsou texty, které se dají představit jako zdrojové kódy. Ovšem jako se zdrojovými kódy se s nimi pracuje až po zpracování preprocesoru. V mnoha implementacích C-jazyka je preprocesor C-jazyka implementován jako samostatný program, v operačním systému Linux jej lze obvykle volat pod názvem cpp (C Pre Processor). Tento program nahrazuje ve zdrojovém kóduidentifikátor makra jeho obsahem, tj. rozvojem textu makra. Při rozvoji makra se v textu makra provádí substituce formálních parametrů makra za texty uvedené v závorce při volání makra.\n\nPreprocesor je volán překladačem, nebo je přímo jeho součástí. Preprocesor odstraní ze zdrojového kódu komentáře a nahradí makra, které jsou ve zdrojovém kódu. Například když zapíšete do zdrojového kódu codice_1, pak preprocesor vloží na místo tohoto řádku hlavička standardní knihovny codice_2. Všechny direktivy preprocesoru C-jazyka začínají znakem #.\n\nDirektiva preprocesoru musí být vždy první na novém řádku. Před ní mohou být maximálně jen „bílé znaky“ (tabulátor, mezera, …). Direktiva končí s koncem řádku. Pokud chcete pokračovat na novém řádku, pak před „konec řádku“ napište zpětné lomítko.\n\nPodle normy ANSI C existují následující makra, které musí každý preprocesor jazyka C znát. Standardní makra preprocesoru začínají a končí dvěma podtržítky.\nExistují i implementačně závislá makra, která jsou definována jen na některých OS a v některých preprocesorech jazyka C. Například makro codice_3 se může hodit ke zjištění, zda program překládáme v linuxu.\n\nExistují dva typy maker:\n\nPoužívají se pro definici konstant, kdy se místo konstanty používá nějaké specifické slovo. Používané pravidlo v tomto případě je psát identifikátor makra bez parametru velkými písmeny.\nKromě standardních maker se dají vytvářet vlastní makra. Jejich užívání je velmi rozšířené, například je lze použít pro definování počtu prvků pole. Takové makro se pak používá v celém zdrojovém kódu a při změně počtu prvků pole stačí změnit jen makro. Makro se definuje za direktivou codice_4 a lze jej zrušit direktivou codice_5.\n\nZápis takového makra pak vypadá:\nVolání takového makra pak vypadá:\n\nMakra mohou mít také argumenty. Jsou uzavřeny v kulatých závorkách za jménem makra a pokud je více jak jeden argument, jsou odděleny čárkou.\nMezi jménem makra a závorkou obsahující argumenty nesmí být mezera.\nObsahují formální parametry, se kterými se v textu makra dále pracuje. Často se používají namísto funkcí. Rozdíl mezi makry a funkcí je ten, že makra jsou rychlejší a za formální parametry mohou být načteny i hodnoty libovolných datových typů. Používané pravidlo je psát identifikátor malými písmeny.\n\nZápis takového makra pak vypadá:\nVolání takového makra pak vypadá:\n\nNěkteré jazyky, jako třeba PHP, mohou být vloženy do libovolného textového formátu, nebo zdrojových kódů jiných jazyků. Mechanismus, kterým se rozpozná kód jazyka (např. v již zmíněném php: codice_13 a codice_14) je podobný jako textové makro jazyka. Ale existují mnohem silnější plnohodnotné jazyky.\n"}
{"id": "250367", "url": "https://cs.wikipedia.org/wiki?curid=250367", "title": "Kormidelník Vlnovský", "text": "Kormidelník Vlnovský\n\nKormidelník Vlnovský (1841, Masterman Ready, or the Wreck of the Pacific) je nejznámější dobrodružný román anglického spisovatele Fredericka Marryata.\n\nK napsání dobrodružného příběhu mořských trosečníků inspirovala Marryata kniha \"Švýcarský Robinson\" od Johanna Davida Wysse. První česká verze pochází již z roku 1846 a vznikla jako adaptace německého zpracování z roku 1843 s názvem \"Sigismund Rüstig\". Jak bylo tehdy zvykem, autor české adaptace Josef Václav Zimmermann jména hrdinů počeštil a knihu nazval \"Miloslaw Wlnowský, Bremský kormidelník\". České jméno hlavního hrdiny se v Česku tak vžilo, že je pod ním román vydáván dodnes a překladatelé používají i česká jména dalších postav knihy:\n\nKniha je klasickou robinzonádou. Marryat v ní vypráví příběh rodiny váženého pana Rolemila se čtyřmi dětmi a černou chůvou, která se plaví na obchodní lodi \"Pokojný\" (v originále \"Pacific\") z Evropy do Austrálie. V bouři v Indickém oceánu je loď poškozena a zbavena stěžňů, posádka vrak opustí a rodinu ponechá na palubě. Jediný, kdo na potápějící se lodi kromě nich zůstane, je starý námořník Vlnovský, vzor věrnosti, čestnosti, moudrosti a laskavosti. Ten dokormidluje s lodí k neobydlenému korálovému ostrovu a zde použije všech svých dlouholetých zkušeností a svého důmyslu k tomu, aby s pomocí dospělých členů Rolemilovy rodiny zařídil trosečníkům bezpečný a příjemný pobyt na ostrově. V posledních chvílích před připlutím záchranné lodi obětuje starý námořník i svůj život v boji proti útočícím domorodcům, kteří sem připluli ze sousedních ostrovů.\n\n\n"}
{"id": "250368", "url": "https://cs.wikipedia.org/wiki?curid=250368", "title": "Šťastný", "text": "Šťastný\n\nExistuje více nositelů českého či slovenského příjmení Šťastný či Stastny:\n\n\n"}
{"id": "250369", "url": "https://cs.wikipedia.org/wiki?curid=250369", "title": "Zigmund Antoch z Helfenberka", "text": "Zigmund Antoch z Helfenberka\n\nZigmund Antoch z Helfenberka (1. května 1508, Praha - 1. května 1552, Praha) byl český filosof a matematik.\n\nV roce 1528 se stal bakalářem a v roce 1534 mistrem na pražské univerzitě, kde se stal profesorem. V letech 1540 - 1541 byl děkanem filozofické fakulty a v roce 1543 univerzitu opustil, aby se mohl oženit. Ve své době byl velkým znalcem Aristotela a matematiky.\n\n"}
{"id": "250370", "url": "https://cs.wikipedia.org/wiki?curid=250370", "title": "Hasdrubal", "text": "Hasdrubal\n\nNositeli jména Hasdrubal jsou následující Kartaginci:\n\n"}
{"id": "250371", "url": "https://cs.wikipedia.org/wiki?curid=250371", "title": "Burundský frank", "text": "Burundský frank\n\nBurundský frank je zákonným platidlem středoafrického státu Burundi. Název \"frank\" má burundská měna společný s několika dalšími státy, ve kterých se používá francouzština. ISO 4217 kód franku je BIF. Jedna setina franku se nazývá \"centime\", ale pro jeho malou nominální hodnotu se žádné mince centime nerazí.\n\n\nBurundi je jedním z 5 členských států Východoafrického společenství. Jedním z hlavních cílů této organizace je zavést východoafrický šilink jako jednotnou měnu na celém území společenství a vytvořit tak měnovou unii.\n\n\n"}
{"id": "250372", "url": "https://cs.wikipedia.org/wiki?curid=250372", "title": "Rwandský frank", "text": "Rwandský frank\n\nRwandský frank je zákonným platidlem středoafrického státu Rwanda. Název \"frank\" má rwandská měna společný s několika dalšími státy, ve kterých se používá francouzština. ISO 4217 kód franku je RWF. Jedna setina franku se nazývá \"centime\", ale pro jeho malou nominální hodnotu se žádné mince centime nerazí.\n\n\nRwanda je jedním z 5 členských států Východoafrického společenství. Jedním z  hlavních cílů této organizace je zavést východoafrický šilink jako jednotnou měnu na celém území společenství a vytvořit tak měnovou unii.\n\n\n"}
{"id": "250378", "url": "https://cs.wikipedia.org/wiki?curid=250378", "title": "Sauropodomorpha", "text": "Sauropodomorpha\n\nSauropodomorpha (\"sauropodomorfové\") byla poměrně rozsáhlá skupina dlouhokrkých býložravých dinosaurů, kteří postupně přešli na kvadrupední (čtyřnohý) způsob chůze a stali se z nich největší suchozemští živočichové všech dob s hmotností až kolem 100 tun a délkou i přes 50 metrů (sauropodní dinosauři).\n\nTaxon Sauropodomorpha byl vytvořen německým paleontologem von Huenem v roce 1932. Zahrnuje menší primitivní formy (\"Panphagia\", \"Saturnalia\") i pozdější gigantické rody jako byl \"Argentinosaurus\" nebo \"Puertasaurus\". Tento taxon byl dlouho členěn mezi skupiny prosauropodů Prosauropoda a sauropodů Sauropoda.\n\nS počtem přibližně 362 vědecky platných (validních) druhů, popsaných k červenci roku 2019 jsou sauropodomorfové druhou nejpočetnější a druhově nejrozmanitější skupinou druhohorních dinosaurů (po teropodech, kteří mají ještě zhruba o sto platně popsaných druhů více).\n\nVědecká studie z roku 2018 ukazuje, že morfologii a celkový vzhled fosilií bazálních sauropodomorfů (a zřejmě i dalších dinosaurů) mohla značně ovlivnit komprese hornin, tedy sedimentárního nadloží.\n\nPo dlouhou dobu bylo předpokládáno, že obří sauropodi museli žít ve vodě, která nadnášela jejich ohromná těla. V 50. letech 20. století ale bylo prokázáno, že sauropodi se nemohli potápět hlouběji pod hladinu (pod úroveň horní části trupu), protože by je velmi rychle zahubilo působení hydrostatického tlaku.\n\nTaxonomie Sauropodomorpha podle Bentona, 2004.\n\n\n"}
{"id": "250385", "url": "https://cs.wikipedia.org/wiki?curid=250385", "title": "Yaverlandia", "text": "Yaverlandia\n\nYaverlandia byl pravděpodobně rodem teropodního dinosaura. Žil v období spodní křídy (zhruba před 130 miliony let) na území dnešního ostrova Wight. Pojmenován je podle Yaverland Point, místa nálezu ležícího u vsi Yaverland na východě ostrova.\n\nNalezena byla pouze část lebky, a tak byl tento exemplář původně popsán jako býložravý bazální člen plazopánvých dinosaurů z čeledi \"Pachycephalosauridae\". Pozdější studie britských paleontologů Darrena Naishe a Davida Martilla jej ale zařadila mezi masožravé teropodní dinosaury z kladu \"Maniraptora\". Rod \"Yaverlandia\" patřil k menším členům tohoto kladu, na délku měřil pouze asi 90 cm. Přesné rozměry jsou však vzhledem k velmi útržkovitému fosilnímu materiálu neznámé.\n\n"}
{"id": "250388", "url": "https://cs.wikipedia.org/wiki?curid=250388", "title": "Wannanosaurus", "text": "Wannanosaurus\n\nWannanosaurus („Ještěr z jižní části provincie An-chuej“) byl bazální (vývojově primitivní) pachycefalosauridní dinosaurus, který žil v období svrchní křídy (asi před 72 až 68 miliony let) na území dnešní Číny.\n\nTypový exemplář druhu \"W. yansiensis\" byl objeven a popsán paleontologem Lian-Hai Houem v roce 1977. Je znám z jediné fragmentární kostry, která vypovídá o jeho velmi malých rozměrech. Délka tohoto juvenilního exempláře se zřejmě pohybovala jen kolem 60 centimetrů až jednoho metru a je tak nejmenším dnes známým zástupcem své skupiny. Jako všichni ostatní členové této skupiny byl i \"Wannanosaurus\" býložravý nebo všežravý a živil se při zemi rostoucími rostlinami a možná i hmyzem.\n\n"}
{"id": "250389", "url": "https://cs.wikipedia.org/wiki?curid=250389", "title": "Velká Liachvi", "text": "Velká Liachvi\n\nVelká Liachvi ( ) je řeka v Gruzii (kraj Šida Kartli). Je dlouhá 115 km. Povodí má rozlohu 2 311 km².\n\nOdtéká z ledovců na jižním svahu hory Lazg-Citi (3877 m n. m.) ve Velkém Kavkazu. Teče v soutěsce a překonává peřeje. Horní tok a část středního toku se nachází na separatistickém území Jižní Osetie. Údolím řeky je vedena transkavkazská magistrála. Ústí zleva do Kury.\n\nJe splavná. Nad vysídlenou obcí Kechvi, 7 km severně od Cchinvali je vodní elektrárna o výkonu 1 MW. Na řece leží město Cchinvali a u jejího ústí město Gori.\n"}
{"id": "250390", "url": "https://cs.wikipedia.org/wiki?curid=250390", "title": "Cchenisckali", "text": "Cchenisckali\n\nCchenisckali nebo Chidura () je řeka v Gruzii (Rača-Lečchumi a Dolní Svanetie, Imeretie, Samegrelo-Horní Svanetie). Je dlouhá 176 km. Povodí má rozlohu 2120 km².\n\nOdtéká z ledovců hlavního rozvodňového hřbetu Velkého Kavkazu. Na horním toku teče v hluboké soutěsce a překonává mnohé peřeje a vodopády. Na dolním toku protéká Kolchidskou nížinou. Ústí zprava do Rioni u města Samtredia.\n\nHlavními přítoky jsou:\n\nZdroj vody je smíšený s převahou dešťového. Průměrný roční průtok vody poblíž ústí činí 60,2 m³/s a maximální 371 m³/s. Nejnižší stav vody je v únoru a březnu, nejvyšší v květnu. Druhé minimum nastává od července do konce srpna\n\nVyužívá se na zavlažování. Na řece leží města Lentechi a Cageri.\n"}
{"id": "250391", "url": "https://cs.wikipedia.org/wiki?curid=250391", "title": "Grand Prix Číny 2007", "text": "Grand Prix Číny 2007\n\nGrand Prix Číny ( IV Sinopec Chinese Grand Prix ) byla 16. závodem sezóny 2007, který se konal 7. října 2007 na okruhu v Šanghaji.\n\n\n Felipe Massa - Ferrari F2007- 1:37.454\n\n"}
{"id": "250397", "url": "https://cs.wikipedia.org/wiki?curid=250397", "title": "Chobi", "text": "Chobi\n\nChobi, Chopi nebo Chobisckali () je řeka v Gruzii, kraj (Samegrelo-Horní Svanetie). Je dlouhá 150 km. Povodí má rozlohu 1340 km².\n\nPramení na svazích Egrisského hřbetu. Protéká Kolchidskou nížinou, kde je její koryto obehnáno hrázemi. Ústí do Černého moře. Největším přítokem je Čanisckali zprava.\n\nZdroj vody je převážně dešťový a režim povodňový. Průměrný roční průtok vody ve vzdálenosti 30 km od ústí činí 44,2 m³/s a maximální 333 m³/s.\n\nVyužívá se na zavlažování.\n\n"}
{"id": "250401", "url": "https://cs.wikipedia.org/wiki?curid=250401", "title": "Paul Eduard Robert Armsen", "text": "Paul Eduard Robert Armsen\n\nPaul Eduard Robert Armsen (16. prosince 1906 Reval – ?) byl matematik a statistik.\n\nStudoval na univerzitách v Dorpatu, Hamburku a Mnichově. V roce 1943 získal v Mnichově doktorát u profesora C. Carathéodoryho. V letech 1943–1945 byl Armsen asistentem pověřeným vedením přednášek na německé univerzitě v Praze. Po válce působil v letech 1947–1953 na teologických vysokých školách v Bamberku a Erlangen. Od roku 1953 pracoval jako statistik v Johannesburgu v Jihoafrické republice.\n"}
{"id": "250403", "url": "https://cs.wikipedia.org/wiki?curid=250403", "title": "Fritz Aurich", "text": "Fritz Aurich\n\nFritz Aurich (4. dubna 1892, Liberec – ) byl český matematik.\n\nV roce 1915 zahájil na vídeňské univerzitě řízení pro získání učitelské způsobilosti, ale zkoušky mohl vykonat až po válce 17. února 1919. Během posledních dvou let svého studia (1913 – 1915) byl pomocným asistentem deskriptivní geometrie na technice ve Vídni u profesorů Müllera a Schmida. Svoji učitelskou dráhu začal 18. února 1919 jako suplent na státní reálce ve III. vídeňském obvodu. V následujícím školním roce pak učil jako suplent na střední škole ve Wiener Neustadt.\n\nDne 1. října roku 1920 jmenován náhradním asistentem deskriptivní geometrie na německé technice v Brně do doby, než se vrátí řádní asistenti z ruského zajetí. V polovině roku 1921 byl jmenován asistentem řádným. Místo mu bylo několikrát prodlouženo až do roku 1928, kdy již nebylo možné další prodloužení, neboť nevykazoval žádnou vědeckou práci. Proto 23. června ministerstvo souhlasilo s tím, aby zcela výjimečně zůstal na škole jako pomocná vědecká síla s dosavadním platem. Takto Aurich na škole působil až do roku 1934.\n\nBěhem svého působení v Brně se Aurich od roku 1922 mnohokrát pokusil získat místo učitele matematiky a deskriptivní geometrie na německých středních školách v Liberci, Chebu, Ústí nad Labem, Moravské Ostravě a Brně. Až 1. září 1934 byl jmenován suplentem na německé státní reálce v Brně. V roce 1941 suploval za nemocného profesora Kreutzingera přednášky z kinematické geometrie na technice.\n"}
{"id": "250405", "url": "https://cs.wikipedia.org/wiki?curid=250405", "title": "Rioni", "text": "Rioni\n\nRioni () je řeka v Gruzii (kraje Rača-Lečchumi a Dolní Svanetie, Imeretie, Samegrelo-Horní Svanetie). S délkou 327 km je nejdelším vodním tokem na území Gruzie. Povodí má rozlohu 13 400 km².\n\nV antickém Řecku byla nazývána Fasis (). První zmínka pochází od Hésioda v jeho díle \"O původu bohů\" (, \"Theogonia\" – hexametr l, 340). Pozdější autoři Apollónios z Rhodu (\"Argonautica\" 2.12.61), Vergilius (\"Georgica\" 4.367) a Aelius Aristides (\"Ad Romam\" 82) ji považovali za nejvýchodnější bod námořní splavnosti. Sokrates popisuje část světa, kterou znal, jako zem mezi Héraklovými sloupy a řekou Fasis, zatímco Herodotos považoval Rioni za hranici mezi Evropou a Asií.\n\nLatinský název bažanta obecného (Phasianus colchicus), který se promítá i do angličtiny (\"pheasant\"), je odvozen od jména této řeky a oblasti Kolchidy (latinsky \"Colchis\"), jak byla ve starověku nazývána pobřežní země, jíž řeka protékala.\n\nOdtéká z ledovců na jižním svahu hlavního rozvodňového hřebene Velkého Kavkazu. Teče v úzké a hluboké soutěsce, poté v rozsáhlé dolině mezi Lečchumským a Račinským hřbetem a pak zase skrze úzkou soutěsku. Pod Kutaisi vtéká do Kolchidské nížiny, kde se rozvětvuje na jednotlivá ramena. Koryto je zde členité, obehnané hrázemi a vyvýšené nad okolní krajinu. Ústí do Černého moře, přičemž vytváří deltu. Převážná část toku (90 %) dotéká do moře kanálem, který byl vybudován v roce 1939 za účelem ochrany města Poti před zaplavením při velkých povodních. Hlavními přítoky jsou Cchenisckali zprava a Kvirila zleva.\n\nZdroj vody je smíšený s převahou dešťového a na horním toku ledovcového. Nejvyšších vodních stavů dosahuje od března do října. K povodním dochází v průběhu celého roku. Průměrný roční průtok vody v ústí činí 405 m³/s. Řeka se vyznačuje velkou kalností, jež dosahuje na jaře až 2650 g/m³.\n\nNa řece byly vybudovány vodní elektrárny (Gumatská, Rionská). Voda na středním toku se využívá na zavlažování. Údolím řeky prochází Vojenská osetinská cesta. Vodní doprava je možná do vzdálenosti 95 km od ústí. Na řece leží města Oni, Kutaisi, Poti.\n"}
{"id": "250406", "url": "https://cs.wikipedia.org/wiki?curid=250406", "title": "Ignác Axamit", "text": "Ignác Axamit\n\nIgnác Axamit (31. července 1819, Písek – 10. října 1904 Praha-Nové Město), byl český středoškolský profesor fyziky a matematiky.\n\nNarodil se 31. července 1819 v Písku jako jedno z pěti dětí chudého ševce. \n\nV osmi letech ho rodiče zapsali na německou „Normalhauptschule“. Německy se teprve učil, ale díky píli a dobré paměti mezi žáky vynikal a školu dokončil s vyznamenáním. Poté nastoupil do (taktéž německého) gymnázia v rodném městě. Studium pro něj bylo náročné – učebnice koupil se slevou od studenta předchozího ročníku, ale aby se rodina uživila, musel od jedenácti let pět hodin denně doučovat a večer ještě pomáhat při šití bot. Navzdory nesnázím absolvoval gymnázium s výborným prospěchem.\n\nRoku 1836 se zapsal na pražskou univerzitu. Zpočátku rovněž zápasil s nouzí, musel se živit doučováním. Pomoc mu ale poskytl generál křižovníků Koller, který mu poskytl stipendium. 1. července 1846 získal doktorát filozofie. Na podzim téhož roku byl jmenován adjunktem fyziky a matematiky na filozofické fakultě, kde působil do roku 1850. V roce 1849 se stal učitelem fyziky na akademickém gymnáziu v Praze a na této škole byl 6. září 1850 jmenován skutečným učitelem.\n\nV letech 1871 – 1878 byl rovněž examinátorem fyziky v komisi pro kandidáty profesury na gymnáziích s českým vyučovacím jazykem.\n\nRoku 1885 odešel do výslužby.\n\nAxamit během 39 let vychoval stovky studentů, kteří na něj vděčně vzpomínali. Přednášel srozumitelně a jasně, vždy si dokázal udržet kázeň. Byl přísný, ale spravedlivý, dokázal studenty povzbudit (např. českou poznámkou, když se v 50. letech 19. století ještě vyučovalo v němčině) a ač si vybral u většiny studentů neoblíbené předměty (matematiku a fyziku), postupně si získal oblibu všech. Vždy se projevoval jako vlastenec.\n\nK jeho žákům patřili např. pozdější primátor Karel Baxa, architekt Quido Bělský, profesoři Jaromír Čelakovský a Jaroslav Goll, lékař Karel Chodounský, probošt Mikuláš Karlach, učitel Jindřich Metelka, spisovatel Zikmund Winter aj. Roku 1899 mu absolventi zorganizovali velkolepou oslavu 80. narozenin, spojenou se slavnostní mší v zrcadlové kapli Klementina a banketem v Měšťanské besedě. Gratuloval mu i bývalý ministr Karel Habětínek. O rok později se účastnil setkání absolventů r. 1880, na němž s úspěchem vyprávěl příhody z pedagogického působení; jeden z organizátorů setkání, známý životopisec Michal Navrátil, pak zařadil několik vzpomínek a Axamitovu autobiografii do \"Almanachu žáků akademického gymnasia v Praze (1872-1880)\". \n\nByl autorem článku \"Poznámka k vypočítání obsahu trojbokého hranolu šikmého\", která vyšla ve 13. ročníku \"Časopise pro pěstování matematiky a fyziky\". Knižně vyšla německojazyčná práce \"Ueber die Erregung der sogenannten Extraströme\" (1854), původně jako příloha programu akademického gymnázia.\n\n\n"}
{"id": "250410", "url": "https://cs.wikipedia.org/wiki?curid=250410", "title": "Ambroise Thomas", "text": "Ambroise Thomas\n\nCharles Louis Ambroise Thomas (5. srpna 1811, Mety, Francie – 12. února 1896, Paříž, Francie) byl francouzský operní skladatel období romantismu (19. století), jehož nejvíce proslavily jeho opery \"Mignon\" (1866) a \"Hamlet\" (1868). Psal i komorní hudbu, balety a kantáty.\n\nNarodil se 5. srpna 1811 ve francouzském Metzu a jeho oba rodiče byli učiteli hudby a i jejich syna Thomase hudba svedla již od velice útlého věku. Ve svých deseti letech dokonce výborně ovládal hru na piano a violoncello a v roce 1828 začal studovat na pařížské konzervatoři, kde získal mimo několika důležitých zkušeností týkající se hudby, i několik cen za svou komorní hudbu a kantáty, např. v roce 1832, byla jeho kantáta \"Hermann et Ketty\" oceněna Grand Prix de Rome. Ambroise Thomas byl velice pečlivým žákem a na konzervatoři velmi oblíben. I přes velký úspěch s komorní hudbou, změnil svoje zaměření a obrátil se hlavně na komponování pro divadlo, pro které tvořil téměř půl století řady baletů a oper pro vybrané pařížské obecenstvo.\n\nI když jeho melodické, ale povrchní opery sklízely snadný úspěch, jejich tituly padly za nedlouhou dobu do zapomnění, až na několik árií nebo předeher jako je např. opera \"Raymond\" (1851). Thomas si začal pomalu uvědomovat, že upadá do zapomnění a slávu začínal sklízet konkurent Gounod. Na základě stále sílícího tlaku Gounoda se rozhodl, že svou slávu musí upevnit a dal se do komponování dvou oper, které přežily plynutí času a i dnes patří mezi oblíbené: \"Mignon\" (1866) a \"Hamlet\" (1868). Hned po prvních uvedeních se staly hitem a Thomas velice oblíbeným tvůrcem. Obě obsahují dojemné scény a příjemné melodicky typicky francouzského založení, ale jako hudební ekvivalenty téměř zcela neodpovídající literárním dílům Shakespearovým a Goethovým, jimiž byly inspirovány.\n\nNa druhou stranu se však na Ambroise spustilo několik kritik, které jsou kladeny až dodnes a dalo by se říct, že Ambroise Thomase jaksi zastínily a daly vyniknout spíše jeho současníka Gounoda. Celkově posoudit dílo Ambroise Thomase je velice složité, ale některá díla jsou krásná a v historii hudby má Ambroise určitě své přednější místo. Mezi jeho méně známá díla patří i balety, např. \"La Tempête\", který napsal v roce 1889. Jeho dílo za hranice Francie ale proniklo především až po jeho smrti - po roce 1896, kdy zemřel ve věku 84 let jako slavný, i když trochu zastíněný především operní tvůrce.\n\nByl mimo jiné i učitelem hudby dalšího významného francouzského skladatele Julese Masseneta (1894 - 1912) a jeho dílo mělo vliv na několik nejen francouzských operních skladatelů.\n\n\n"}
{"id": "250412", "url": "https://cs.wikipedia.org/wiki?curid=250412", "title": "Grand Prix Brazílie 2007", "text": "Grand Prix Brazílie 2007\n\nGrand Prix Brazílie (XXXVI Grande Prêmio do Brasil) bude 17. a zároveň posledním závodem sezóny 2007, který se bude konat 21. října 2007 na okruhu Autódromo José Carlos Pace v São Paulu.\n\nV tomto závodě se definitivně rozhodne o titulu mistra světa mezi Lewisem Hamiltonem (107 bodů), Fernandem Alonsem (103 body) a Kimi Räikkönenem (100 bodů).\n\n\n Kimi Räikkönen - Ferrari F2007- 1:12,445\n\n Felipe Massa - Ferrari F2007- 1:11.931\n\n\n"}
{"id": "250415", "url": "https://cs.wikipedia.org/wiki?curid=250415", "title": "Font-Romeu-Odeillo-Via", "text": "Font-Romeu-Odeillo-Via\n\nFont-Romeu-Odeillo-Via (katalánsky Font-romeu, Odelló i Vià) je horská obec ve francouzských Pyrenejích v departmánu Languedoc-Roussillon.\n\nPřed olympijskými hrami v Mexiku v roce 1968 zde byl založen tréninkový tábor francouzského olympijského mužstva.\n\nMístní zajímavostí je největší a nejvýkonnější solární tavicí pec na světě, která zde byla r. 1969 postavena k výzkumným účelům.\n\nProjíždí tudy i oblíbený turistický vláček petit train jaune.\n\n\n"}
{"id": "250416", "url": "https://cs.wikipedia.org/wiki?curid=250416", "title": "Provodínské kameny (přírodní památka)", "text": "Provodínské kameny (přírodní památka)\n\nPřírodní památka Provodínské kameny se nalézá asi 1,5 km severně od obce Provodín uprostřed okresu Česká Lípa. Týká se největšího vrcholu Lysé skály, nazývaného \"Spící panna\" ze skupiny Provodínských kamenů.\n\nPřírodní památka byla vyhlášena v kategorii SPR - státní přírodní rezervace 4. července 1956 na ochranu čedičového suku Lysé skály a jejího bezprostředního okolí (podmáčená luka a dubohabrový háj) s významným výskytem teplomilné květeny. Stalo se tak výnosem Ministerstva kultury č.17.504(55. Dalším výnosem MK ČSR č.14.200/88 z 29. listopadu 1988 byla potvrzena ve stejné kategorii.\nPodle úředního výnosu je rozloha PP 3,5 ha, podle zaměření z roku 1995 pouze 2,31 ha. Původně kategorizována jako rezervace je nyní vedena u AOPK ČR jako přírodní památka ve výši 360 až 419 m n. m. . Památku má ve správě Agentura ochrany přírody a krajiny České republiky, regionální pracoviště Správa CHKO Kokořínsko – Máchův kraj.\nLysá skála je vulkanické těleso olivínického čediče třetihorního stáří, které vystupuje v pravidelných, do středu vějířovitě ukloněných pěti- a šestibokých sloupcích, jehož vyšší části byly postupně odneseny zvětráváním. Hornina obsahuje velké množství cizích uzavřenin, především tmavě žlutozelených , zpravidla silně zvětralých uzavřenin olivínovce. Vyskytují se zde minerály olivín, diopsid, chromový spinel a magnetit. V uzavřeninách svoru lze nalézt zrnka granátu, která byla spolu s taveninou vynesena z hlubšího podloží.\n\nNa čedičové skále se vyskytuje skalník celokrajný (\"Cotoneaster integerrimus\"), kostřava sivá (\"Festuca pallens\") a několik druhů rozchodníků. Ve skalních štěrbinách roste kapradina osladič obecný (\"Polypodium vulgare\") a v lese při úpatí skály roste lilie zlatohlavá (\"Lilium martagon\"), prvosenka jarní (\"Primula veris\") a další druhy chráněných rostlin.\nSkály jsou zalesněny řídce, na úpatí jsou hlavně habry a lípy.\n\nVyskytuje se zde například krkavec velký (\"Corvus corax\"), moták pilich, z plazů ještěrka obecná (\"Lacerta agilis\"). Z bezobratlých se vyskytují vzácné teplomilné druhy měkkýšů, kobylek a brouků.\n\n\"Viz heslo Provodínské kameny.\"\n\n"}
{"id": "250419", "url": "https://cs.wikipedia.org/wiki?curid=250419", "title": "Provodínské kameny", "text": "Provodínské kameny\n\nProvodínské kameny ( \"Mikenhahner Steine\") je geomorfologický podokrsek a souhrnný název pro skupinu sedmi neovulkanických vrcholů nalézajících se severně od obce Provodín v okrese Česká Lípa. Jednotlivé vrcholy vystupují výrazně nad okolní terén.\n\nJednotlivé vrcholy tvořené čedičem a znělcem jsou od severozápadu:\n\nNejvyšší z kopců, \"Lysá skála\" (též \"Spící panna\"), je zároveň chráněn jako přírodní památka Provodínské kameny. \"Kraví hora\" se do Provodínských kamenů počítá jen někdy, ačkoli geomorfologicky do ní patří jednoznačně.\n\nProvodínské kameny jako geomorfologický podokrsek tvoří centrální část okrsku Provodínská pahorkatina (dle Jaromíra Demka VIA–1A–4), který je částí Dokeské pahorkatiny.\n\nVýchozími body pro návštěvu Provodínských kamenů je obec Provodín a jeho místní část Srní u České Lípy. Automobilem i vlakem (Trať 080 Česká Lípa – Bakov n.J.) se dá dopravit do obou sídel. Provodín a Srní spojuje modrá turistická stezka (Česká Lípa – Staré Splavy), v Horním Provodíně na ní navazuje zelená stezka (směr Hradčany) s odbočkou na Lysou skálu, u Srní na ní navazuje žlutá stezka (směr Zahrádky). Územím též vede cyklostezka č. 3045.\n"}
{"id": "250424", "url": "https://cs.wikipedia.org/wiki?curid=250424", "title": "Sluneční pec", "text": "Sluneční pec\n\nSluneční pec, neboli solární tavicí pec je fokusační sběrač, který soustřeďuje sluneční paprsky do jednoho místa. Využívá se odrazu světla od speciálně tvarovaných a orientovaných zrcadel.\n\nPrvní a zároveň i největší sluneční pec na světě se nachází v Odeillo ve francouzských Pyrenejích v nadmořské výšce 1700 m. Do provozu byla uvedena roku 1969 zásluhou francouzského vědce Dr. Felixe Trombeho.\nCelý komplex tvoří parabolické zrcadlo o ploše 2000 m², které je upevněno na 45 m vysoké kancelářské a laboratorní budově. Na stráni proti němu je rozestaveno celkem 63 heliostatů o celkové ploše 2835 m², odrážejících paprsky rovnoběžně na parabolu. Výsledná síla svitu se koncentruje v ohnisku (ohnisková vzdálenost 18 m) v malé věžovité budově, která je před zrcadlem vystavěna, ve vlastní sluneční peci. Samotné parabolické zrcadlo je sestaveno z asi 9500 čtvercových segmentů o straně 45 cm a každé z primárních zrcadel z dalších 180 čtvercových segmentů stejného rozměru. Samotné ohnisko má plochu pouhých 625 cm², což udává plošnou koncentraci slunečního záření s faktorem 37 700. Ve skutečnosti ale dochází ke ztrátám způsobených rozptylem a absorpcí. Skutečná koncentrace slunečního záření je proto kolem 20 000. Při běžném slunečním záření v tomto místě je do ohniska pece soustředěno asi 1100 kW. \n\nProtože je tento druh slunečních pecí smysluplný pouze v oblastech s více než 2400 hodinami slunečního svitu ročně, slouží komplex v Odeillu pouze k vědeckým účelům institutu CNRS (\"Centre national de la recherche scientifique\"). Díky příznivým klimatickým podmínkám lze sluneční pec používat více než 200 dnů v roce ke zkoumání chování látek při extrémním zahřátí a různým experimentům. Slouží především účelům vědeckého výzkumu materiálů, vakuovému tavení speciálních slitin a nejrůznějším pokusům v oblasti zkoušek materiálů. Tyto poznatky jsou pak uplatňovány mimo jiné při návrhu nových technologií pro kosmický výzkum. \nPec je schopna dosahovat maximálních teplot okolo 3800 °C, což představuje absolutní maximum v metalurgii. Během tavení není materiál znečišťován příměsemi, jako se to děje při většině ostatních tavicích postupů.\n\n\n"}
{"id": "250436", "url": "https://cs.wikipedia.org/wiki?curid=250436", "title": "Římskokatolická farnost Třebíč-zámek", "text": "Římskokatolická farnost Třebíč-zámek\n\nŘímskokatolická farnost Třebíč-zámek je jedno z územních společenství římských katolíků v městě Třebíči s farním kostelem bazilikou sv. Prokopa na Podklášteří.\n\nNa počátku dějin zámecké farnosti stojí rozhodnutí Josefa z Valdštejna, představitele třebíčské vrchnosti, vrátit celému zámeckému kostelu jeho původní účel. Stalo se tak roku 1724; předtím náboženským účelům sloužila jen stavebně oddělená „kaple svatého Prokopa“. Schválení olomoucké konzistoře však přišlo až o tři roky později. V roce 1759 vznikla při zámeckém kostele lokálie; jejím prvním duchovním správcem (lokalistou) byl Filip Zwach.\n\nZámecká lokálie byla povýšena na farnost roku 1859, třetí farností na území města se však stala až o téměř sto let později, když se Podklášteří připojilo k Třebíči.\n\nZačátkem 20. století čítalo území zámecké farnosti 2778 katolíků, 132 nekatolíků a 619 židů.\n\nV roce 2018 rekonstruovala farnost dvě místnosti fary, kdy ty mají sloužit jako farní kavárna.\n\nDo farnosti náleží městské části města Třebíče:\n\nZámeckými faráři v 18. a 19. století byli:\nDo podzimu 2010 byl ve farnosti farářem R. D. František Puchnar, od 1. září tohoto roku ho nahradil P. Jakub Holík. Spolu s ním ve farnosti působí od 1. srpna 2014 jako farní vikář R. D. Vojtěch Loub, který je zároveň spirituálem Katolického gymnázia v Třebíči.\n\nVe farnosti slavil primici:\n\nDnem vzájemných modliteb farností za bohoslovce a bohoslovců za farnosti brněnské diecéze je 18. září. Adorační den připadá na 5. května.\n\nVe farnosti se pravidelně koná tříkrálová sbírka. V roce 2016 se při sbírce vybralo v samotné Třebíči 346 378 korun, o 5 736 Kč více než v roce předcházejícím. \n\n"}
{"id": "250439", "url": "https://cs.wikipedia.org/wiki?curid=250439", "title": "Česká hokejová extraliga 1995/1996", "text": "Česká hokejová extraliga 1995/1996\n\nČeská hokejová extraliga 1995/1996 byla 3. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve dvoukolově každý s každým. V nadstavbové části se utkal každý sudý tým s každým lichým týmem doma a venku. První 4 celky postoupily přímo do čtvrtfinále play off, zatímco celky na 5. – 12. místě hrály předkolo play off. Předkolo play off se hrálo na tři vítězná utkání. Další fáze play off se hrály, kromě utkání o třetí místo, na čtyři vítězná utkání. Celky na 13. a 14. místě se účastnily čtyřčlenné baráže o extraligu, do které postoupili dva vítězní semifinalisté 1. ligy.\n\nPoznámky:\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\nHC Slezan Opava postoupila do dalšího ročníku extraligy a HC Pojišťovna IB Pardubice se v extralize udržely. HC Kometa Brno sestoupila do 1. ligy.\n"}
{"id": "250440", "url": "https://cs.wikipedia.org/wiki?curid=250440", "title": "Virtuální funkce", "text": "Virtuální funkce\n\nVirtuální funkce (někdy nazývané virtuální metoda) je funkce pracující s instancí třídy, jejíž chování je určeno definicí funkce třídy instance nezávisle na typu ukazatele, který na instanci ukazuje. Virtuální funkce tvoří základ pro polymorfismus (spíš tvoří jeden ze způsobů implementace polymorfismu), což je jeden ze základních znaků objektově orientovaného programování. \n\nV některých programovacích jazycích (například v Javě) jsou metody instancí implicitně virtuální. Nechcete-li, aby byla metoda definována jak virtuální, musíte ji definovaným způsobem označit.\n\nV jiných programovacích jazycích (např. v C++ nebo v C#) naopak funkce implicitně nejsou virtuální a chete-li je definovat jako virtuální, musíte je definovaným způsobem označit.\n\nMetody tříd z prinicipu virtuální být nemohou, leda by třída byla definována jako řádný objekt, jenž je instancí nějaké třídy tříd, jak je tomu např. v jazyku Smalltalk.\n\nKoncept virtuální funkce řeší následující problém: Mějme třídu B odvozenou od třídy A. Máme-li ukazatel na instanci třídy A, může ukazovat jak na instanci třídy A, tak i na instanci třídy B. Ve chvíli překladu programu ale nemusí být jasné (a ani odvoditelné), na instanci které třídy ukazatel ukazuje. Pokud není funkce virtuální, vykoná se funkce třídy A i v tom případě, kdy bude ukazatel ukazovat na instanci třídy B. Virtuální funkce řeší tento problém tím, že se buď 1. podívá na typ objektu (dynamický výběr, \"dynamic dispatch\") nebo 2. vybírá funkci z dat konkrétního objektu (tabulka virtuálních metod), a až poté vybranou funkci spouští. Toto vede k mírnému snížení výkonu aplikace, není proto vždy vhodné použít virtuální funkce.\n\nVýstup s virtuální metodou codice_1:\n\nVýstup kdyby metoda codice_1 nebyla deklarována jako virtuální:\n"}
{"id": "250445", "url": "https://cs.wikipedia.org/wiki?curid=250445", "title": "Laktóza", "text": "Laktóza\n\nLaktóza je disacharid označovaný také jako mléčný cukr, který tvoří podle druhu mléka 2-8 % pevných látek v mléce, i když existuje i mléko se sníženým množstvím laktózy. Laktóza se vyskytuje v mateřském mléce savců. Molekula se skládá z galaktózy a glukózy, spojených β-(1→4) glykosidickou vazbou.\n\nU savčích mláďat, která jsou krmena mlékem, je v luminální membráně enterocytu tvořen enzym laktáza, který molekulu laktózy rozštěpí na dvě podjednotky, které se dále absorbují. Bakterie také umí využívat za určitých okolností laktózu a u \"E. coli\" k regulaci slouží tzv. lac operon.\n\nLaktóza se široce využívá k výrobě vitamínových doplňků.\n\n"}
{"id": "250456", "url": "https://cs.wikipedia.org/wiki?curid=250456", "title": "Evakuace", "text": "Evakuace\n\nEvakuace (z lat., česky „vyklizení, vyprázdnění“) je souhrn organizačních a technických opatření zabezpečujících přemístění osob, zvířat a věcí v daném pořadí priority z míst ohrožených mimořádnou událostí do míst, ve kterých je zajištěno pro osoby náhradní ubytování a stravování, pro zvířata ustájení a pro věcné prostředky uskladnění.\n\nEvakuace se vztahuje na všechny osoby v místech ohrožených mimořádnou událostí s výjimkou osob, které se budou podílet na záchranných pracích, řízení evakuačních opatření, nebo budou vykonávat jinou neodkladnou činnost k zajištění minimalizace následků mimořádné události.\n\nV České republice jsou základní právní náležitosti evakuace stanoveny v zákonných i podzákonných normách, jakými jsou např. krizový zákon č. 240/2000 Sb., zákon o integrovaném záchranném systému č. 239/2000 Sb., zákon o zajišťování obrany České republiky č. 222/1999 Sb., vyhláška Ministerstva vnitra o požární prevenci č. 246/2001 Sb., vyhláška Ministerstva vnitra k přípravě a provádění úkolů ochrany obyvatelstva č. 380/2002 Sb. a řada dalších.\n\nObčané jsou o vyhlášené evakuaci informováni prostřednictvím sirén varovným signálem \"Všeobecná výstraha\" (kolísavý tón, délka 140 sekund) a tísňovou informací v hromadných sdělovacích prostředcích (rádio, televize, tisk), případně z mobilních rozhlasových prostředků.\n\n\n"}
{"id": "250459", "url": "https://cs.wikipedia.org/wiki?curid=250459", "title": "Ibérie", "text": "Ibérie\n\nZeměpisný název Ibérie se vyskytuje na dvou zcela odlišných místech:\n"}
{"id": "250462", "url": "https://cs.wikipedia.org/wiki?curid=250462", "title": "Úřad průmyslového vlastnictví", "text": "Úřad průmyslového vlastnictví\n\nÚřad průmyslového vlastnictví (lidově \"patentový úřad\") je ústřední orgán státní správy České republiky, v jehož působnosti je ochrana průmyslového vlastnictví, zejména plní funkci patentového a známkového úřadu. V čele úřadu je předseda, kterého jmenuje a odvolává vláda. Úřad byl zřízen ke dni 1. ledna 1993 zákonem č. 21/1993 Sb. v rámci rozdělení Československa.\n\nJako patentový a známkový úřad do působnosti Úřadu průmyslového vlastnictví patří především udělování patentů a vedení rejstříků ochranných známek. Dále se zabývá ochranou průmyslových vzorů, užitných vzorů, topografie polovodičových výrobků, zeměpisných označení a označení původu výrobků. V těchto oblastech úřad rozhoduje ve správním řízení.\n\nRovněž je činný v oblasti právní úpravy patentových zástupců, získává, zpracovává a zpřístupňuje fond světové patentové literatury, zabezpečuje plnění závazků z mezinárodních smluv z oblasti průmyslového vlastnictví, jichž je Česká republika členem, a spolupracuje s mezinárodními organizacemi a úřady jiných států v oblasti ochrany průmyslového vlastnictví. Úřad vydává věstník, v němž jsou zejména oznamovány skutečnosti o vedených správních řízeních a o udělených ochranách.\n\nPředchůdcem Úřadu průmyslového vlastnictví byl Patentní úřad, který byl spolu s Patentním soudem zřízen v roce 1919. K 1. dubnu 1952 byl zřízen Úřad pro vynálezy a zlepšovací náměty, později Úřad pro vynálezy a Státní úřad pro vynálezy a normalizaci.\n\n\n"}
{"id": "250463", "url": "https://cs.wikipedia.org/wiki?curid=250463", "title": "Isaac Albéniz", "text": "Isaac Albéniz\n\nIsaac Albéniz, vlastním jménem Isaac Manuel Francisco Albéniz y Pascual, (IPA: ) (29. května 1860, Camprodón, Girona (Katalánsko) – 18. května 1909, Cambo-les-Bains) byl jeden z největších a nejvlivnějších španělských hudebních skladatelů a klavíristů období romantismu. Je znám především pro své klavírní skladby. Jeho dílo zahrnuje i několik oper.\n\nNarodil se 29. května 1860 v Camprodónu v provincii Girona. Jeho otcem byl Ángel Albéniz, profesí celní úředník, matkou Dolores Pascualová. K zájmu o hudbu ho přivedli rodiče. Jako zázračné dítě začal koncertovat ve svých čtyřech letech. Při svém prvním koncertě fascinoval barcelonskou společnost natolik, že jeho vystoupení považovali za podvrh. I nadále se zdokonaloval ve hře na klavír. V sedmi letech složil přijímací zkoušky na klavír na Pařížské konzervatoři, ale nebyl přijat kvůli příliš nízkému věku. V devíti letech byl přijat na madridskou konzervatoř, ale po několika měsících s trpkostí odešel. V té době v doprovodu otce absolvoval koncertní turné po severním Španělsku se svou sestrou Clementinou. Velký obdiv sklidil také ve svých deseti letech, kdy už začal pořádat recitály.\n\nVe dvanácti letech měl Albéniz za sebou několik pokusů o útěk z domova. Traduje se, že ve dvanácti letech dostal načerno na loď do Buenos Aires. Poté se měl dostat na Kubu a do USA a koncertovat v New Yorku a v San Francisku, poté i v Liverpoolu, Londýně a Lipsku. V patnácti letech již prý koncertoval po celém světě. Tato přehnaně dramatická historka však není úplně pravdivá. Albéniz sice v patnácti letech jezdil hrávat po světě, ale v doprovodu otce, který jako celní úředník cestoval poměrně často. Z porovnání dat Isaakových koncertů při jeho údajném dobrodružství a otcova cestovního deníku vyplývá, že cestovali společně.\n\nPo krátkém pobytu na konzervatoři v Lipsku v roce 1876 odešel studovat na Královskou konzervatoř v Bruselu, poté co mu osobní tajemník krále Alonsa, Guillermo Morphy, zařídil královskou podporu. Hrabě Morphy si Albénize velmi vážil. Albéniz později věnoval jeho ženě klavírní suitu \"Sevillu\" při jejím prvním provedení v Paříži v lednu 1886. Do Španělska se Albéniz vrátil v roce 1877, ale stále v něm žila touha podívat se ještě alespoň jednou do Ameriky. To se mu podařilo ještě předtím, než roku 1879 získal prestižní cenu za hudbu. V roce 1880 přijel do Budapešti, aby studoval u Ferencze Liszta, avšak zjistil, že Liszt je ve Výmaru. S Lisztem se stali přáteli, a přestože se jim nepodařilo setkat se osobně. Udržovali alespoň písemný kontakt.\n\nV roce 1883 se setkal s učitelem a skladatelem Felipem Pedrellem, který jej inspiroval ke komponování španělské hudby. Tak vznikly např. \"Španělské písně\". První věta této suity (Preludium), po skladatelově smrti přejmenované na \"Asturias (Leyenda)\", dnes patří mezi nejslavnější skladby kytarového repertoáru, ačkoliv byla původně zkomponována pro klavír. (Pro kytaru bylo přepracováno mnoho Albénizových skladeb, zvláště Franciskem Tárregou.)\n\nV roce 1883 se oženil se svou žačkou, Rosinou Jordanaovou, s níž měl tři děti: Blanku (zemř. 1886), Lauru (malířku) a Alfonse, který po roce 1900 hrál fotbal za Real Madrid a později se věnoval dráze diplomata. V roce 1885 se po velkém rozhodování odstěhoval spolu s rodinou do Madridu, kde pokračoval v koncertní činnosti, kterou si získával stále větší přízeň. Za vrchol jeho koncertní kariéry se považuje období 1889–92, kdy koncertoval po celé Evropě. S koncertováním však skončil v 90. letech, protože se rozhodl věnovat skladbě.\n\nSlavné písně inspirované texty španělského spisovatele Gustava Adolfa Bécquera zkomponoval v Americe. Albéniz napsal dvě verze, jednu pro zpěv a druhou pro recitátora a klavír. Módní žánr těchto let také poskytuje důležité informace o vlivu, který mladý Albéniz měl a dokresluje atmosféru hudby během svého pobytu na Kubě).\n\nIsaac Albéniz nevydržel žít na jednom místě více než několik let. Byl to člověk, který rád objevoval nová místa, nové kraje a tomu odpovídá i to, že se v roce 1890 odstěhoval do Londýna, kde žil do roku 1893. Zde si u něho bohatý bankéř a amatérský spisovatel Francis Money-Coutts, 5. baron Latymer objednal zhudebnění svých libret, ale z trilogie o Artušovi se dochovala jen první opera, \"Merlin\" (1898-1902). Myslelo, že je ztracena, ale později byla zrekonstruována a provedena. Příznivě byla přijata i lyrická komedie, \"Pepita Jiménez\" (1896). Několikrát navštívil Paříž, kde se setkával s Debussym, který jej ovlivnil. Studoval také u Dukase a d'Indyho.\n\nKe konci života se Albéniz vrátil ke komponování klavírní hudby. Jeho skladatelská nesmrtelnost spočívá v kompozicích pro klavír, v němž byl virtuos. Jeho klavírní hudba je podrobně propracovaná, obsahuje bohatství španělského koloritu a je nástrojově nesmírně obtížná. Mezi takováto díla patří i jeho \"Španělské písně\", často hrané na kytaru; \"Španělská suita\", ale za opravdu mistrovské dílo je považována jeho suita dvanácti klavírních „impresí“, nazvaná \"Iberia\" (1906-8)\n\nIsaac Albéniz onemocněl v roce 1900 tzv. Brightovou nemocí postihující ledviny. Zemřel 18. května 1909 v nedožitých 49 letech v Cambo-les-Bains. Několik týdnů před smrtí mu francouzská vláda udělila nejvyšší vyznamenání, Velký kříž čestné legie. Je pohřben na hřbitově Montjuïc v Barceloně.\n\nDílo Albénize se dostalo za hranice Španělska převážně až po jeho smrti. Nejdříve se začalo objevovat ve městech, kde Albéniz žil či nějaký čas působil. Mezi tato města patří Londýn, Paříž a Madrid. Během života si slávu získával poměrně těžko. Na poli světové hudby doznívala vlna obliby Gounoda, a tak, i přes svou pozdější slávu ve Španělsku, zůstal k němu svět poměrně lhostejný. K jeho znovuobjevení pak došlo v 2. polovině 20. století. Jeho hudba si znovu začíná dobývat místo v hudební historii. Albéniz si získal místo v encyklopediích i mezi kritiky a stal se oblíbeným skladatelem.\n\n\n"}
{"id": "250467", "url": "https://cs.wikipedia.org/wiki?curid=250467", "title": "Naše Ukrajina", "text": "Naše Ukrajina\n\nNaše Ukrajina — Národní sebeobrana (ukrajinsky Наша Україна — Народна самооборона) je blok politických stran a jedním z vedoucích politických uskupení Ukrajiny. Její vůdčí postavou je bývalý ukrajinský prezident Viktor Juščenko. Uskupení zastává konzervativně-liberální, nacionalistické a proevropské postoje. Naše Ukrajina byla hlavním politickým aktérem oranžové revoluce roku 2004 a oranžovou barvu používá dodnes.\n\nUskupení vzniklo pod názvem Blok Naše Ukrajina (Блок Наша Україна) v roce 2001 a úspěšně kandidovalo v parlamentních volbách 2002, kde získalo 23,6 % hlasů a 112 ze 450 křesel. Tehdy blok sestával z následujících politických stran a hnutí:\n\n\nV parlamentních volbách roku 2006 se preference propadly na 13,95 % (81 křesel). Ve volbách 2007, pro něž byl blok reorganizován a začal vystupovat pod současným názvem Blok Naše Ukrajina — Národní sebeobrana (Блок Наша Україна – Народна Самооборона), získala strana 14,15 hlasů, což jí vyneslo 3. místo. Největších preferencí dosahuje strana v Zakarpatí, v Juščenkově rodném rajónu poblíž města Sumy a především ve Lvovské, Ternopilské a Ivanofrankivské oblasti (tedy v převážně řeckokatolické části Ukrajiny).\n\n"}
{"id": "250470", "url": "https://cs.wikipedia.org/wiki?curid=250470", "title": "Kráska z Leenane", "text": "Kráska z Leenane\n\nKráska z Leenane (\"The Beauty Queen of Leenane\") je komorní divadelní drama z irského venkova, které napsal Martin McDonagh v roce 1996.\n\nHra i herci v jednotlivých rolích obdrželi v roce 1998 řadu prestižních ocenění.\n\nV Česku uvedla poprvé tuto hru v roce 1999 Komorní činohra (tehdy jakko Nddd) v Divadle v Řeznické v režii Jiřího Bábka, v překladu Lenky Kapsové s Janou Staňkovou a Ninou Divíškovou v hlavních rolích. Šlo zároveň o první uvedení McDonaghova díla na českém jevišti. V září 2013 měla hra premiéru v plzeňském Divadle J. K. Tyla , v říjnu 2015 v Městském divadle Zlín a v březnu 2017 hru uvedlo ostravské Divadlo Petra Bezruče v režii Janusze Klimszi.\n\nHra je směsí komedie a tragického příběhu. Vykresluje příběh čtyřicetileté Maureen, která žije se svou despotickou sedmdesátiletou matkou Mag. Z příběhu vysvítá, že Maureen se kdysi duševně zhroutila, což její matka využila k tomu, aby ji k sobě připoutala.\n\nMaureen potkává dávného přítele Pata Dooleye, a rozvine se mezi nimi nesmělá láska. Pato právě odjíždí do Anglie za prací a slibuje Maureen, že ji pozve za sebou. Když odjede, Maureen marně čeká na jakoukoliv zprávu. \n\nPo čase se dozví, že se její milý v Anglii oženil. Zdrcena touto zprávou si uvědomí, že ztratila poslední šanci na únik z jednotvárné chudoby venkova. Mag se z radosti nad tím, že bude mít dál dceru jen pro sebe, prořekne, že zadržela Patův dopis, kterým ji za sebou zval. Zdrcená Maureen matku zabije, což je ale vyšetřeno jen jako nešťastná náhoda. Hra končí tím, že Maureen použije stejná panovačná gesta, jako předtím její matka. \n"}
{"id": "250473", "url": "https://cs.wikipedia.org/wiki?curid=250473", "title": "Seznam chemických prvků", "text": "Seznam chemických prvků\n\nTato stránka obsahuje seznam všech známých chemických prvků.\n\nPoslední platná číslice každé hodnoty relativní atomové hmotnosti je považována za spolehlivou v intervalu ±1 až na případy, kdy je větší jednociferná nejistota uvedena v závorce za hodnotou. Pro větší rozmezí je udáván interval \"[a; b]\" představující množinu hodnot v běžných materiálech, do které patří i krajní hodnoty (\"a\" i \"b\").\n\n(*) mezinárodní odborný název byl schválen jako anglický, nikoli latinský\n"}
{"id": "250479", "url": "https://cs.wikipedia.org/wiki?curid=250479", "title": "Microceratus", "text": "Microceratus\n\nMicroceratus („Malý rohatec“) byl malý ptakopánvý dinosaurus ze skupiny Ceratopsia, který žil v období svrchní křídy na území dnešního Mongolska (a možná i jinde na území Asie). Patřil k nejmenším známým ceratopsům (dosahoval délky jen kolem 60 cm), chodil po zadních nohách (bipedně) a byl také jedním z nejstarších známých rohatých dinosaurů (podobně jako rod \"Psittacosaurus\"). Stejně jako všichni ostatní rohatí dinosauři byl i \"Microceratus\" býložravý a jeho tlama byla zakončena charakteristickým zobákem. Původní rodové jméno tohoto dinosaura, \"Microceratops\", bylo během popisu v roce 1953 již zadáno pro jeden druh brouka, proto bylo nutné ho změnit. Mnoho z původního popisného materiálu tohoto druhu bylo již přisouzeno rodu \"Graciliceratops\".\n\nTento dinosaurus je pod původním (již neplatným) rodovým jménem \"Microceratops\" krátce zmíněn ve slavném románu Michaela Crichtona \"Jurský park\".\n\n\n"}
{"id": "250481", "url": "https://cs.wikipedia.org/wiki?curid=250481", "title": "Nebílovští z Drahobuze", "text": "Nebílovští z Drahobuze\n\nNebílovští z Drahobuze je příjmení staročeské vladycké rodiny, jejíž jméno je odvozeno podle tvrze a vsi Drahobuze u Litoměřic. Znak rodu byl stříbrno-černě polcený štít se stříbrno-černými příkrývadly. Klenotem znaku byly dva bůvolí rohy, v různých vyobrazeních buďto černý a stříbrný, či naopak stříbrný a černý.\n\nMikuláš Srša v letech 1318–1337 založil město Hoštku. Jeho potomek Petr Srša držel v letech 1375–1378 Drahobuz a Verneřice. V patnáctém století se přestěhovali na Plzeňsko, kde Václav držel Borov a Hrzek držel Nebílovy v roce 1426. Po nich v držení téhož zboží následovali roku 1452 Smil a v letech 1487–1493 Jindřich. Jak se zdá, Smilovi synové byli Jan, Mikuláš a Smil. Smil se oddělil od bratrů penězi, držel roku 1549 Nýřany a zemřel roku 1558. Od jeho bratrů vznikly dvě pošlosti.\n\nPošlost A: Jan držel Nebílov a zemřel roku 1530. Krom několika dcer po sobě zanechal syny Václava a Vojtěcha. Václav (držitel Předenic) zemřel brzo po otci, Vojtěch držel Nebílov a zemřel roku 1551. Jeho dcery Anna a Zuzana (Zuzana zemřela v roce 1625; jejím manželem byl Šebestián Lažanský) prodali v roce 1555 Nebílovy Ladislavovi z Běšin a jeho manželce Marjaně Nebílovské z Drahobuze, sestře otcově.\n\nPošlost B: Mikuláš obdržel od bratrů Ježovy za díl a roku 1519 koupil Černíkov. Zemřel okolo roku 1524, s Manželkou Ludmilou ze Sloupna po sobě zanechal nezletilé děti. Adam jeho syn, koupil roku 1548 Polyni s Pušperkem, roku 1575 Příchovice, které dal roku 1582 svému synu Mikuláši a roku 1592 zemřel. Byl řádný a šetrný hospodář, přítel chudiny a přísný katolík.\n\nMikuláš, nejstarší Adamův syn, zemřel ještě před otcem. Hodně se zadlužil. Jeho synové Adam, Václav a Vilém prodali proto Příchovice a usadili se roku 1613 v Úloze. Adam potom držel Velké Hoštice. Na těch pak seděl Mikuláš (pravděpodobně jeho syn). Zemřel roku 1665 bez dědiců a Hoštic se ujaly jeho sestry Anežka Alžběta Kokořovcová, Alžběta Lukrecie a Dorota Aléna Hájková.\n\nSmil, druhý Adamův syn, dědil se roku 1592 se svým bratrem Vojtěchem. Zemřel roku 1602 a měl dceru Lidmilu. Smil dostal Ježovy a Černíkov a Vojtěch Polyni. Tu později také držel Smil a zemřel roku 1622. Jeho synové byli Mikuláš, Jindřich Srša a Václav. Jindřich roku 1632 zemřel a s manželkou Buzinou Kunhutou Čejkovou z Olbramovic měl syna Jana Adama (pravděpodobně téhož Jana, který bydlel roku 1649 v Klatovech). Mikuláš držel naposled Polyni, kterou zanechal svým dcerám Anně a Kryzeldě. Kryzeldu měl s manželkou Alžbětou z Příchovic. Anna vdavši se za Jana Sezimu z Vrtby na Jindřichovicích, zemřela roku 1681 bez pořízení a bez dědiců. Tudíž její díl spadl na Hartmana hraběte z Klenového, syna Kryzeldina a Hartmana Maxima hraběte z Klenového. Po roce 1681 se v Čechách pod tímto jménem nikdo nevyskytoval.\n\n"}
{"id": "250482", "url": "https://cs.wikipedia.org/wiki?curid=250482", "title": "Turbo C++", "text": "Turbo C++\n\nTurbo C++ je C++ kompilátor firmy Borland s integrovaným vývojovým prostředím (IDE). Mimo jiné je znám kvůli své rychlosti kompilace a linkování souborů (odtud název „Turbo“). Turbo C++ byl další z řady kompilátorů firmy Borland (Turbo Pascal, Turbo Basic, Turbo Prolog a Turbo C). Turbo C++ se vyvinul z Turbo C jako důsledek vzrůstající poptávce po objektově orientovaném programování. Verze pro MS-DOS nebyla nikdy schopna kompilace ISO C++, protože její vývoj byl zastaven před dokončením standardu.\n\nTurbo C++ se již od první verze 1.0 vydané v roce 1991 potýkal s problémy, které jej provázely mnoha dalšími verzemi. Důvodem těchto problémů bylo několik zásadních chyb v kompilátoru C++. Příkladem byla chyba při práci se strukturou switch – case, při které celé programovací rozhraní záhadným způsobem zkolabovalo a hodně často s sebou vzalo i operační systém.\n\nI když postupem verzemi 2.0, 3.0, 4.0 se problémy se stabilitou prostředí zlepšovaly, problém s příkazem switch – case se podařilo vyřešit až v posledních verzích a to bylo už příliš pozdě na to, aby firma Borland mohla plně konkurovat stabilním a výkonným kompilátorům firmy Microsoft. Touto chybou ztratila firma Borland 30 % trhu s kompilátory a trh ovládly kompilátory firmy Microsoft. \n\nTurbo C++ 3.0 bylo vydáno 20. listopadu roku 1991 ještě pro systém MS-DOS. Bylo to v době, kdy už byla očekávána verze pro operační systém Microsoft Windows. Od verze 3.0 rozdělila firma Borlad vývoj C++ překladače do dvou samostatných překladačů, a to na Turbo C++ a Borland C++. Turbo C++ bylo zaměřené hlavně na zájmové programátory a nižší segment trhu, kdežto Borland C++ byl zaměřen na profesionální trh. Borland C++ proto navíc obsahoval některé vývojové nástroje, optimalizaci pro kompilaci kódu a dokumentaci upravenou pro potřeby komerčních vývojářů.\n\nTurbo C++ 4.0 bylo vydáno v listopadu 1993 a mimo jiné věci byla významná pro svojí velkou podporu šablon. Překladač Turbo C++ 4 hrál významnou roli při vývoji knihovny Standard Template Library. Vzhledem k úspěchu vývojového prostředí Delphi, se firma Borland rozhodla ukončit další vývoj Borland C++ pro MS-DOS a začal se soustředit na vývoj C++ překladače pro operační systém Microsoft Windows. Aktivní vývoj na Borland C++/Turbo C++ byl ukončen až v roce 2006.\n"}
{"id": "250483", "url": "https://cs.wikipedia.org/wiki?curid=250483", "title": "Snežnik", "text": "Snežnik\n\nSněžnik (italsky \"Monte Nevoso\", latinsky \"Mons Albius\") je vápencové pohoří ja jihu Slovinska. Jedná se o bohatě zalesněnou oblast. Blízkost moře (30 km) má na svědomí velké srážky. V zimě nafouká na vrcholu Veliki Snežnik až 4 metry sněhu. Pohoří je složeno především z vápence. Nejvyšší vrchol je tvořen světlou křídou. Pohoří zaujímá plochu 85 km² a nejvyšším vrcholem je Veliki Snežnik (1796 m), ležící v jihovýchodní části masivu.\n\nNa západě masivu tvoří hranici řeka Reka a město Illirska Bistrica. Na jihozápadě přechází pohoří Snežnik do regionu Kras. Na východě sousedí s nižším pohořím Goteniška Gora a na jihu s horským masivem Gorski Kotar. Sever území přechází pozvolna v pohoří Javorniki.\n\nVodní toky nemají v pohoří větší význam, protože se ve většině případů jedná o podzemní toky s vyvěračkami (např. Strzen na severovýchodě masivu). Nejvýznamnější řekou je Reka tekoucí z pohoří Gorski Kotar přes Snežnik do oblasti Krasu. Charakteristické pro Snežnik jsou bohaté smíšené lesy, kde se ukrývá velmi četné zastoupení vysoké zvěře, lišek, vlků a poměrně velký počet medvědů (kolem 30 exemplářů). Tím se celé území stává vyhlášeným loveckým revírem.\n\nPohoří Snežnik je ve Slovinsku nejbohatší na úhrn ročních srážek. Nejvíce jich spadne v listopadu, prosinci a lednu. Nejméně potom v červenci a srpnu. Ročně zde průměrně spadne kolem 3000 mm. Své jméno ale masiv dostal od množství sněhu, které se zde v zimě vyskytuje. V roce 1976 zde naměřili rekordních 178 cm. Často zde fouká silný vítr a drží se oblačnost. Průměrná roční teplotase pohybuje kolem 6,7 °C, červencová potom 15,5 °C a v lednu pak -3,5 °C. Celkem zde 127 dní v roce mrzne.\n\nV masivu ještě zdaleka není rozvinutá turistika. Nacházejí se zde jen dvě horské chaty a značení turistických cest je minimální, je-li vůbec nějaké. Nachází se prakticky jen v okolí nejvyššího vrcholu.\n\n\nPůvodně chatu postavil v roce 1924 italský horský klub CAI. Na sklonku války však vyhořelo, a tak byla v roce 1951 postavena nová zděná chata zvaná \"Cankarjeva koča\". V r. 1963 byla zrekonstruována a přejmenována do dnešní podoby. Kapacita 38 lůžek. Otevřena od začátku června do poloviny října. V zimě dle podmínek. K chatě vede z Illirske Bistrice 19 km dlouhá asfaltová silnice.\n\nJedná se o bývalý vojenský objekt sloužící turistům od roku 1961. Chata je otevřena pouze o víkendech a jen v letních měsících. V srpnu otevřeno každý den. Kapacita 38 lůžek, winterraum pro 4 osoby (kamna, dřevo, palandy).\n\n\n"}
{"id": "250484", "url": "https://cs.wikipedia.org/wiki?curid=250484", "title": "Umaň", "text": "Umaň\n\nUmaň ( a \"Умань\", dříve též \"Гумань\", \"Humań\", אומאן) je město na střední Ukrajině, zhruba 210 km jižně od Kyjeva. Leží v Podněperské vysočině na řece Umance, přítoku Jižního Buhu. Umaň je centrem Umaňského rajónu a druhým největším městem Čerkaské oblasti. V roce 2007 zde žilo 88 000 obyvatel, převážně Ukrajinců.\n\nSídlo vzniklo v 16. století, kdy okolní území připadlo Polsku (1569). Leželo v nárazníkovém pásmu Divokých polí, která byla napadána Tatary. Městská práva získal Umaň roku 1616. Současně zde vznikla významná pevnost. V roce 1768 zde proběhla tzv. \"Umaňská řež\", při níž ukrajinští kozáci a zfanatizovaní vesničané pobili 20 000 Poláků, uniatů a Židů; v čele kozáků stáli Maksym Zalizňak a Ivan Honta. Přesto zde zůstala až do 20. století významná židovská menšina, která, ač již nepočetná, funguje dodnes.\nRoku 1793 se Umaň stal součástí ruského podílu na dělení Polska; o tři roky později byl otevřen slavný park Sofijivka. Později byl Umaň součástí SSSR, resp. Ukrajinské SSR. Během 2. světové války proběhla v okolí města Bitva u Umaně (červenec–srpen 1941).\n\nVe městě se nachází hrob slavného chasidského rabína Nachmana z Braclavi. Dále je zde synagoga, několik kostelů a stará tržnice.\n\nV Umani je zastoupen především potravinářský průmysl a strojírenství. Končí zde železniční trať z Chrystynivky. Umaň je především důležitou křižovatkou silnic Kyjev – Oděsa a Lvov – Vinnycja – Kropyvnyckyj.\n"}
{"id": "250485", "url": "https://cs.wikipedia.org/wiki?curid=250485", "title": "Večerní univerzita marxismu-leninismu", "text": "Večerní univerzita marxismu-leninismu\n\nVečerní univerzita marxismu-leninismu (zažitá zkratka VUML) byla forma vzdělávání určená především členům Komunistické strany Československa. Na okresní úrovni to bylo nejvyšší dosažitelné stranické vzdělání. Šlo o studium externí – při zaměstnání, trvalo tři roky a bylo zakončeno zkouškou.\n\nRozvíjející se poznání marxismu-leninismu mělo upevňovat třídní vědomí posluchačů, vychovávat k samostatnému politickému myšlení, schopnosti správně se orientovat, k tvořivému uplatňování získaných znalostí ve vlastní politické práci a pobízet k aktivitě při uskutečňování politiky Komunistické strany Československa.\n\nZískané teoretické a praktické znalosti po tříletém studiu měly v absolventovi upevnit komunistické přesvědčení a přimět ho k aktivnímu životnímu postoji.\n\n\nPosluchači skládali předmětové zkoušky a na závěr získali vysvědčení.\n\nKomunistická strana Československa uplatňovala do roku 1989 svou vedoucí úlohu v tehdejší společnosti i různými formami mimoškolního politického, t.zv. „stranického vzdělávání pracujících“.\n\nByla nejvyšší formou vzdělávání pracujících v civilním sektoru, organizovanou a řízenou profesionálním aparátem OV KSČ (Okresní výbor KSČ). Tato forma byla určena pro proškolení vedoucích kádrů (tehdejšího managementu) nejen v průmyslu, ale v celé infrastruktuře společnosti – školství, zdravotnictví, zemědělství, obchodě, dopravě, bezpečnosti atd. a to nejen členů KSČ.\n\n„Kádrová politika KSČ“ – kontrola řídících a vedoucích pozic (tzv. nomenklatura) se opírala především o členy své strany. Ovšem se stoupající technologickou úrovní převážně v průmyslu a zvyšujícím požadavkům na odbornou úroveň vedoucích kádru nutně středního a vysokoškolského vzdělání, se obzvláště v 80. letech vhodných členů KSČ, schopných odborně zastávat vedoucí místa, logicky nedostávalo. Proto byli do programu studia VUML zařazováni i zaměstnanci nečlenové KSČ, kteří již vedoucí místa zastávali a nebo se s nimi výhledově na některé tzv. nomenklaturní místo počítalo.\n\nDo studia VUML byli zařazováni i absolventi vysokých škol přesto, že v rámci vysokoškolského studia už absolvovali povinné studium, zakončené zkouškou na konci každého ročníku ze čtyř předmětů:\n\n\nDalší ročníky na VŠ již studium jiných předmětů z marxismu-leninismu (ML) neobsahovaly.\n\nPovinná zkouška z ML byla i součástí 1. atestace lékařů. Bez ní žádný lékař 1. atestaci nemohl získat. I přesto se na vedoucí kádry – vysokoškoláky kompletní tříleté studium ve VUML vztahovalo. Studium totiž vedle čtyř výše uvedených zahrnovalo další dva předměty:\n\nPředměty, na kterých právě kádrová politika KSČ stavěla a o které své tehdejší vysokoškolsky vzdělané kádry v žádném případě nechtěla připravit.\n\nPo absolvování VUML pak již zaměstnanec žádnou jinou formu studia neabsolvoval. Zpravidla však byl vedle své odborné profese zařazen jako instruktor nižší formy stranicko-politického vzdělávání u svého zaměstnavatele. Touto formou byly různé stupně politického vzdělávání pracujících v rámci ZO KSČ (základní organizace Komunistické strany …), ZO ROH (základní organizace Revolučního odborového hnutí) a ZO SSM (základní organizace Socialistického svazu mládeže).\n\nV případě armády byla KSČ nekompromisní. „Stranicko-politická práce“ se týkala povinně všech příslušníků armády a to jak všech vojáků základní prezenční služby (ZS), tak všech vojáků z povolání (VzP) po celou dobu jejich služby v armádě. Systém politické práce a stranického vzdělávání byl zakotven v předpisu „Všeob-SM-15“ (o stranicko-politické práci v ČSLA). Každé porušení jakéhokoliv předpisu v ČSLA bylo považováno za porušení zákona a podle závažnosti  posuzováno velením útvarů, případně prokurátorem a vojenským soudem.\n\nStranicko-politická práce u útvarů byla organizována, řízena a vyhodnocována profesionálními pracovníky na politické skupině útvaru. Tuto skupinu tvořili podle velikosti útvaru:\n\n\nPŠM – „politické školení mužstva“ bylo pravidelné týdenní školení vojáků ZS podle osnov školení a aktuální situace ve společnosti. Školení probíhalo po celou dobu dvouleté služby vojáků. Školení vedli velitelé čet. Každý rok byla úroveň a znalosti vojáku prověřována tzv. „útvarovými prověrkami bojové připravenosti“.\n\nMLP DPaA – „marxisticko-leninská příprava důstojníků, praporčíků a absolventů VKVŠ“ (vojáků z povolání a absolventů vojenských kateder vysokých škol během jejich jednoroční prezenční služby). Školení vedli vyšší důstojníci útvarů, velitelé, odborní náčelníci a jejich zástupci, zařazení do systému politického vzdělávání jako instruktoři. Platila zásada „…každý voják se vzdělává, nebo vzdělává jiného…“ Školení probíhalo podle osnov. Hlavním předmětem byl „Marxismus-leninismus o válce a míru“ Obsahem tohoto předmětu byly vzájemné vztahy mezi kategoriemi spravedlivá a nespravedlivá válka, válka útočná a obranná v rámci tehdejší ideologie KSČ a politické doktríny VS (Varšavské smlouvy). Úroveň znalostí byla opět prověřována pravidelnými ročními „prověrkami bojové připravenosti útvarů“.\n\nŠkolení bylo opět povinné i pro vysokoškolsky vzdělané důstojníky. Ti se pravidelného školení z MLP účastnili po dobu celého svého služebního úvazku, někteří i několik desetiletí se stejnými, dokola se opakujícími osnovami a prověrkami z jednoho jediného předmětu.\n\n\n\n"}
{"id": "250490", "url": "https://cs.wikipedia.org/wiki?curid=250490", "title": "Veliki Snežnik", "text": "Veliki Snežnik\n\nVeliki Snežnik je nejvyšší hora slovinského pohoří Snežnik, ležící v jeho jihovýchodní části. Na vrcholu je bývalé vojenské stavení a od roku 1961 horská chata Zavetišče na Velikem Snežniku. Snežnik byl před rozdělením Jugoslávie spojen s chorvatským Snježnikem v pohoří Gorski Kotar cestou „Put prijatelstva“. Po vyhlášení samostatnosti bývá překračování hranic problém.\n\nJedná se o lehkou turistickou trasu, vedoucí většinou po lesních cestách, jen pod vrcholem prochází stezka pásem kosodřeviny. Značení je v okolí vrcholu na dobré úrovni (ne však v celém pohoří).\n\nVýchozí bod je chata Planinski dom na Sviščakih (1242 m), ke které vede z města Ilirska Bistrica silnice. Na hranicích lesa jsou osazeny dřevěné tabule, označující Biosférickou rezervaci Snežnik. Odsud je poprvé viděl vrchol. Jeho bělostný vršek vystupuje z pásma kosodřeviny zcela osamoceně. Zde již vyšlapaný chodník míjí bílá skaliska a míří ze sedla přímo na vrchol. Na vrcholu je chata Zavetišče na Velikem Snežniku a kruhový výhled na poloostrov Istrie, pohoří Gorski Kotar (ležící již v Chorvatsku), Dolomity, Julské Alpy a v noci na zářící města Portorož, Piran či Koper.\n\nSestup může být veden přes vrchol Malý Snežnik (1694 m) což je zhruba 30 min. z vrcholu Veliki Snežnik a dále k parkovišti, které je vzdálené 6 km od chaty Planinski dom na Sviščakih nebo po stejné cestě.\n"}
{"id": "250492", "url": "https://cs.wikipedia.org/wiki?curid=250492", "title": "Jaroslav Černý (malíř)", "text": "Jaroslav Černý (malíř)\n\nJaroslav Černý (1. června 1904 Plzeň-Bolevec – 26. března 1984 Černošice) byl český akademický malíř.\n\nJaroslav Černý se narodil v Plzni-Bolevci, pocházel z chudé dělnické rodiny. Jeho nadání a umělecká kreativita se projevily již v obecné škole, kdy poprvé vystavoval svoje kresby. Malovat a kreslit se učil v Plzni u profesora Skupy a na malířské škole profesora Proškovce. V Praze vystudoval v letech 1936 až 1938 Akademii výtvarných umění u prof. Maxe Švabinského a prof. Otakara Nejedlého. Na jeho uměleckém vývoji se také velmi podílela studijní cesta s malířem Františkem Kupkou po Itálii, Francii a Rakousku. Maloval krajiny, figurální a industriální motivy. První zmínka o jeho účasti na výstavě pochází z roku 1947 v katalogu českých malířů na výstavě v Rio de Janeiru. Od 30. let minulého století žil v Černošicích u Prahy v Husově 873, kde měl na půdě ateliér plný obrazů. V 70. letech se přestěhoval do části Černošic Horka. Zemřel v roce 1984.\n\nJaroslav Černý vystřídal ve své celoživotní tvorbě různé výtvarné techniky. Náměty svých děl nacházel zejména v české krajině, kterou dokázal zobrazit s nesmírným uměleckým citem. Je právem nazýván „básníkem české krajiny“. Svoje obrazy vystavoval s úspěchem na mnoha výstavách doma, v Evropě i v Jižní Americe. Za svoji uměleckou činnost obdržel ocenění a uznání. Jeho díla je možno např. zhlédnout v Galerii hlavního města Prahy, Oblastní galerii Vysočiny, Galerii moderního umění v Hradci Králové, Muzeu umění Olomouc, Galerii výtvarného umění v Náchodě a Památníku národního písemnictví.\n\nTvorba Jaroslava Černého je ve sbírkách Galerie hlavního města Prahy zastoupena těmito díly:\n\n\n\n"}
{"id": "250493", "url": "https://cs.wikipedia.org/wiki?curid=250493", "title": "Jaroslav Černý", "text": "Jaroslav Černý\n\nJméno Jaroslav Černý má více osob:\n\n"}
{"id": "250495", "url": "https://cs.wikipedia.org/wiki?curid=250495", "title": "Čéška", "text": "Čéška\n\nČéška (lat. \"patella\") je kost tvořící přední část kolenního kloubu. Chrání kolenní štěrbinu proti dyslokaci kosti stehenní vůči kosti holenní a napomáhá i propnutí (extenzi) kolene. Je vmezeřena do šlachy čtyřhlavého stehenního svalu a při propnutí kolene by měla být dobře kluzná. Je největší \"sezamskou kostí\" (tzn. kostí vmezeřenou ve šlaše) v těle. Následkem úrazů se může čéška rozdrtit nebo častěji jen zatuhnout. Aby pak nepůsobila větší tlak na kolenní chrupavky, měla by být hybnost obnovena manuální fyzioterapií.\n\n"}
{"id": "250501", "url": "https://cs.wikipedia.org/wiki?curid=250501", "title": "Trie", "text": "Trie\n\nTrie nebo prefixový strom je datová struktura, která se používá pro uchovávání dvojic klíč-hodnota, kde klíči jsou obvykle řetězce. Na rozdíl od binárního vyhledávacího stromu, kde se podle hodnoty uzlu rozhoduje, do které větve sestoupit, trie v každém uzlu obsahuje všechny podřetězce, kterými může pokračovat řetězec v dosud prohledané cestě. Všichni následníci uzlu mají společný prefix, který je shodný s řetězcem přiřazeným k danému uzlu. Kořen je asociovaný s prázdným řetězcem. Hodnoty obvykle nejsou asociovány se všemi uzly, ale jen s listy a některými vnitřními uzly, které odpovídají klíčům.\n\nSlovo \"trie\" pochází z anglického „retrieval“ – získávání, vyhledávání.\n\nV uvedeném příkladu jsou klíče v uzlech a hodnoty pod nimi. Na trie může být nazíráno jako deterministický konečný automat, ačkoli symbol na každé hraně je často implicitní v pořadí větví.\n\nPřestože je to obvyklé, trie nemusí mít jako klíče textové řetězce. Stejné algoritmy mohou být snadno upraveny, aby sloužily podobným funkcím na seznamech jakékoliv podoby, např. permutace na seznamu číslic, permutace na seznamu tvarů atd.\n\nVýhody oproti binárnímu vyhledávacímu stromu:\n\nKonstrukce trie, ať už dávková nebo postupným přidáváním, je implementačně trochu složitější než u binárního vyhledávacího stromu. To platí zvláště při použití optimalizací a optimalizovaných variant.\n\nTrie může nahradit hašovací tabulku, oproti které má následující výhody:\n\n\nMá také ale nevýhody:\n\nČastou aplikací trie je uložení slovníku, např. v mobilních telefonech. To využívá schopnosti trie rychle vyhledávat, vkládat a odstraňovat záznamy.\n\nTrie je také vhodné pro implementaci algoritmů přibližného matchování, jako jsou ty používané v programech pro kontrolu pravopisu.\n\nNásledující pseudokód ukazuje obecný algoritmus zjišťující, jestli je daný řetězec v trie. Pole \"naslednici\" obsahuje následníky uzlu, koncový uzel je ten, který obsahuje platné slovo.\n\ncodice_1\n\nLexikografické řazení skupiny prvků může být provedeno jednoduchým algoritmem založeným na trie:\n\n\nTento algoritmus je formou číslicového řazení.\n\nTrie tvoří základní datovou strukturu burstsortu, v současné době nejrychlejšího známého algoritmu pro řazení řetězců založeném na využití cache.\n\nParalelní algoritmus pro řazení N klíčů založený na trie je O(1), pokud je N procesorů a klíče mají konstantní horní omezení. Existuje možnost, že klíče mohou kolidovat tím, že mají společné prefixy, nebo jsou identické, což snižuje výhodu rychlosti zpracování více paralelně pracujícími procesory.\n\nK indexování všech sufixů v textu za účelem rychlého fulltexového vyhledávání může být použit speciální druh trie, sufixový strom. Dalším využitím může být hledání nejdelšího společného prefixu.\n\n\n"}
{"id": "250504", "url": "https://cs.wikipedia.org/wiki?curid=250504", "title": "META (podnik)", "text": "META (podnik)\n\nMETA bylo označení pro výrobní podnik Svazu invalidů v České socialistické republice a České republice.\n\nMETA byla založena na základě usnesení sjezdu českého sdružení Svazu invalidů z 12. dubna 1969.\nZřizovací listina byla vydána 19. března 1970 a do podnikového rejstříku byla zapsána dnem 12. května 1970. Své provozovny měla na mnoha místech republiky.\n\nSvaz invalidů byl finančně napojen na stát. Ten později dokonce rozhodl, že daně podniků META bude moci využít přímo Svaz invalidů; místo státu tedy byly odváděny Svazu.\nOrganizační struktury byly podobné krajům. Každý kraj měl své řediteství a k ní přináležijí provozovny rozseté po celém jednotlivém kraji. Nejvyšší vedení podniku META pak bylo v Brně.\nVýrobní program byl založen jak na vlastní výrobě, tak na kooperační práci s různými podniky. Převážně pak šlo o montážní práce. Meta zaměstnávala jak dílenské pracovníky, tak i ve značném rozsahu domácí pracovníky. Těm práci rozvážela a stahovala přímo z bydliště vlastními dopravními prostředky.\nZabývala se i vývojem a výrobou vlastních pomůcek pro zdravotně postižené, od mechanických až po elektronická zařízení sloužící mnohým zdravotně postiženým. \n\nV sedmdesátých a osmdesátých letech byla v podniku META zaměstnána řada disidentů (např. Ivan M. Havel, Pavel Zajíček, Martin Palouš, Jan Brabec a další). \n\nPo sametové revoluci byly provozovny META privatizovány (např. prostřednictvím přeměny na obchodní společnost).\nNázev META dnes užívají některá výrobní družstva invalidů.\n\n"}
{"id": "250505", "url": "https://cs.wikipedia.org/wiki?curid=250505", "title": "Bitva u Saratogy", "text": "Bitva u Saratogy\n\nBitva u Saratogy (1777) je mnohými historiky považována za bod zlomu ve vývoji americké války za nezávislost. Výsledkem tohoto utkání bylo přesvědčivé vítězství kontinentální armády pod velením generála Horatio Gatese a kapitulace celého britského vojska o síle 9000 mužů v čele s generálem Burgoynem. Ve skutečnosti se jednalo o tři střetnutí: u Freemanovy farmy, na výšinách Bemis a u obce Bennington; všechna se odehrála nedaleko města Saratoga ve státě New York.\n\nZajetí celé britské armády zabezpečilo severoamerické státy před útoky z Kanady a zamezilo izolaci Nové Anglie. Hlavním důsledkem bitvy byl vstup Francie do války na straně Američanů, čímž se dramaticky zvýšily šance třinácti kolonií na vítězství ve válce.\n"}
{"id": "250506", "url": "https://cs.wikipedia.org/wiki?curid=250506", "title": "Anglosasové", "text": "Anglosasové\n\nAnglosasové je kolektivní označení obvykle užívané k popisu kulturně a jazykově spřízněných kmenů žijících na jihu a východě ostrova Velká Británie zhruba od poloviny 5. století až do doby normanského dobytí země v roce 1066. Anglosasové hovořili germánskými dialekty a podle Bedy Ctihodného byli potomky dvou mocných germánských kmenů, Anglů a Sasů původem ze současného severního Německa, a Jutů z dnešního Dánska.\n\nProsluli hlavně dobýváním Anglie od 5. století. Vztahuje se k nim legenda o Artušovi, který proti těmto uchvatitelům bojoval, avšak marně, jelikož Sasové si v Anglii udrželi výsadní postavení až do roku 1066, kdy byl zabit saský král Harold II. Godwinson Vilémem Dobyvatelem v bitvě u Hastingsu.\n\nSasové přišli poprvé na území dnešní Anglie v roce 450 na žádost britského náčelníka Vortigerna, aby mu pomohli proti Piktům. Sasové byli skvělí válečníci, proto postupně dobyli území na jihu, východě a středu Británie, kde zakládali svá království. Bojovali hojně i mezi sebou, avšak jen dynastii Cerdikovců se podařilo posléze v 9. století sjednotit sedm území a vytvořit tak středověkou jednotnou Anglii.\n\nJedním z prvních známých saských králů na území Británie byl Hengest, který roku 455 založil království Kent. Ten lstí zneškodnil britské vyslance (Noc dlouhých nožů) u Stonehenge, kteří přišli vyjednávat o míru.\n\nDalší anglosaský král Cerdic připlul z kontinentu do Británie roku 494 a založil roku 519 království Wessex. Byl zakladatelem rodu Cerdikovců, který vládl v Anglii až do roku 1066 a jehož členem byl i Alfréd Veliký.\n\nSv. Gilda (zemřel 570) poprvé zavedl mezi Sasy křesťanství (oženil se s křesťankou). O této době pojednává dílo De Excidio Britonum (De Excidio Britanniae).\n\nSaský král Northumbrie Ethelfrith chtěl dobýt roku 605 další území (bitva u Chesteru), vyvraždil královskou rodinu a hodlal se spojit s východoanglickým králem Raedwaldem. Ten však umožnil přeživšímu královskému synovi Edwinovi ujmout se trůnu. Spolu s Readwaldem pak porazili Ethelfritha (617) a spojili východní Anglii s Northumbrií a Walesem. Edwin byl zabit v bitvě roku 632, také on byl zastáncem křesťanství. Král východní Anglie Readwald je pohřben u Sutton Hoo v dřevěné lodi – nedávno to potvrdil archeologický průzkum – dle něj Sasové byli na stejné řemeslné úrovni jako Římané v době svého vrcholného rozvoje.\n\nAnglii v počátcích středověku tvořila tzv. heptarchie – sedm království situovaných na jihu, jihovýchodě a středu Anglie. Království byla vytvořena Sasy: Northumbrie, Mercie, Kent, Východní Anglie, Essex, Sussex a Wessex. Sasové v Anglii zavedli dnešní názvosloví Sussex (South Saxons), Essex (East Saxons), Middlessex (Middle Saxons) a Wessex (West Saxons). Např. Wales je odvozeno z germánského výrazu pro cizince.\n\nTato území pak vytvořila v 9. století království, sjednotil je král Wessexu Egbert (roku 827 jmenován anglickým králem) a pod vedením Alfréda Velikého (848–899) vzkvétalo. Sedm království se změnilo v hrabství a dodnes tento správní systém funguje, ovšem pro celou Anglii. Vytvořili na hranicích opevněná města a dovedli se tak účinně bránit proti nájezdům Keltů a hlavně Vikingů, kteří vytvořili své území na východě Anglie (Danelaw). Království padlo až vpádem Normanů roku 1066 – bitva u Hastingsu.\n\n\n"}
{"id": "250507", "url": "https://cs.wikipedia.org/wiki?curid=250507", "title": "Čertovy hlavy", "text": "Čertovy hlavy\n\nČertovy hlavy jsou asi 9 m vysoké skalní reliéfy dvou obřích (čertovských) hlav vytesaných do pískovcových bloků v borovém lese nad obcí Želízy v okrese Mělník. Jedná se o dílo sochaře Václava Levého, které vytvořil v letech 1841-1846 (období romantismu). Z hlediska rozměrů se jedná v českých poměrech o zcela unikátní dílo.\n\nReliéfy jsou v současné době již dosti poškozeny povětrnostními vlivy a zejména lidskou nekázní spočívající v lezení po nich.Čertovy hlavy jsou volně přístupné po modré turistické značce od obecního úřadu v Želízích.\n"}
{"id": "250508", "url": "https://cs.wikipedia.org/wiki?curid=250508", "title": "OT-810", "text": "OT-810\n\nOT-810 byl československý polopásový obrněný transportér, založený na německém typu Sd.Kfz. 251 (Hanomag HKL6p) určený pro přepravu plně vyzbrojeného pěchotního družstva.\n\nObrněnec Hanomag HKL6p byl na území tzv. Protektorátu vyráběn během 2. světové války ve Škodových závodech. Po ukončení války se uvažovalo o pokračování této výroby a vznikl tak projekt OT-810, který však nebyl uskutečněn. K němu se čs. armáda vrátila až v padesátých letech, kdy bylo rozhodnuto o obnovení projektu OT-810 v podniku Tatra. Zkoušky zmodernizovaného „československého Haklu“ se uskutečnily roku 1959 a stroj dostal název OT vz. 59, který se však neujal a v armádě se tento nový obrněný transportér označoval jako OT-810. V letech 1958 a 1959 proběhla výroba ověřovací série v Podpolianských strojírnách Detva. Do roku 1962 bylo vyrobeno kolem 1500 kusů různých obměn. Poslední kusy OT-810 byly vyřazeny ze skladů Armády České republiky v roce 1995.\n\nPřes zdánlivou vizuální shodu se OT-810 od Sd.Kfz 251 v řadě detailů odlišuje. Podvozek je v zásadě zachován, kvůli rozměrnějšímu motoru je kapota delší. Právě použití vzduchem chlazeného dieselového motoru je hlavním rozdílem, který významně zlepšil TTD (malé zvýšení maximální rychlosti a podstatné zvýšení dojezdu). Jde o upravený motor z vozu Tatra 138. Druhou zásadní změnou je úplné uzavření bojového prostoru pancířem shora, což nejen zlepšílo ochranu bojového družstva před střepinami granátů, ale především umožnilo jeho transport zamořeným územím v souladu s doktrínou použití zbraní hromadného ničení. Také pancéřové pláty korby mají odlišný tvar, aby se od šikmých stěn lépe odrážely střely. Pásy OT-810 jsou celokovové, bez gumových botek. Ve výzbroji zůstal jediný kulomet ráže 7,62 mm.\n\n\nVe své době byl pravděpodobně jediným polopásovým obrněncem ve výrobě. Ve své základní úloze - přepravě střeleckého družstva - začal být nahrazován transportéry OT-62 u tankových jednotek a OT-64 u motostřelců. Nejdéle se udržel v nasazení jako podpůrné vozidlo u tankových jednotek (technická dílna, spojovací vůz).\n\nŘada OT-810 skončila mezi sběrateli, kteří je mnohdy upravují do podoby válečných Sd.Kfz. 251. OT-810 často také tento typ zastupuje jako rekvizita ve filmech s druhoválečnou tematikou (např. Stalingrad, Zánik) nebo při rekonstrukcích bitev a setkáních příznivců vojenské historie.\n"}
{"id": "250509", "url": "https://cs.wikipedia.org/wiki?curid=250509", "title": "Gorski Kotar", "text": "Gorski Kotar\n\nGorski Kotar je horský masiv, který je součástí Dinárských hor. Pohoří leží na území severního Chorvatska a zaujímá plochu 1300 km² na sever od města Rijeka. V Chorvatsku se jedná o velmi navštěvované a populární pohoří. Nejvyšším vrcholem je Veliki Risnjak (1 528 m).\n\nHlavním stavebním prvkem jsou břidlice, které ve vyšších polohách střídá vápenec nebo dolomit. Tento fakt také způsobuje určitou chudost pohoří na vodu.\n\nNa západě navazuje na slovinské pohoří Snežnik. Severní hranici tvoří řeka Cabranka (místy teče v podzemí), silnice mezi Rijekou a Skradem vymezuje masiv na východě.\n\nV centrální části pohoří se nachází oblast Risnjak, vyhlášená v roce 1953 za Národní park Risnjak zaujímající plochu 3 041 ha. V roce 1997 se hranice parku výrazně posunula, takže dnes zabírá 6 400 ha plochy. Jsou zde chráněny skalní masivy, horské louky, bohaté lesy a s nimi spjatá fauna i flora. Na jižním okraji pohoří leží Lokvarsko Jezero a menší Jezero Bajer.\n\nI když se oblast Gorski Kotar nachází velmi blízko moře, má v zimě dostatečnou sněhovou pokrývku. Je proto oblíbeným cílem lyžařů. Turistům slouží 9 horských chat. Značené chodníky jsou zde dobře značené a jejich četnost je dostatečná.\n\n"}
{"id": "250510", "url": "https://cs.wikipedia.org/wiki?curid=250510", "title": "BTR-50", "text": "BTR-50\n\nBTR-50 byl sovětský pásový obojživelný obrněný transportér z padesátých let 20. století. Sériově vyráběné stroje se dostaly do výzbroje sovětské armády roku 1954. Podle tohoto obrněnce vznikla i jeho československá značně upravená verze OT-62, která se v Československu vyráběla.\n\nObrněné transportéry BTR-50 byly ve výzbroji Československé lidové armády.\n\n\nAfghánistán, Albánie, Alžírsko, Angola, Bulharsko, Československo, Egypt, Finsko, Guinea, Indie, Írán, Irák, Izrael, Jugoslávie, KLDR, Libye, Maroko, Polsko, Rumunsko, SSSR, Somálsko, Súdán, Sýrie, Vietnam\n"}
{"id": "250513", "url": "https://cs.wikipedia.org/wiki?curid=250513", "title": "Godeanu", "text": "Godeanu\n\nGodeanu je pohoří v Rumunsku, které se nachází západní části Jižních Karpat. Nejvyšším vrcholem pohoří je Gugu (2291 m). Mezi další významné vrcholy patří Moraru, Godeanu, Galbena či Scărișoara.\n\n\n"}
{"id": "250515", "url": "https://cs.wikipedia.org/wiki?curid=250515", "title": "Leonid Kravčuk", "text": "Leonid Kravčuk\n\nLeonid Makarovyč Kravčuk, ukrajinsky \"Леонід Макарович Кравчук\" (* 10. ledna 1934, Żytyń Wielki, Polsko; nyní Velykyj Žytyn, Ukrajina) je ukrajinský politik. Od prosince 1991 do července 1994 byl prvním ukrajinským prezidentem.\n\nKravčuk byl od roku 1958 členem Komunistické strany Sovětského svazu (KSSS) a od roku 1990 prvním tajemníkem ukrajinské KSSS. Stranu opustil v srpnu 1991. 8. prosince 1991 podepsal za Ukrajinu takzvanou bělověžskou dohodu o vytvoření Společenství nezávislých států (SNS), která ukončila existenci Sovětského svazu.\n\n5. prosince 1991 byl zvolen prvním prezidentem Ukrajiny. Nebyl ještě tak silným prezidentem jako jeho nástupce. V roce 1994 byl v prezidentských volbách poražen Leonidem Kučmou. Po odchodu z prezidentského úřadu působil v Sociálně demokratické straně Ukrajiny. Později z politiky odešel.\n\n"}
{"id": "250517", "url": "https://cs.wikipedia.org/wiki?curid=250517", "title": "Plochá dráha", "text": "Plochá dráha\n\nPlochá dráha je druh motocyklových závodů. Závody ploché dráhy se jezdí na rovinné dráze ve tvaru oválu, v základní a převažující podobě s prašným povrchem; krátká plochá dráha měří 260 až 425 metrů. Závody se jezdí na více jízd, kde mezi sebou závodí čtyři a více jezdců. V závodech ploché dráhy mezi sebou mohou soupeřit jednotlivci, dvojice nebo též družstva. Plochá dráha se jezdí proti směru hodinových ručiček. Speciální motocykly nemají stupňové převodovky ani brzdy. Na rovince dosahují maximální rychlosti 120 km/h. V závodě mohou startovat pouze stejné kubatury motoru. V České republice se každoročně pořádá závod Zlatá přilba.\n\n\nKlasická plochá dráha je nejznámější typ. Závodníci jezdí na oválu dlouhém 200-400 metrů s hlinitopísečným nebo škvárovým povrchem. Nejprestižnější závody jsou Speedway Grand Prix (SGP) – což je seriál mistrovství světa jednotlivců a Speedway World Cup (SWC), což je mistrovství světa družstev. V této soutěži jsou právě teď největší velmoci Polsko, Švédsko, Dánsko, Velká Británie, Austrálie, Německo, USA a Rusko. Ale ani Česká republika, Slovensko, Rakousko, Slovinsko, Finsko nebo Itálie nejsou daleko za nimi.\n"}
{"id": "250520", "url": "https://cs.wikipedia.org/wiki?curid=250520", "title": "Simon IV. z Montfortu", "text": "Simon IV. z Montfortu\n\nSimon IV. z Montfortu (cca 1165 – 25. červen 1218 Toulouse) byl hrabě z Montfortu a Leicestru pocházející z Ile-de-France.\n\nV letech 1198 a 1202 se zúčastnil čtvrté křížové výpravy a vydal se do Svaté země. V roce 1209 uposlechl papežovy výzvy a vydal se s vidinou získání bohatství na tažení proti katarům na jih Francie. Proslavil se svou nesmírnou krutostí a nebývalým zanícením ve vraždění albigenských a stejně tak v zabírání jejich majetků.\n\nRoku 1218 byl zabit kamenem z praku při obléhání Toulouse a jeho syn Amaury byl těžce poraněn kuší hraběte z Comminges.\n\n"}
{"id": "250522", "url": "https://cs.wikipedia.org/wiki?curid=250522", "title": "Antonín Kasper (junior)", "text": "Antonín Kasper (junior)\n\nAntonín „Toni“ Kasper (5. prosince 1962 Praha – 31. července 2006) byl český plochodrážní jezdec. Čtyřikrát se účastnil mistrovství světa, přičemž nejlépe se umístil na 12. místě v roce 1987. Byl prvním Čechem, který se účastnil plochodrážní Grand Prix, i zde dosáhl jako nejlepšího umístění 12. místo. K jeho dalším úspěchům patří titul juniorského mistra Evropy z roku 1982, Zlatá přilba 1991 a stříbro z MS družstev 1999.\n\nByl synem jiného plochodrážního závodníka Antonína Kaspera, který závodil především v 70. letech 20. století.\n\nPo ukončení sportovní kariéry v roce 2002 zastával Antonín Kasper jr. funkci manažera v klubu na Markétě v Praze-Břevnově.\n\n31. července 2006 ve věku 43 let podlehl rakovině.\n\nJako dítě účinkoval ve dvou filmech (\"My tři a pes z Pětipes\", \"Vlak do stanice Nebe\").\nPomník má na plochodrážním stadionu v polském městě Hnězdno.\n\n"}
{"id": "250523", "url": "https://cs.wikipedia.org/wiki?curid=250523", "title": "Jednota", "text": "Jednota\n\nJednota (často také Konzum) je označení pro spotřební družstva ve svazu COOP v České republice. Zásobují hlavně venkovské obyvatelstvo spotřebním zbožím v maloobchodní síti a zajišťují pohostinství a nákup určitých komodit. Skupina COOP provozuje prodejny pod názvy: \"Coop Terno\", \"Coop Diskont\", \"Coop Stavebniny\", \"Coop Tuty,\" \"Coop Tip a KONZUM\".\n\nDružstevnictví mělo v českých zemích tradici již v 19. století, kdy drobní spotřebitelé a výrobci zakládali za účelem společného hospodaření a provozování podniků, obchodů, pohostinství apod. různá spotřební (konzumní) a výrobní družstva.\n\nPo roce 1948 došlo ke změnám organizace družstevnictví. Zákonem č. 53/1954 Sb. o lidových družstvech a družstevních organizacích vznikl Ústřední svaz spotřebních družstev v Praze, který plánoval a organizoval činnost svého odvětví, vydával vzorové stanovy, dával souhlas ke vzniku nových družstev a vedl družstevní arbitráž. Družstva se uskupovala do krajských svazů spotřebních družstev, které plánovaly, řídily a kontrolovaly činnost členských družstev v obvodu své působnosti.\n\nDružstva po roce 1954 přijala jednotné označení „\"Okresní lidové spotřební družstvo Jednota\"“. Nové družstvo mohlo vzniknout až po souhlasu ústředního svazu a po schválení stanov přijatých valnou hromadou ve smyslu zákona č. 54/54 Sb. o lidových družstvech a družstevních organizacích, která zvolila své orgány. Nejvyšším orgánem bylo shromáždění delegátů, které volilo ústřední revizní komisi a představenstvo družstva, které tvořilo výkonný orgán a v jehož čele stál předseda, který jednal jménem družstva a za družstvo se podepisoval (či pověřený místopředseda). V případech, kdy bylo rozhodování vyhrazeno představenstvu a právní předpisy stanovovaly pro právní úkon písemnou formu, podepisoval se předseda (místopředseda) družstva a další člen představenstva. Předsedu zastupoval v době jeho nepřítomnosti nebo zaneprázdnění místopředseda. Orgány družstva tvořily:\n\n\nDružstvo bylo právnickou osobou a ze zisku platilo důchodovou daň. K zániku družstva musel dát opět souhlas ústřední svaz a odsouhlasit jej shromáždění delegátů, které také určilo likvidátora. Přednost získal socialistický obchod - národní podnik Pramen - před družstevním. Ve městech měl být pouze státní obchod a úkolem družstev bylo zásobování venkova potravinami a průmyslovým zbožím. Stejně tak i v oblasti pohostinství městské provozovny přebíral národní podnik Restaurace a jídelny a družstva provozovala venkovské hostince. Nicméně podniky Pramen i Restaurace a jídelny měly provozovny i na venkově. Družstva rovněž vykupovala zemědělské výrobky a za tímto účelem budovala síť provozoven v okrese, kde sídlilo okresní ředitelství.\n\nOd roku 1960 mizela z názvu družstva slovo „\"okresní\"“ a po roce 1978 i „\"lidové\"“. Během 60. let se hospodářská situace mnohých družstev postupně zlepšovala. Od roku 1964 mohla Jednota zřizovat maloobchodní provozovny i ve městech. Zákon č. 42/1992 Sb. o úpravě majetkových vztahů a vypořádání majetkových nároků v družstvech nařizoval transformaci družstev. V roce 1992 došlo také ke změně názvu mnoha družstev na \"Družstvo Jednota\", \"Jednota\" apod.\n\nHlavní konsolidované ukazatele spotřebních družstev za rok 2014 :\nje největší sítí maloobchodních prodejen v České republice.\n\nOd roku 2007 družstva Konzum a Jednota vystupují pod jednotným názvem COOP, který používají družstva po celé Evropě. Ve světě je to obvyklé jméno pro družstevní prodejny podle anglického slova „\"cooperative\"“ pro družstvo nebo spolupracující společenstvo.\n\nDříve působila spotřební či obchodní družstva Jednota v Česku v jednotlivých okresech, v nových ekonomických podmínkách začala řada z nich svoji působnost rozšiřovat. \n\nZa účelem společných (a tím výhodnějších) velkoobchodních nákupů, užívání společné obchodní značky a podmínek atd. je většina z družstev organizována v zastřešujících sdruženích, ta poskytují některé služby i nečlenům, například nečlenským družstvům nebo neorganizovaným živnostníkům. \n\nZastřešující organizací je v České republice COOP Centrum družstvo, působící převážně v Čechách, s ním spolupracuje COOP Morava s. r. o. působící na Moravě. COOP Centrum družstvo je členem Svazu českých a moravských spotřebních družstev (SČMSD) a středoevropské aliance COOP EURO a. s., SČMSD je naopak jedním ze společníků COOP Morava s. r. o. \n\nCelkem Svaz českých a moravských spotřebních družstev sdružuje 48 družstev, z toho 44 spotřebních. SČMSD také provozuje řadu projektů. Jedná se o společnost DLS, českou pobočku Europcar, společnosti COOP Energy, COOP Mobil.\n\nKromě toho SČMSD provozuje také 11 středních odborných škol po celé České republice a Manažerský institut COOP v Klánovicích.\n\n\n\n\n\n\n\n\n\n\n\n\n\n\n\n"}
{"id": "250527", "url": "https://cs.wikipedia.org/wiki?curid=250527", "title": "Iontová trubice", "text": "Iontová trubice\n\nIontová trubice je jedním z prvních druhů urychlovačů částic. Pracovala na elektrostatickém principu. \n\nJednalo se o dlouhou (od desítek centimetrů až přes 10 m) trubici z dobrého izolantu, uvnitř níž byl vyčerpán vzduch. Každý konec trubice měl jiný elektrostatický potenciál, a nabité částice (ionty) získávaly rychlost pohybem v takto vzniklém elektrostatickém poli. Iontové trubice se vyráběly nejprve ze skla, s rostoucím napětím pak z porcelánu. Uvnitř i vně trubice byl povrch větších trubic vytvarován do tvaru žeber, aby se zabránilo povrchovým přeskokům náboje. \n\nVelké iontové trubice se staly součástí některých fyzikálních laboratoří během 30. let 20. století. Napětí pro ně dodával Van de Graaffův generátor, nebo kaskádový generátor, které byly schopny vyvinout napětí v řádu milionů voltů. Energie iontů na konci trubice v elektronvoltech odpovídá napětí mezi konci trubice.\n\nTento typ jednoduchého urychlovače však začal být už na konci 30. let zatlačován do pozadí urychlovači, které pro dodání energie částicím nepotřebují pracovat s tak obrovskými napětími – například cyklotronem. \n\nIontová trubice, urychlující elektrony, je jednou ze základních částí klasické televizní obrazovky.\n"}
{"id": "250529", "url": "https://cs.wikipedia.org/wiki?curid=250529", "title": "Sonata Arctica", "text": "Sonata Arctica\n\nSonata Arctica je metalová skupina pocházející z Finska, která byla založena v roce 1996 ve městě Kemi.\n\nV roce 1996 založili Tony Kakko, Jani Liimatainen, Marko Paasikoski, Tommy Portimo a Pentti Peura hard rockovou skupinu s názvem Tricky Beans, kterou o rok později (1997) přejmenovali na Tricky Means. Až v roce 1999, kdy se hraný styl již zcela přeměnil v metal, dostala skupina své dnešní jméno Sonata Arctica. Od té doby se tato kapela začala prosazovat na power metalové scéně a dnes patří mezi nejžádanější seskupení tohoto stylu.\n\nPod názvem \"Tricky Beans\" vydala skupina tři dema (\"Friend 'till the End, Agre Pamppers, PeaceMaker\"), která však nebyla nikdy studiově nahrána. Když se v roce 1997 název skupiny změnil na \"Tricky Means\", Marko Paasikoski opustil kapelu, jejíž projev se již začal měnit směrem k power metalu.\n\nTricky Means začali používat jednoduché rytmy doprovázející čistý tenorový zpěv Tonyho Kakka. Melodičnost celkového projevu, díky které je dnes Sonata Arctica někdy řazena i pod symphonic metal, byla zásluhou taktéž Tonyho Kakka jakožto klávesisty. K této proměně vedl kapelu, jak říká Tony Kakko, především vliv finské skupiny Stratovarius.\n\nV roce 1999 Tricky Means nahráli demo \"FullMoon\", které je považováno za jejich první opravdu metalovou nahrávku. Toto demo vzniklo v Tico Tico Studios, odkud se dostalo i k Spinefarm Records.\n\nV roce 1999 skupina vydala svůj první singl \"UnOpened\", který se ve Finsku setkal s velmi pozitivním ohlasem. Koncem tohoto roku Sonata vydala své debutové album \"Ecliptica\", které díky úspěchům dema \"FullMoon\" vyšlo po celém světě.\n\nTony Kakko se rozhodl věnovat se pouze zpěvu, a do kapely tak vstupuje Mikko Härkin, který po něm převzal klávesy.\n\nV roce 2000 Sonata Arctica doprovázela proslulou power metalovou skupinu Stratovarius na jejím evropském turné. Po návratu domů kapelu opustil Janne Kivilahti, jehož nahradil navrátivší se Marko Paasikoski.\n\nOd konce roku 2000 Sonata pracovala na svém dalším albu \"Silence\", které vyšlo v červnu 2001. Kapela podnikla turné po Evropě, tentokrát s kapelou Gamma Ray, a zavítala i do Japonska. Z japonské části turné tentýž rok vyšlo live album \"Songs of Silence\". O rok později (2002) Sonata Arctica poprvé koncertovala v jižní Americe, konkrétně v Brazílii a Chile.\n\nTřetí album s názvem \"Winterheart's Guild\" vyšlo v roce 2003. Již předtím však kapelu opustil klávesista Mikko Härkin, a tak na tomto albu hraje veškerá sóla Jens Johansson hostující ze skupiny Stratovarius, zatímco Tony Kakko nahrál ostatní jednodušší části. Při hledání nového klávesisty si členové kapely vybírali mezi dvěma muzikanty, ze kterých nakonec přijali Henrika Klingenberga, poté co s oběma strávili noc v jednom z barů v Kemi, aby oba kandidáty blíže poznali.\n\nV únoru roku 2004 si Sonatu Arcticu vybrali Iron Maiden jako předkapelu pro jejich japonské turné. V říjnu tohoto roku skupina vydala své již celkově páté, studiové čtvrté album Reckoning Night, kterého se prodalo již přes 100 000 kopií. Koncem tohoto roku dostala kapela jedinečnou nabídku od Nightwish, aby se zúčastnila jako speciální host jejich turné po Evropě. Tuto nabídku skupina přijala, přičemž tak byla nucena zrušit své plánované koncerty, které měly tradičně následovat vydání nové desky.\n\nZačátkem roku 2005 Sonata odstartovala další japonské turné, ze kterého později vydala své první a zatím i jediné DVD For The Sake Of Revenge. O rok později kapela vystoupila celkem devětadvacetkrát v severní Americe, kde měla již předchozího roku znovu doprovázet Nightwish, ale toto turné bylo zrušeno.\n\nNa podzim 2006 začala Sonata Arctica pracovat na svém šestém albu \"Unia\", které spatřilo světlo světa 25. května 2007. Na koncertech, které následovaly, se již objevuje nová postava v sestavě kapely – Elias Viljanen, který dočasně nahradil kytaristu Janiho Liimatainena. V této sestavě se Sonata kromě domácích vystoupení vydala do Japonska, Mexika, USA a Kanady.\n\n\n\n\n\n\n"}
{"id": "250535", "url": "https://cs.wikipedia.org/wiki?curid=250535", "title": "Michał Nawka", "text": "Michał Nawka\n\nMichał Nawka (22. listopadu 1885 Radwor – 16. března 1968 Budyšín) byl lužickosrbský spisovatel, básník, publicista, překladatel a učitel. Věnoval se též organizační činnosti v rámci lužickosrbských spolků, skládání duchovních písní a sběru lidové slovesnosti, byl jedním ze zakladatelů národní a kulturní instituce Domowina. Z literární tvorby Michała Nawky jsou známé především básně a říkanky pro děti. \n\nMichał Nawka se narodil 22. listopadu 1885 v obci Radibor (hornolužickosrbsky \"Radwor\", ve středověku \"Ratibor\") v nynějším saském zemském okrese Budyšín. V letech 1899 - 1905 studoval na katolickém učitelském semináři v Budyšíně, v době studií spolu s Francem Kralem vydával časopis pro děti \"Zahrodka\" (od roku 1906 vycházel pod názvem \"Raj\"). Jako osmnáctiletý se stal členem kulturní a vzdělávací instituce Lužických Srbů Matice srbské (\"Maćica Serbska\"). Od roku 1904 pracoval jako učitel v Žitavě, Hajnicích a posléze v Zdźěru. V roce 1908 se vrátil do rodného Radworu, kde působil jako učitel až do roku 1937. V červenci 1908 se Michał Nawka oženil s Hanou Andrickec, s níž měl posléze 13 dětí. \n\nMichał Nawka se kromě učitelské práce věnoval také novinářské a osvětové činnosti a v neposlední řadě i hudbě. V letech 1909 - 1910 pracoval jako redaktor \"Serbskeho hospodarja\" a v letech 1928 - 1932 redigoval \"Sokołske listy\". Dlouhodobě působil v tělovýchovné organizaci Serbski Sokoł, v roce 1920 se dokonce zúčastnil VII. Všesokolského sletu v Praze. Byl jedním ze zakladatelů Domowiny, která vznikla v říjnu roku 1912. V Radworu se aktivně věnoval také sborovému zpěvu, místní pěvecký sbor vedl až do roku 1937, zároveň již od roku 1923 organizoval činnost Svazu srbských pěveckých spolků (\"Zwjazk serbskich spěwnych towarstwow\"). \n\nPo nástupu fašismu v Německu začalo pronásledování Lužických Srbů a potlačování jejich kulturního a společenského života. V roce 1934 byl Nawka poslán do města Chemnitz, kde pracoval jako učitel až do roku 1945. Po skončení druhé světové války se Michał Nawka vrátil do Budyšína. Působil jako pedagog v Budyšíně a v Radworu a v letech 1949 - 1955 přednášel lužickosrbské jazyky na univerzitě v Lipsku. V letech 1950 - 1960 redigoval hornolužickosrbský časopis \"Katolski Posoł\". Michał Nawka zemřel v Budyšíně 16. března 1968 a byl pohřben na místním Hřbitově svatého Michala, který je znám v hornolužickosrbštině jako \"Mikławšk\". \n\nSyn Michała Nawky Anton (20. září 1913 Radwor - 4. dubna 1998 Budyšín) pokračoval v naplňování odkazu svého otce jako spisovatel, překladatel, redaktor a učitel.\n\n\nAktivity Michała Nawky ve vztahu k Československu se neomezily pouze na kontakty mezi lužickosrbským Sokolem a Českou obcí sokolskou. \n\nV roce 1930 přijel Michał Nawka na základě pozvání českých učitelů z inspektorátu menšinových škol do České Lípy, aby zde vedl kurzy lužické srbštiny. Během svého několikadenního pobytu v České Lípě Michał Nawka představil svým posluchačům také zpěvník písní Lužických Srbů, který sám sestavil. Vzpomínka na působení Michały Nawky v České Lípě byla natolik silná, že hned v roce 1945 byla jedna z ulic v městské čtvrti Holý vrch nazvána jeho jménem. Michał Nawka se tak stal prvním člověkem, kterému se této pocty dostalo v České Lípě ještě za jeho života. Zmíněná ulice si podržela své jméno dodnes.\n\n"}
{"id": "250546", "url": "https://cs.wikipedia.org/wiki?curid=250546", "title": "Příkop", "text": "Příkop\n\nPříkop je termín obecně označující podélné prohlubně na zemském povrchu různého původu a různé velikosti.\n\n"}
{"id": "250548", "url": "https://cs.wikipedia.org/wiki?curid=250548", "title": "Velšská Wikipedie", "text": "Velšská Wikipedie\n\nVelšská Wikipedie je jazyková verze Wikipedie ve velštině. Založena byla v červenci 2003. V lednu 2020 obsahovala přes 106 000 článků a pracovalo pro ni 14 správců. Registrováno bylo přes 58 000 uživatelů, z nichž bylo asi 100 aktivních. V počtu článků byla 61. největší Wikipedie.\n\n"}
{"id": "250549", "url": "https://cs.wikipedia.org/wiki?curid=250549", "title": "Maorská Wikipedie", "text": "Maorská Wikipedie\n\nMaorská Wikipedie (\"Māori Wikipedia\") je jazyková verze Wikipedie v maorštině. Založena byla v listopadu 2003. V lednu 2020 obsahovala přes 7 100 článků a pracovali pro ni 2 správci. Registrováno bylo přes 11 000 uživatelů, z nichž bylo asi 15 aktivních. V počtu článků byla 159. největší Wikipedie.\n"}
{"id": "250550", "url": "https://cs.wikipedia.org/wiki?curid=250550", "title": "Klácelka", "text": "Klácelka\n\nKlácelka je název pro jeskyni a zároveň pískovcový blok nalézající se v okrese Mělník po levé straně údolí říčky Liběchovky v katastru města Liběchov necelý kilometr jižně od centra obce Želízy.\n\nV jeskyni vytesal ve 40. letech 19. století sochař Václav Levý reliéfy zpodobňující na základě bajky \"Ferina lišák\" tehdejšího spisovatele F. M. Klácela ve zvířecích postavách symboly lidských slabostí.\n\nProstor před jeskyňkou se nazývá Blaník. Zde Václav Levý vytesal reliéfy Jana Žižky, Prokopa Holého, Zdeňka Zásmuckého a postavy trpaslíků kovajících zbraň blanickým rytířům. Na blízké skalce je vytesán kalich.\n\nReliéfy jsou již značně poškozeny povětrnostními vlivy a nekázní návštěvníků.\n\nKlácelka je volně přístupná po modré turistické značce vedoucí po okruhu z Liběchova přes Želízy a Tupadly okolo dalších děl Václava Levého, jako jsou například Čertovy hlavy zpět do Liběchova.\n\n\n"}
{"id": "250552", "url": "https://cs.wikipedia.org/wiki?curid=250552", "title": "Bethlehem (Pensylvánie)", "text": "Bethlehem (Pensylvánie)\n\nBethlehem je město ležící ve dvou okresech Lehigh a Northampton Counties v údolí Lehigh Valley, regionu ve východní Pensylvánii, ve Spojených státech. Podle sčítání lidu v roce 2000, město mělo 71 329 obyvatel a tím se řadilo mezi osm největších měst v Pensylvánii.\n\nBethlehem leží ve středu údolí Lehigh Valley, které má rozlohu 1.893 km² a je domovem pro 650.000 lidí. Údolí Lehigh Valley region zahrnuje tři města (Bethlehem, Allentown and Easton) ve dvou okresech (Lehigh a Northampton), vytvářejíc tak třetí největší souměstí v Pensylvánii. Bethlehem je menší než Allentown, ale větší než Easton a je tak druhé nejlidnatější město v oblasti Lehigh Valley.\n\nMěsto se dělí na tři hlavní části: Severní Bethlehem, Jižní Bethlehem a Západní Bethlehem. Každá z těchto částí města vzkvétala v jiné době vývoje města a jsou v nich i místa zapsaná v Národním registru historických míst.\n\nV červnu roku 2006 byl Bethlehem v časopise \"Money\" uváděn mezi stovkou nejlepších míst k bydlení („Top 100 Best Places to Live.“)\n\nNa Vánoce roku 1741 přivedl Nikolaus Ludwig von Zinzendorf ze Saska (Německo), spolu s biskupem Davidem Nitschmannem, malou skupinku členů Moravské církve, aby zde založili město Bethlehem. Nová osada byla pojmenována podle města Betlém v Judsku, kde se narodil Ježíš Kristus.\n\nV roce 1762 se stal Bethlehem prvním městem v Americe, které mělo vodárnu pro veřejné použití. Když byl George Washington se svým vojskem ve Valley Forge, jeho osobní věci byly uskladněny na farmě Jamese Burnsidea, dnes je zde historické muzeum (Burnside Plantation). Prosperující vesnice byla včleněna do svazku obcí okresu Northampton v roce 1845.\n\n\n\n"}
{"id": "250553", "url": "https://cs.wikipedia.org/wiki?curid=250553", "title": "Příkop (geologie)", "text": "Příkop (geologie)\n\nPříkop je v geologii a geografii označení pro výraznou podlouhlou depresi (brázda) na zemském povrchu. Jedná se buď o oceánské příkopy (např. Marianský příkop) vytvořené při subdukci anebo o příkopy na pevnině, které se v češtině označují jako příkopové propadliny nebo prolomy. Vznikají posunem zemských ker podél zlomů.\n\nPodmořské (hlubokooceánské) příkopy doprovázejí subdukční zóny tektonických desek, kde se oceánská kůra noří pod pevninu nebo ostrovní oblouk a je pohlcována do pláště. Tím se na dně oceánu vytváří hluboká deprese. Příkop je vyplněn sedimenty.\n\nNejhlubší příkopy v jednotlivých oceánech:\n\nPříkopy (rifty) na pevninách (příkopové propadliny, prolomy) vznikají společně s hrástěmi pohyby zemských ker podél zlomů v důsledku tlaku při horotvorných procesech v okolních oblastech. \n\nPříkopová propadlina (prolom, příkop) je zlomový systém, ve kterém je střední kra zemské kůry níže než kry postranní. Může být jednoduchá, která je omezená dvěma dislokacemi nebo stupňovitá, omezená více dislokacemi na každé straně. Velice rozsáhlé prolomy jsou označované jako rifty.\n\nVýznačné příkopové propadliny (prolomy) se nacházejí i v Českých zemích. \"Podkrušnohorský prolom\" se stal základem hnědouhelné pánve chebské, sokolovsko-loketské a duchcovsko-teplicko-chomutovské. Po uložení třetihorních vrstev se slojemi hnědého uhlí v něm nastaly ještě další poklesy příkopového rázu. Boskovická brázda je dlouhý příkopový prolom, který se táhne na západní Moravě ssv – jjz směrem od Boskovic k Oslavanům, kde vklesly permokarbonské vrstvy do starších, většinou krystalických hornin. Na západní straně hraničí perm (a karbon rosicko-oslavanský) s krystalickými břidlicemi Českomoravské vysočiny a na východě s brněnskou vyvřelinou. Význačnou příkopovou propadlinou, která se morfologicky projevuje zřetelně na povrchu zemském, je Moravská brána v údolí Bečvy a horní Odry. Vznikla na rozhraní mezi sudetskou soustavou a karpatským horstvem. Jižní část \"kamenouhelné pánve plzeňské\" je složitý prolom, který vznikl podél dvou systémů zlomů: východozápadního směru a severojižního směru. Jsou to dvě kolmo se protínající příkopové propadliny. Také jihomoravská neogenní pánev mezi Velkými Pavlovicemi a Hodonínem má příkopovou stavbu.\n\nVýznamná evropská příkopová propadlina je rýnský prolom mezi Vogézami a Schwarzwaldem.\n\nNejvětší na světě je příkopová propadlina východoafrická, která se táhne od Mrtvého moře v Palestině Rudým mořem do oblasti východoafrických jezer a končí až u ústí řeky Zambezi.\n\n\n\n"}
{"id": "250554", "url": "https://cs.wikipedia.org/wiki?curid=250554", "title": "Hrušínský", "text": "Hrušínský\n\nPříjmení Hrušínský nosí více různých osobností:\n\n\n"}
{"id": "250557", "url": "https://cs.wikipedia.org/wiki?curid=250557", "title": "Freestyle fotbal", "text": "Freestyle fotbal\n\nFotbalový freestyle (football freestyle) je nově vzrůstající sportovní odvětví fotbalu. Jediné, co je opravdu zapotřebí, abyste dosáhli vyšší úrovně, je vytrvalost. Freestyleři využívají svoji kreativitu spojenou s technikou a citem pro míč. Teoreticky je to další způsob. jak vyniknout mezi ostatními. Ale hlavní důvod, proč to čím dál více lidí provozuje, je radost z pohybu. Nepotřebujete spoluhráče, ani žádné hřiště. Stačí vzít kopačky, míč a začít. Nejsou zde žádné pokyny trenérů, píšťalky rozhodčích nebo jakékoliv jiné omezení. The style is free.\n\nMnoho lidí si pod pojmem freestyle football představí především žonglování různých částí těla, které znají od světoznámých fotbalistů typu Ronaldinha, Cristiana Ronalda, Zlatana Ibrahimovice a z dřívějších dob Pelého a Maradony. Diváci jsou uneseni, když je vidí, jak si při rozcvičce trénují svou techniku. Avšak ve freestyle footballu jde o něco jiného. Samozřejmě, že žonglování je základem freestylu, ale to je asi vše. Kreativita a fantazie některých freestylerů opravdu nemá meze, a tak vznikají čím dál tím těžší a komplikovanější triky.\n\nČeskou historii lze datovat zhruba od roku 1975. Mezi první fotbalové žongléry a také rekordmany na území tehdejšího Československa, předchůdce dnešní generace vyznavačů freestyle fotbalu v České republice a na Slovensku, patřili Josef Kalaš z Povážské Bystrice a Josef Lochman z Výprachtic. Tyto borce následoval Jan Skorkovský z Prahy, který netradičnímu fotbalovému umění ve volném stylu věnoval celý život a v průběhu třiceti let vytvořil stovky rekordů (v letech 1982 až 2011). Výkony Skorkovského inspirovaly další nadšence, především specialistu, rekordmana ve hře různých míčů hlavou, s řeckým jménem Bursas Charalambos, z Branek u Valašského Meziříčí (od roku 1995) a držitele desítek rekordů z Mezinárodních festivalů v Pelhřimově Jiřího Kremsera z Darkoviček u Hlučína (od roku 2000).\n\nRozvoji mezinárodního Freestylu hodně napomohla firma Nike, která pořádala různé soutěže a setkání. Poté jejich kampaň Joga Bonito zaměřená na krásu fotbalu pozvedla freestyle ještě o něco výš. V průběhu posledních let zažil internet freestylový boom. Kluci (později dokonce i holky) každého věku začali natáčet své dovednosti na video a „uploadovali“ na internet (především na youtube.com) a vznikala nová seskupení freestylerů, kteří si udělali vlastní značku a internetovou stránku. Freestylu se využívá i na živá představení, do TV show, reklam nebo poločasové programy nejen fotbalových zápasů.\n\nFreestyle se obecně rozvíjí po celém světě, ale opravdu nejvíce se vyskytuje v Evropě. Postupem času je stále víc a víc oblíbený i v Česku.\nPraha se také stala pořadatelem historicky prvního Mistrovství Evropy v roce 2010 a později v roce 2011 i historicky prvního Mistrovství světa. Hlavními organizátory byli Lukáš Škoda, Jan Weber a Jan Struž.\n\nV prosinci 2012 se v České Lípě konalo \"Otevřené amatérské mistrovství ČR\".\n\nMezi světovou špičku patří Andrew Henderson, Tom Folan (Anglie), Skora, Szymo, Mikolaj, Luki, Michryc (Polsko), Charly (Argentina), Erlend, Brynjar, Tobias (Norsko), Gunther, Luca (Itálie), Ricardinho (Brazílie), Boyka (Kolumbie), Kosuke (Japonsko) a další.\n\nTriky ve freestylu mají dokonce i své názvosloví, které se používá stejně ve všech zemích. Je to sice trochu složité, ale po chvilce si to určitě každý osvojí. Především je nutné zmínit, že freestyle se dělí na 4 kategorie.\n\n\nJen pro představu zde uvádíme několik málo názvů jednotlivých triků.\nTyto triky se dále kombinují do různých sestav a když se povede opravdu jedinečné combo, je to velká motivace pokračovat.\n\na další\n\na další\n\n\n"}
{"id": "250560", "url": "https://cs.wikipedia.org/wiki?curid=250560", "title": "Seznam horských sedel a rozsedlin", "text": "Seznam horských sedel a rozsedlin\n\nTato stránka obsahuje seznam horských sedel a rozsedlin.\n\n\n\n\n"}
{"id": "250563", "url": "https://cs.wikipedia.org/wiki?curid=250563", "title": "Jižní Brdy", "text": "Jižní Brdy\n\nJižní Brdy je vžité pojmenování pro jižní část nejvyššího celku Brdské vrchoviny, Brd. Zhruba se kryje s vymezením Třemšínské vrchoviny, která je okrskem Brdské vrchoviny. Nacházejí se zde dva z brdských kopců s výškou přesahující 800 metrů nad mořem: Třemšín (827 m), nejvyšší hora Jižních Brd, a vrch Nad Maráskem (801 m), nejvyšší kopec části Brd v Plzeňském kraji.\n\nJižní Brdy tvoří několik hřebenů. Hlavní brdský hřeben sem přichází od severu ze Středních Brd přes vrch Na Skláři (701 m), vystupuje na vrch Na skalách (744 m) s přírodní rezervací a přes Getsemanku (761 m) stoupá až na vrch Nad Maráskem (801 m). Tady se větví do několika ramen. Přímo na západ pokračuje až na vrch Kokšín (684 m); k jihu vede přes Fajmanovy skály (771 m) s přírodní rezervací, na vrch Pod kamením (688 m) v obci Chynín. Samotný hlavní hřeben vede od Marásku na jihovýchod a širokým sedlem přechází na vrch Hřebenec (také Hřebence) (742 m) s chráněným rozsáhlým kamenným mořem a kopec Holý vrch (788 m). Odtud k severu vybíhá ostruha, vrcholící Hengstem (757 m), kde snad bývalo hradiště. Dál na východ vede hřeben na Třemešný vrch (696 m), vystupuje na vrch Štěrbina (753 m) a zde se opět stáčí k jihovýchodu a přes Hraniční hřeben končí nad obcí Volenice nedaleko Březnice. Z Holého vrchu přímo na jih pak stoupá hřeben přes Křemel (790 m) až na nejvyšší vrch této části Brd, Třemšín (827 m) s ještě patrnými zbytky bývalého hradu. Ještě před samotným hradem zde byla patrně dvě hradiště, jejichž původ je však nejasný. Pak hřeben pokračuje na jihozápad přes Nahořov (750 m) a kopcem Vrchy (712 m) nad Starým Smolivcem zaniká.\n\nFytogeograficky spadají Jižní Brdy spolu s tzv. Středními Brdy do oblasti oreofytika (oblast horské květeny).\n\nPřed zahrnutím do CHKO Brdy bylo toto území rozděleno mezi dva přírodní parky: přírodní park Brdy vyhlášený v Plzeňském kraji a přírodní park Třemšín vyhlášený ve Středočeském kraji.\n\nJe zde 5 přírodních rezervací (Na skalách, Chynínské buky a Fajmanovy skály - Klenky, Getsemanka a Kokšín) a 3 přírodní památky (Míšovské buky, Třemešný vrch, Hřebenec, ). V těchto chráněných územích najdeme zbytky původního vegetačního pokryvu, kamenná moře, ohrožené druhy rostlin i živočichů.\n\nTato část Brdské vrchoviny je přístupná veřejnosti, vede tudy řada turisticky značených cest a kromě pěších a běžkařů je toto území oblíbené i mezi cyklisty. Přesto však, zřejmě v důsledku obtížnější dopravní dostupnosti, jsou Jižní Brdy nejméně navštěvovanou částí Brdské vrchoviny.\n\nNejvhodnějšími východisky jsou Rožmitál pod Třemšínem, Březnice, Hvožďany, Roželov, Starý Smolivec, Teslíny, Míšov a Spálené Poříčí. Pouze do Rožmitálu a Březnice je železniční spojení, autem se sem lze dostat po silnici I/18 z Příbrami do Rožmitálu, po silnici I/19 z Rožmitálu do Plzně nebo po silnici II/191 z Rožmitálu přes Starý Smolivec do Nepomuku nebo silnicí II/176 z Březnice do Hvožďan a Starého Smolivce.\n\n"}
{"id": "250564", "url": "https://cs.wikipedia.org/wiki?curid=250564", "title": "Kľak (Malá Fatra)", "text": "Kľak (Malá Fatra)\n\nKľak je výrazný holně-skalnatý vrchol nacházející se v hlavním hřebeni jižní části Lučanské Malé Fatry na Slovensku. Vrchol Kľaku je dobrý vyhlídkový bod s kruhovým výhledem. Na vrcholu je umístěn kříž. Kľak se nachází v centru stejnojmenné národní přírodní rezervaci v Lučanské Malé Fatře, která zaujímá svahy okolo skalnatého dolomitového vrcholu v nadmořské výšce 1050 – 1352 m.\n\nNa vápencovém nebo dolomitovém podloží je vyvinutá hnědá lesní půda tzv. rendzinová a ojediněle i surová karbonátová půda. V národní přírodní rezervaci Kľak, vyhlášené v roce 1966 na ploše 85,7 ha je chráněna vzácná a zachovalá vápencová vegetace na vrcholu kopce a zachovalá lesní společenstva v blízkosti vrcholu. V smíšených lesích Kľaku dominuje buk, dále jsou zde zastoupeny jedle, smrk, Javor klen a jeřáb. V rezervaci se vyskytuje mnoho chráněných druhů rostlin, jako např. hořec Clusiův, dřípatka karpatská (\"Soldanella carpatica\"), kruhatka Matthiolova, lilie zlatohlavá, vemeník dvoulistý, jelení jazyk celolistý aj. V roce 1813 zde sbíral, zkoumal a pozoroval rostliny švédský botanik Göran Wahlenberg. Z dravého ptactva se zde vyskytuje sokol a orel skalní.\n\nHřebenem Kľaku vede vyhledávaný turistický chodník. Pod vrcholem v nadmořské výšce 990 m se nachází Kľacký vodopád. Nejvyhledávanější výstup na vrchol vede z Fačkovského sedla po červené, z rozcestí u Čičman po zelené, z Fačkova po modré a z Vrícka po zelené turistické značce.\n\nNárodní přírodní rezervace Kľak\n"}
{"id": "250568", "url": "https://cs.wikipedia.org/wiki?curid=250568", "title": "Édouard Lalo", "text": "Édouard Lalo\n\nÉdouard Victor Antoine Lalo (27. února 1823, Lille, Francie – 22. dubna 1892, Paříž, Francie) byl francouzský hudební skladatel období romantismu.\n\nJeho španělsky znějící příjmení Lalo, ale i název jeho nejvýznamnějšího díla \"Symphonie espagnole\" pro housle a orchestr, nám navodí spíše dojem, že Lalo pocházel z jihu. Přesto se narodil v Lille, na druhém konci Francie, neboť jeho rodina opustila španělské Nizozemí o generaci dříve.\n\nLalo hudbu miloval už od raného mládí a rád poslouchal například Bacha nebo Beethovena. Čekání na jednoznačné rozhodnutí, zda se dát na hudební dráhu nemělo u Lala dlouhého trvání a zanedlouho se rozhodl jít studovat na pařížskou konzervatoř. Zde nepatřil mezi nejlepší žáky, ale vynikal bystrými nápady co se týče hudby. Nepříliš velký úspěch na škole ho však od hudby neodradil a po studiích se stal nejprve komorním hudebníkem a učitelem hudby, ale napsal jen několik podceňovaných komorních skladeb.\n\nJeho první pokus získat úspěch byl s operou \"Fiesque\", která se hned na počátku setkala s neúspěchem a obecenstvo ji naprosto zavrhlo. Další pokusy dopadly podobně, ale Lala to neodradilo a začal tvořit dvě další díla, houslový koncert a \"Symphonie espagnole\" pro španělského houslistu Sarasateho, napsanou v letech 1873 až 1874 sklidila úspěch a Lala vynesla výš. Poté následovala další díla jako violoncellový koncert, orientální \"balet\" \"Namouna\" (1881–2), symfonie, druhá populární opera \"Le Roi d'Ys\" (1888). Lalo si snažil slávu znovu upevnit, vytvořil několik oper a orchestrálních děl, ale nepříliš úspěšně.\n\nÉdouard Lalo se však za svého života nikdy nedočkal sotva ani průměrné slávy svých děl. Mohla za to jak jejich nepříliš vysoká kvalita, tak i to, že byla považována spíše za „německou“ či „poněmčenou“, stejně jako hudba Césara Francka. Dalším důvodem byla ale stále vzrůstající síla konkurenta Gounoda, který sklízel velký úspěch. Lalo však nebyl jediný, koho by Gounod zastínil, ale v tzv. „Gounodské éře“ se podařilo prorazit jen malé části skladatelů.\n\nLalo však neunikl ani pozornosti kritiků, od kterých musel snášet kritiky od svých prvních uvedeních děl, až dodnes. Jeho dílo se rozšířilo za hranice Francie až delší dobu po jeho smrti, ale i přesto Lalo poměrně podstatně ovlivnil francouzskou hudbu období romantismu.\n\nÉdouard Lalo zemřel 22. dubna 1892 v Paříži v poměrně nízkém věku 69 let.\n\nLalův syn, Pierre Lalo (6. září 1866 – 9. června 1943), následoval dráhu otce, příležitostně skládal, ale byl hlavně hudebním kritikem.\n\n\n\n\n\n\n"}
{"id": "250570", "url": "https://cs.wikipedia.org/wiki?curid=250570", "title": "Česká hokejová extraliga 1996/1997", "text": "Česká hokejová extraliga 1996/1997\n\nČeská hokejová extraliga 1996/1997 byla 4. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo, kromě utkání o třetí místo, na tři vítězná utkání. Celky na 13. a 14. místě musely svoji extraligovou příslušnost obhajovat v baráži o extraligu, do které postoupily dva nejlepší celky po základní části 1. ligy. Baráž o extraligu se hrála na 4 vítězná utkání.\n\nPoznámky:\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n\n1. utkání\n\n2. utkání\n\n3. utkání\n\n\nV play-off je 1, 2 a 5 utkání hráno doma. V utkáních o 3. místo je první utkání hráno doma.\n\nTýmy HC Dukla Jihlava a HC Slezan Opava uhájily svoji extraligovou příslušnost i pro další ročník. HC Becherovka Karlovy Vary koupily extraligovou licenci od Olomouce.\n"}
{"id": "250573", "url": "https://cs.wikipedia.org/wiki?curid=250573", "title": "Denver", "text": "Denver\n\nDenver, oficiálně City and County of Denver, je hlavní město státu Colorado ve Spojených státech amerických. Rozkládá se na celkové ploše 401,3 km² a má 600 158 obyvatel, což ho činí největším městem státu Colorado a zároveň 27. nejlidnatějším městem USA. Metropolitní oblast Denveru je 17. nejlidnatější v USA a má téměř 3 miliony obyvatel. Město je významným hospodářským centrem oblasti. Tvoří samostatný okres.\n\nGenerál William Larimer stanovil název města \"Denver City\" na počest guvernéra státu Kansas Jamese W. Denvera. Název města byl později zkrácen jen na \"Denver\".\n\nNejčastější přezdívka města je \"The Mile High City \"kvůli jeho nadmořské výšce přibližně 1600 m (1 míle). Město je známo také jako \"Queen City of the Plains\", kvůli své významné roli v rámci Velkých planin.\n\nVlajka města a okresu Denveru v Coloradu byla navržena a přijata v roce 1926. Bílá čára zlomená ve dvou bodech připomínající dva vrcholy hor vodorovně dělí vlajku na dvě části - spodní červenou a vrchní modrou se žlutým kruhem uprostřed. Červená barva má symbolizovat roviny Colorada, žlutý kruh pak má představovat slunce nad Skalnatými horami a jeho zlatá barva zároveň symbolizuje zlato nalezené ve zdejším regionu. Kruh znamená soudržnost Denveru a bílá barva pruhu je symbolem amerického dědictví.\n\nÚřední razítko Denveru bylo navrženo místním umělcem Henrym Readem v roce 1901. V kruhu se nachází orel bělohlavý, symbol Spojených států, který připomíná, že město je městem nezávislým na Spojených státech. Klíčovým symbolem města Denver je brána do Skalnatých hor, která otevírá své dveře návštěvníkům. Zlatá kopule ukazuje jeden ze symbolů města - státní kapitol. Komín pak představuje významnou společnost \"The Omaha and Grant Smelter (Slévárny Omaha a Grand)\" sídlící v Denveru s ohledem na historii těžby a tavení drahých kovů v regionu. V pozadí jsou Skalnaté hory a sluneční paprsky, které osvětlují město.\n\nDenver se nachází v blízkosti Skalistých hor. V Denveru se nachází městský park Civic Center Park, na jehož konci se nachází muzeum Colorado History Museum o historii Colorada. Metropole Lower Downtown \"LoDo\" leží u náměstí Larimer Square, která je současně hojně navštěvovaná oblast.\n\nDenver má polopouštní klima se čtyřmi ročními obdobími. Přestože Denver leží na Velkých planinách, počasí ve městě a v okolí je ovlivňováno především Skalistými horami.\n\nPrůměrná teplota v Denveru 10,1 °C a průměrné roční srážky jsou 402 mm. V sezóně se první sníh objevuje obvykle okolo 19. října a naposledy sněží asi 27. dubna, v průměru ho za zimní období napadne celkem 156 cm. Podle \"National Weather Service (Národního meteorologického ústavu)\" svítí slunce průměrně 69% dne.\n\nPrvní zmínka o Denveru byla napsána v roce 1858 prospektorem Williamem Russellem. William Russell se stal v Denveru známým objevitelem zlata. Nalezení zlatých valounů v řece Cherry Creek vedlo k založení hornické osady Denver. Tato osada nebyla příliš obyvatelná a ani obyvatel nečítalo mnoho. Následný nález zlata nedaleko města přimělo velkou část obyvatel osady se přemístit. Postupem času se Denver stával spíše usedlejší oblastí, které mnoho zlatokopů neobývalo.\n\nDenver dvakrát hostil \"Democratic National Convention (Demokratické národní shromáždění)\". Poprvé roku 1908 a podruhé o sto let později, roku 2008. To vše s možností podporovat status města na národní, politické a společensko-ekonomické scéně.\n\nNa začátku 20. století byl Denver, stejně jako mnoho dalších měst, domovem průkopníků automobilového průmyslu. Zde vyráběné automobily značky Colburn byly kopií dobových vozidel značky Renault.\n\nDenver byl vybrán pořadatelem zimních olympijských her v roce 1976. Téhož roku se zároveň měly konat i oslavy sta let Colorada. Veřejnosti však vadilo hrazení her z veřejných financí, proto se musel Denver pořadatelství vzdát ve prospěch Innsbrucku v Rakousku. Povědomí, že Denver se jako jediné město doposavad musel vzdát pořadatelství, kvůli svému hospodářskému poklesu, ztížilo ostatní pokusy o znovuzískání pořadatelství. To pomohlo hnutí proti pořádání olympiády, které bylo založeno především na otázce životního prostředí. V jeho čele stál \"Richard Lamm\", který se později na dvanáct let stal guvernérem státu Colorado, čímž byla možnost pořádat hry definitivně ztracena.\n\nMěsto bývá občas historicky nazýváno jako \"Queen City of the Plains (Královna plání)\" kvůli své významné roli v zemědělství Colorada a Spojených států. Na počest města bylo několik lodí americké armády pojmenováno \"USS Denver\".\n\nPodle sčítání lidu z roku 2010 zde žilo 600 158 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 31,8% populace.\n\nDoprava v celém okresu je poskytována ve formě autobusů, šesti linek rychlodrážní tramvaje a příměstských vlaků.\n\nDenver je domovem mnoha sportovních klubů a patří do skupiny měst USA, kde působí týmy ze čtyř nejvýznamnější amerických sportů. Město patří také mezi poslední tři, která mají družstvo zastupující všech osm z hlavních amerických sportovních soutěží. V roce 1970 Denver předložil vítěznou nabídku hostit Zimní olympijské hry 1976. Svého pořadatelství se však po třech letech z ekonomických důvodů musel vzdát. Doposavad je tak jediným městem, které svou nabídku na pořádání her stáhlo.\nVe městě sídlí fotbalové družstvo Denver Broncos hrající Národní fotbalovou ligu. Své sídlo má na stadionu \"Sports Authority Field\". Dále hokejové mužstvo NHL Colorado Avalanche které má sídlo v hale Pepsi Center, ve které hrají své zápasy i basketbalisté NBA Denver Nuggets.\nV osmdesátých a devadesátých letech 20. století bylo jedno z priorit starosty města Federica Peñi vrátit do města Major League Baseball. Kvůli tomu byl zrekonstruován stadion \"Coors Field\" a bylo vytvořeno nové mužstvo Colorado Rockies.\n\n\n\n"}
{"id": "250575", "url": "https://cs.wikipedia.org/wiki?curid=250575", "title": "Lebés", "text": "Lebés\n\nLebés (z řečtiny λέβης, plurál \"lebétés\") je hluboká starověká řecká nádoba se zakulaceným dnem bez nožky. Z toho důvodu býval většinou umisťován na keramický podstavec nebo kovovou (stříbrnou, zlatou či bronzovou) trojnožku. Nejčastěji byl používán k přípravě jídla a umývání. Jeho tvar napodobuje bronzové kotlíky, které byly udělovány vítězům sportovních klání.\nV literatuře je často označován jako dinos či deinos (z řečtiny δίνος, δείνος; plurál \"dinoi\"). Tato forma byla používána stejně jako krátér k míchání vína s vodou. Jiné antické literární prameny jej označují jako číši.\n\nSpecifickým tvarem lebétu je tzv. lebés gamikos - svatební mísa s připojeným podstavcem, dvěma uchy a pokličkou. Byl stavěn před dveře nevěstina domu a používán k purifikačnímu (očišťovacímu) obřadu. Na vázových malbách z 6. a 5. století př. n. l. se svatební tematikou bývá zobrazován zdobený větvemi.\n\n"}
{"id": "250581", "url": "https://cs.wikipedia.org/wiki?curid=250581", "title": "Psyktér", "text": "Psyktér\n\nPsyktér (z řečtiny ψυκτήρ, plurál \"psyktéroi\"; odvozeno od slova „psýchó“ – chladím) je starověká řecká nádoba se širokým tělem, vyšší nožkou a dvěma uchy, které se používalo ke chlazení vína ledem nebo sněhem. Býval umisťován během symposií do krátérů, přičemž rozšířená dolní část bránila jeho převrácení. Vyskytoval se jen zřídka, pouze od konce 6. století př. n. l. do poloviny 5. století př. n. l.. Podobnou funkci plnily rovněž amfory s dvojitými stěnami.\n\n"}
{"id": "250583", "url": "https://cs.wikipedia.org/wiki?curid=250583", "title": "Kärsämäki", "text": "Kärsämäki\n\nKärsämäki je obec v provincii Severní Pohjanmaa ve Finsku. Počet obyvatel obce je 3021 (2007), rozloha 700,57 km² (z toho 6,05 km² připadá na vodní plochy). Hustota zalidnění je pak 4,3 obyv./km².\nObec je finskojazyčná.\n\n\n"}
{"id": "250584", "url": "https://cs.wikipedia.org/wiki?curid=250584", "title": "Evangelická církev augsburského vyznání", "text": "Evangelická církev augsburského vyznání\n\nEvangelická církev augsburského vyznání je označení, které používá řada luterských církví, zejména ve střední a východní Evropě. \n\nSlovo \"evangelický\" odkazuje k evangeliím a k Písmu svatému, které je v luterských církvích „pravidlem a vodítkem, s nímž mají být veškeré nauky porovnávány, jakoby přiložené k prubířskému kameni, a tak posuzovány, jsou-li dobré či špatné, pravdivé či lživé“ (Formule svornosti).\n\n\"Augsburské vyznání\" je základní symbolickou knihou luterských církví a podstatným elementem jejich identity.\n\n\n\n\n\n\n\n\n\n\n"}
{"id": "250586", "url": "https://cs.wikipedia.org/wiki?curid=250586", "title": "Urban", "text": "Urban\n\nUrban je mužské křestní jméno latinského původu. Vzniklo z latinského slova \"urbanus\" a vykládá se jako „městský, měšťan“ nebo přeneseně jako „způsobný“. Můžeme se s ním setkat i jako s příjmením.\n\nPodle slovenského kalendáře má svátek 25. května.\n\n\n\n\n"}
{"id": "250587", "url": "https://cs.wikipedia.org/wiki?curid=250587", "title": "Přes přísný zákaz dotýká se sněhu", "text": "Přes přísný zákaz dotýká se sněhu\n\nPřes přísný zákaz dotýká se sněhu je divadelní komedie až fraška ze současnosti, kterou napsal plzeňský dramatik, herec a režisér Antonín Procházka v roce 2003. \n\nHra byla poprvé poprvé uvedena 25. října 2003 v Divadle J. K. Tyla v Plzni, poté v Divadle pod Palmovkou, a byla uváděna v řadě dalších divadel v Česku. \n\nHra byla zpracována i do formy stejnojmenné televizní inscenace.\nHlavním hrdinou je Eda - bílý kůň, právě propuštěný z vězení, které na něm zanechalo hluboké stopy. Jeho manželka si za jeho nepřítomnosti pořídila milence a tak Eda není doma očekáván s nadšením. Navíc se ženin milenec zalíbí i Edovi, jehož sexuální preference vězení také pozměnilo. Eda je pod dozorem sociální pracovnice, která mu má pomoci s adaptací na svobodu, do děje ještě vstoupí sousedka, Edův spoluvězeň a ruská mafie. Různá nedorozumění způsobují řadu komických situací, které vyústí v dobrý konec. Titul hry upomíná na Edův zážitek z dětství, kdy byl trestán za stavbu nevhodného sněhuláka. \n"}
{"id": "250588", "url": "https://cs.wikipedia.org/wiki?curid=250588", "title": "Eugene Levy", "text": "Eugene Levy\n\nEugene Levy (* 17. prosinec 1946, Hamilton, Kanada) je kanadský herec, režisér, producent, hudebník a spisovatel. Je znám především z menších rolích v amerických filmech.\n\nNarodil se do židovské rodiny v Kanadě. Vystudoval Westdale Secondary School a Connecticut College a stal se viceprezidentem McMaster Film Board, studentské filmové skupiny, kde poznal tvůrce filmů, I. Reitmana.\n\nJeho kariéra šla strmě vzhůru díky televizním scénkám, díky televiznímu účinkování. Od začátku devadesátých let pak nebyl rok, kde by si nezahrál v nějakém filmu. Českému divákovi mohou být známy filmy \"Zbožňuju trable\", \"Lásce na stopě\", \"Jako vejce vejci\", \"Zpátky na zem\", ale především série úspěšných komedií \"Prci, prci, prcičky\", kde si zahrál starostlivého Jimova otce. Jeho tvář se objevila i v populárním seriálu \"Simpsonovi\".\n\n\nJeho syn, Dan Levy, pracuje pro kanadskou MTV a synovec, Shawn Levy, je filmový producent a režisér. Levy byl blízkým přítelem zesnulého herce Johna Candyho.\n"}
{"id": "250589", "url": "https://cs.wikipedia.org/wiki?curid=250589", "title": "Niklas Luhmann", "text": "Niklas Luhmann\n\nNiklas Luhmann (8. prosince 1927 Lüneburg – 6. listopadu 1998 Oerlinghausen u Bielefeldu) byl německý sociolog, teoretik vědy a společenských systémů jakožto autopoietických systémů komunikace.\n\nLuuhmann se narodil v pivovarnické rodině, v letech 1946 – 1949 studoval právo ve Freiburgu a pak pracoval ve veřejné správě. Roku 1961 odjel studovat teorii systémů na Harvard k T. Parsonsovi. Od roku 1962 přednášel ve Speyeru a od roku 1965 u H. Schelského v Münsteru, kde se také roku 1966 habilitoval. 1969 byl jmenován profesorem sociologie na nově založené univerzitě v Bielefeldu, kde přednášel až do svého penzionování v roce 1993. I potom publikoval a roku 1997 vydal knihu \"Společnost společnosti\" (\"Die Gesellschaft der Gesellschaft\"), kde se pokusil shrnout výsledky své práce.\n\nLuhmann byl velmi originální myslitel a plodný autor, napsal přes 30 knih o nejrůznějších oblastech společnosti a života. Svoji schopnost produkovat tolik důkladných a nesnadných prací vysvětloval tím, že si od mládí vedl rozsáhlou kartotéku s výpisky. O tuto kartotéku pak po jeho smrti vypukl spor mezi jeho třemi dětmi, který poškodil i vydávání jeho spisů.\n\nPodobně jako Parsons vychází Luhmann z přesvědčení, že společenské systémy skutečně existují a sociologie z nich musí vycházet. Nestačí tedy empirické výzkumy, které mají jen podpůrný význam. Základní Luhmannova myšlenka je, že tyto systémy nelze chápat jako mechanismy, nýbrž že se spíše podobají živým organismům: samy se vydělují (diferencují) ze svého okolí, s nímž ovšem komunikují, reprodukují se a samy si tvoří své struktury. Luhmann proto přijal koncept autopoietických systémů, vypracovaný teoretickými biology H. Maturanou a F. Varelou.\n\nSpolečnost není množina osob, nýbrž komunikační struktura, „nejširší celek všech komunikací, za jehož hranicí už nejsou komunikace, nýbrž události jiného typu. Společnost musí – podobně jako živé organismy – komunikovat, reprodukovat se a vyvíjet, jinak se rozpadne a splyne s okolím.“ Právě autoreferenční komunikací, schopností rozlišovat mezi \"uvnitř\" a \"vně\", se společnost vyděluje ze svého neuspořádaného okolí, „operativně uzavírá“ vůči němu a uvnitř „redukuje komplexnost“ tím, že zavádí uspořádání a pravidla. Společnost musí – podobně jako živé organismy – komunikovat, reprodukovat se a vyvíjet, jinak se rozpadne a splyne s okolím.\n\nSpolečenské vědy chápe Luhmann – podobně jako Max Weber – jako nehodnotící popis společnosti. Vzhledem k povaze pozorované a popisované skutečnosti si však musí uvědomovat, že i tyto společenské systémy a podsystémy samy také pozorují své okolí a jednají podle toho; společenské vědy tedy „pozorují pozorovatele“ a jsou „pozorováním druhého řádu“.\n\nPodobně jako se vyděluje společnost, vydělují se v ní různé funkční podsystémy, a to vždy na základě nějaké „vůdčí diference“ (\"Leitdifferenz\"). Tak se hospodářství vyděluje na základě rozlišení „platit – neplatit“, právo na základě rozlišení „právem – neprávem“ a podobně. Podsystémy uvnitř společnosti ovšem komunikují se svým okolím, ale pouze přesně určenými způsoby; tak právní systém přijímá podněty, vydává rozhodnutí, ale jen stanoveným způsobem a určenými kanály. I v tom se tedy podobají živým systémům a jejich látkové výměně apod.\n\nPodsystémy společnosti – například právo, hospodářství, věda, školství, média nebo politika - také nejsou množiny osob, nýbrž funkčně uzavřené struktury, a občan moderní společnosti často funguje v různých rolích, a tedy střídavě v několika z nich. Musí ovšem pečlivě rozlišovat, kdy jedná (komunikuje) například jako soudce, kdy jako vědec a kdy jako občan.\n\nProtože základem fungování společností je \"komunikace\", záleží velmi i na tom, jakými způsoby se komunikuje. Mezi společnostmi s ústní (orální), písemnou a masovou komunikací je podstatný rozdíl. V moderních společnostech tudíž hrají významnou úlohu komunikační média, zejména masová, která „udržují v napětí vnímavost společnosti“ a podporují tak její schopnost pracovat s informacemi.\n\nLuhmannův přístup a jeho dílo mělo a má velký vliv zejména na německou sociologii, kde je patrně nejvýznamnější současnou školou. Jeho myšlenky se však prosazují i v psychologii, v teorii managementu a médií, v literární vědě a ve filosofii. Zejména základní myšlenka, že pro vystižení povahy společenských jevů se metafora „autopoietického“ organismu, jeho oddělení od okolí, látkové výměny, dráždivosti a reprodukce hodí lépe než metafory mechanické, ovlivnila myšlení o společnosti i daleko za hranicemi Německa.\n\nLuhmann napsal několik knih o teorii systémů, organizaci a společnosti, dále řadu knih o společenských podsystémech (\"Das XX der Gesellschaft\"), čtyřsvazkovou \"Strukturu společnosti a sémantiku\", šest svazků statí \"Soziologische Aufklärung\" a řadu knih o různých tématech, například o moci a organizaci, o plánování a riziku, o funkci náboženství, o ekologické komunikaci nebo o důvěře.\n\nČesky vyšlo:\n\n\n\n"}
{"id": "250592", "url": "https://cs.wikipedia.org/wiki?curid=250592", "title": "Chazz Palminteri", "text": "Chazz Palminteri\n\nCalogero Lorenzo Palminteri (*15. květen 1952, New York, USA) je americký herec a spisovatel, užívající jména Chazz Palminteri.\n\nNarodil se v Bronxu do scicilsko-italské rodiny. O této newyorské čtvrti také napsal hru Příběh z Bronxu, kterou také v roce 1993 zfilmoval a do hlavní role vedle sebe obsadil Roberta De Nira. Tato role mu otevřela dveře do Hollywoodu a Palminteri se stal obsazovaným hercem, i když většinou do vedlejších rolí. Za film Bryana Singera The Usual Suspects byl také nominován na Oscara. Českému divákovi pak může být znám z filmů Noc v Roxbury, Zpátky na zem, Jade nebo Mullholand Falls. Už dříve se objevil v seriálech Matlock, Dallas nebo Kojak.\n\nPalminteri také propůjčil svůj hlas do několika kreslených filmů, jako Myšák Stuart Little, či nejnověji do filmu Hoodwinked.\n\nPalminteri žije v Bedfordu a je ženatý s herečkou G.Ranaudo, se kterou má dvě děti.\n"}
{"id": "250593", "url": "https://cs.wikipedia.org/wiki?curid=250593", "title": "Tandem", "text": "Tandem\n\nSlovo tandem obecně znamená dvojice či dvojitý, ale v různých oborech se používá jako označení zcela konkrétních entit:\n\n\n\n\n"}
{"id": "250598", "url": "https://cs.wikipedia.org/wiki?curid=250598", "title": "Seznam rakouských markrabat a vévodů", "text": "Seznam rakouských markrabat a vévodů\n\nV tomto seznamu rakouských markrabat a vévodů jsou uvedeny jen osoby, které v rakouských zemích skutečně vládly jako markrabata a vévodové. Rakouská marka vznikla v roce 976. V roce 1156 zajistilo tzv. Privilegium minus nezávislost rakouského vévodství na Bavorsku.\n\nV době vlády Habsburků ve středověku bylo zvykem všechny mužské členy označovat nástupnickým číslem. Jména jako Rudolf III. (který vládl jen krátce v českém království) nebo Fridrich III. (který vůbec nevládl) nejsou uvedena.\n\nAlbrecht II. nařídil, aby jeho synové vládli společně, to ale selhalo kvůli jejich rivalitě. Po smrti Rudolfa IV. došlo v roce 1379 k dělení (\"Neuberská smlouva\", \"Hollenburská smlouva\"). Došlo i k dalším dělením a složitostem, dokud Fridrich V. (jako Fridrich III. římskoněmecký císař) od roku 1463 rakouské země opět nesjednotil pod vládou jednoho panovníka.\n\n\n\n"}
{"id": "250605", "url": "https://cs.wikipedia.org/wiki?curid=250605", "title": "Kaskádový generátor", "text": "Kaskádový generátor\n\nKaskádový generátor nebo též Cockcroft-Waltonův generátor či CW generátor je zdroj velmi vysokého napětí, používaný ve fyzikálních laboratořích od 30. let 20. století. \n\nV principu se jedná o násobič napětí. V době, kdy byl kaskádový generátor vyvíjen, však nebyly k dispozici polovodiče s potřebnými parametry (z technických polovodičů existovaly jen nepříliš spolehlivé hrotové diody) , proto byly kaskádové generátory vybaveny pro tento účel speciálně vyvinutými elektronkami. Výstupní napětí těchto generátorů dosahovalo statisíců až milionů voltů a sloužilo k urychlování částic v iontové trubici.\n\nPrincip kaskádového generátoru objevil švýcarský fyzik Heinrich Greinacher v roce 1919. Na tomto principu vyvinuli kolem roku 1930 John Douglas Cockcroft a Ernest Thomas Sinton Walton z Cavendishovy laboratoře v Cambridgi svůj generátor. Objevy, které pomocí urychlovače, vybaveného tímto generátorem získali, jim vynesly v roce 1951 Nobelovu cenu.\n\nKaskádový generátor bylo zařízení velmi nákladné, proto se hledaly levnější varianty získání takto vysokých napětí. Jednou z nich byl Van de Graaffův generátor. \n\nDalší vývoj se však vydal jinou cestou. Byl jí vznik urychlovačů, které ke své činnosti tak vysoká napětí nepotřebují.\n\n"}
{"id": "250608", "url": "https://cs.wikipedia.org/wiki?curid=250608", "title": "Jiří Joura", "text": "Jiří Joura\n\nJiří Joura (24. července 1930 Kouty – 23. března 2013 Třebíč) byl český spisovatel, bývalý kronikář města Třebíče.\n\nJiří Joura se narodil v obci Kouty ležící asi 15 km severozápadně od Třebíče. Od svých tří let však žije v Třebíči-Podklášteří. Odborného středního vzdělání nabyl v roce 1951 na pletařské průmyslové škole. V oboru pracoval až do svého odchodu do důchodu: byl technikem pletařských strojů v \"Západomoravských strojírnách\" (posléze Uniplet Třebíč) na Jejkově.\n\nJeho koníčkem se mu v mládí stala historie Třebíče. Do povědomí široké třebíčské veřejnosti vstoupil v polovině 70. let, kdy v \"Kulturním zpravodaji\" města Třebíče (od roku 1974) začal uveřejňovat své „Obrázky z minulosti Třebíče“. Kulturní zpravodaj se od roku v roce 1977 přeměnil ve \"Zpravodaj města Třebíče\" a i v něm Joura takřka v každém čísle nad nějakou starou fotografií Třebíče pojednával o dotčeném úseku historie města. V 80. letech Jiří Joura též působil jako lektor okresního výboru Socialistické akademie ČSSR, sekce historie. Po skončení Zpravodaje města Třebíče (2000) se stal jedním z přispěvatelů Horáckých novin, v nichž v podstatě tradice článků ze Zpravodajů města Třebíče pokračuje.\n\nPo celé jedno desetiletí byl Jiří Joura městským kronikářem; v této funkci ho nahradil v roce 2006 Ivan Přibík. Dne 22. února 2007 se Jiří Joura stal „za dlouholeté zásluhy v popularizaci a zpracování místní historie“ čestným občanem města Třebíče.\n\nMimo již zmíněné desítky novinových a časopiseckých článků je Jiří Joura autorsky podepsán pod těmito knihami:\n\n\n\n"}
{"id": "250609", "url": "https://cs.wikipedia.org/wiki?curid=250609", "title": "Evangelická luterská církev Ghany", "text": "Evangelická luterská církev Ghany\n\nEvangelická luterská církev Ghany (angl. \"Evangelical Lutheran Church of Ghana\", zkr. ELCG) je luterskou církví v Ghaně.\n\nByla založena roku 1958 v důsledku misijní činnosti amerických misionářů z Luterské církve Missourské synody. V současné době má církev asi 29 000 členů. Má 21 pastorů, z nichž většina má ještě civilní zaměstnání. Církev vede čtyři školy pro asi 1600 studentů.\n\nPrezidentem církve je John Shadrack Donkoh.\n\nEvangelická luterská církev Ghany je členkou jak Mezinárodní luterské rady, tak i Světové luterské federace.\n\n"}
{"id": "250616", "url": "https://cs.wikipedia.org/wiki?curid=250616", "title": "Pelota", "text": "Pelota\n\nPelota baskická je druh tenisové hry na principu posílání míče sem a tam mezi družstvy nebo dvěma hráči. Hráči nebo družstva odpalují míček proti zdi s tím že se může země dotknout jenom jednou a poté se musí odehrát. Hráč získává bod, pokud jeho soupeř není schopen míček odehrát nebo jej odpálí mimo hru. Podle varianty hry se hraje na 25 až 50 bodů.\n\nMistrovství světa v baskické pelotě se hraje od roku 1952 v původně tříletém, dnes čtyřletém intervalu.\n\n\n"}
{"id": "250619", "url": "https://cs.wikipedia.org/wiki?curid=250619", "title": "Rancid", "text": "Rancid\n\nRancid je punková skupina založená roku 1991 Mattem Freemanem a Timem Armstrongem v kalifornském Berkeley.\n\nRancid tvoří zpěvák a kytarista Armstrong, zpěvák a baskytarista Freeman, zpěvák a kytarista Lars Frederiksen a bubeník Branden Steineckert. Skupina byla založena Armstrongem, Freemanem a předchozím bubeníkem Brettem Reedem, který kapelu opustil v roce 2006 a byl nahrazen Brandenem Steineckertem. Frederiksen doplnil Rancid v roce 1993, když kapela sháněla nového kytaristu. Co se názvu týče, anglické slovo rancid se do češtiny překládá jako žluklý, nechutný, nebo odporný.\n\nSpolu s kalifornskými skupinami Green Day a The Offspring způsobili oživení širšího zájmu o punk rock ve Spojených státech během poloviny 90. let.\n\nSkupina Rancid je populární zejména díky hitům jako \"Ruby Soho\", \"Time Bomb\", \"Salvation\" a \"Fall Back Down\".\n\nTim Armstrong a Matt Freeman působili během let 1987-1989 ve skupině Operation Ivy. Když se Operation Ivy rozpadla, rozhodli se vytvořit novou kapelu, založili tedy hardcore punkovou formaci zvanou Generator, která se ovšem také brzy rozpadla. V roce 1991 se Tim a Matt rozhodli se pokusit založit jinou skupinu. Přibrali bubeníka Bretta Reeda a vytvořili Rancid.\n\nPrvní vydaná nahrávka skupiny Rancid byla 1992 EP, která vyšla u bývalého vydavatelství kapely Operation Ivy, Lookout! Records. Krátce po vydání kapela podepsala smlouvu s Epitaph Records, vydavatelstvím Bretta Gurewitze, kytaristy skupiny Bad Religion. V roce 1993 vydali Rancid u Epitaphu debutové album Rancid.\n\nBěhem práce na následujícím albu doplnil kapelu Billie Joe Armstrong ze skupiny Green Day, aby spolupracoval na tvorbě skladby „Radio“. To ho přivedlo až k živému vystupování se skupinou. Tim Armstrong ho nakonec požádal o členství ve skupině, ale Joe se rozhodl zůstat u Green Day. Poté co Joe odmítl, Lars Frederiksen změnil svůj názor a rozhodl se skupinu doplnit.\n\nFrederiksen hrál poprvé se skupinou na albu z roku 1994, Let’s Go. Toho roku měla velký úspěch jejich spřátelená kapela The Offspring se svým albem Smash. The Offspring vzali Rancid na společné turné a pomohli tak jejich prvnímu albu dosáhnout značného úspěchu. Díky tomu byla kapela oslovena některými hlavními hudebními vydavatelstvími, včetně Madonny a Maverick Records.\n\nSkupina se nakonec rozhodla zůstat u Epitaphu a následující rok vydala své třetí album s názvem ...And Out Come the Wolves. Nové album rychle překonalo Let’s Go v počtu dosažených úspěchů, zejména díky skladbám \"Roots Radicals\", \"Time Bomb\" a \"Ruby Soho\".\n\nV roce 1998 vydali Rancid své čtvrté album nazvané Life Won't Wait. Toto album se poněkud vymyká z předchozího hudebního stylu skupiny a kombinuje punkrock s prvky reggae, rockabilly, dubu, hip-hopu a funku. Díky tomu bývá často srovnáváno s albem \"Sandinista!\" skupiny The Clash.\n\nDruhé album pojmenované Rancid bylo vydáno ve vydavatelství Tima Armstronga Hellcat Records (což byla divize Epitaphu). Toto album ovšem již nedosáhlo úspěchů předchozích dvou.\n\nRoku 2002 vydali Armstrong, Freeman a Reed tři skladby pod názvem Devil’s Brigade, jednu na kompilaci Give 'Em the Boot III a\ndvě na 12\" LP. V témže roce všichni čtyři členové skupiny nahráli BYO Split Series, Vol. 3, společné album s kapelou NOFX, kde Rancid hraje skladby NOFX a naopak.\n\nV roce 2003 vyšlo album \"Indestructible\". Opět bylo vydáno Hellcat Records, ale nově bylo distribuováno Warner Bros. Records. \"Indestructible\" obsahuje populární skladbu „Fall Back Down“ a v žebříčku se objevilo ze všech alb skupiny Rancid nejvýše.\n\nV roce 2004, po turné propagujícím \"Indestructible\", udělala skupina výraznou přestávku v tvorbě. Členové skupiny trávili čas prací na vlastních projektech, ačkoliv oficiálně se nerozešli.\n\nArmstrong pokračoval ve hraní se svojí vlastní skupinou The Transplants, která v roce 2005 vydala své druhé album s názvem \"Haunted Cities\". Také přispěl doprovodnými vokály k singlu Cypress Hill „What's Your Number?“, z jejich desátého alba \"Till Death Do Us Part\" a ačkoliv se v klipu objevuje s kytarou, na albu přispěl skutečně jen zpěvem na pozadí.\n\nFrederiksen pokračoval v práci se svojí vlastní kapelou Lars Frederiksen and the Bastards a v roce 2004 vydal její druhé album \"Viking\".\n\nFreeman v roce 2004 krátce účinkoval se Social Distortion, jako náhrada za Johna Maurera, dokud skupina nenašla současného baskytaristu Brenta Hardinga.\n\nPočátkem roku 2006 se skupina opět sjednotila, aby mohla vystoupit na úspěšném turné a zahrála několik akustických vystoupení jako součást série koncertů Hellcat Nights pořádané Hellcat Records. Bylo to poprvé, co kapela hrála pohromadě od předchozí odmlky. 13. dubna 2006 skupina oznámila, že má v plánu celosvětové turné začínající v červenci 2006 a vydání DVD obsahujícího 31 videoklipů. Také určila jaro 2007 jako prozatímní datum vydání dosud bezejmenného nového alba.\n\n22. května 2007 vydal Armstrong své dlouho očekávané sólové LP \"A Poet's Life\". Samostatné skladby měly být vydávány jako volně stažitelné na stránkách Epitaphu, ale je také možné je koupit v obchodech s nahrávkami a online. Deska představuje 10 skladeb a album samotné je doplněno bonusovým DVD s klipem ke každé skladbě.\n\n3. listopadu 2006 opustil Brett Reed Rancid a byl nahrazen Brandenem Steineckertem, bývalým bubeníkem skupiny Used. Steineckert opustil Used z neznámých důvodů, ale sám ohlásil, že kvůli tomu necítí hořkost a chce se stát permanentně členem Rancid.\n\nSoudě podle nového Steineckertova blogu, předpokládá skupina, že se dá na podzim roku 2007 dohromady a začne pracovat na novém albu, které plánuje vydat v únoru 2008. Je to první album, které nenahrají ve své klasické sestavě, Steineckert nahradí za bubny Reeda.\n\n23. července 2012 Rancid vůbec poprvé v historii vystoupili v České republice. Pražský koncert ve zcela zaplněném Velkém sále Paláce Lucerna byl jednou z prvních zastávek evropské části celosvětového tour ku příležitosti dvaceti let kapely.\n\n\n"}
{"id": "250622", "url": "https://cs.wikipedia.org/wiki?curid=250622", "title": "Rešerše", "text": "Rešerše\n\nRešerše (z fr. \"recherche\", hledání) může být:\n\n\nS rozvojem internetu a počítačových databází on-line se povaha rešeršní práce výrazně změnila a mnozí uživatelé si informace vyhledávají sami, pomocí počítačových vyhledávačů a databází. Odkazy na některé z nich viz níže, \"Externí odkazy\". Následující informace se vztahují především na profesionálně vytvářené písemné rešerše.\n\nRešerše je sekundární dokument obsahující soupis záznamů dokumentů (rešerše dokumentografická) nebo souhrn faktografických informací (rešerše faktografická), vybraných podle věcných a formálních hledisek odpovídajících rešeršnímu dotazu (tematika, časové vymezení, jazyk, druhy dokumentů).\n\n\n\nPodle ČSN 01 0198:\n\n\n\n"}
{"id": "250623", "url": "https://cs.wikipedia.org/wiki?curid=250623", "title": "Cyril Northcote Parkinson", "text": "Cyril Northcote Parkinson\n\nCyril Northcote Parkinson (30. července 1909, Barnard Castle, hrabství Durham – 9. března 1993, Canterbury) byl britský důstojník, historik a spisovatel, autor knihy \"Parkinsonovy zákony\", satirické analýzy moderní byrokracie a rozhodování v institucích.\n\nNámořní historii vystudoval v Cambridge a v Londýně, kde roku 1935 obhájil práci o válce ve východních mořích v letech 1793 – 1815. Nastoupil do armády a současně pracoval v Cambridgi, učil na různých školách, v letech 1946 – 1949 na univerzitě v Liverpoolu a od roku 1950 v Singapore. Roku 1958 vydal knížku \"Zákony profesora Parkinsona\", která ho okamžitě proslavila. Přednášel na několika amerických univerzitách a od roku 1961 žil jako spisovatel na ostrově Guernsey. Roku 1986 se odstěhoval do Canterbury, kde v roce 1993 zemřel.\n\nVytvořil rozsáhlé \"Dějiny Malajska\" a několik dalších prací o námořní historii, řadu historických románů, zejména z období napoleonských válek, a několik knih o managementu. Proslul svými satirickými eseji o iracionálním fungování státní byrokracie a byrokratickém rozhodování vůbec.\n\n„Parkinsonovým zákonem“ se obvykle rozumí první věta článku, který vyšel roku 1955 v časopise \"Economist\":\nOn sám sám však v knize jako „zákon“ označuje to, že počet úředníků roste nezávisle na objemu jejich úkolů. Dokládá to růstem počtu úředníků britských koloniálních úřadů v době, kdy se britská říše rozpadala, nebo růstem počtu admirálů v době, kdy se britské námořnictvo redukovalo. „Británie má víc admirálů než lodí.“ Počet úředníků roste o 5 až 7 % ročně, bez ohledu na to, kolik práce mají vykonat. Vysvětluje to působením dvou sil:\nDále rozvinul novou vědu, kterou nazval „komitologie“ – nauka o činnosti komitétů a vlád. Historická zkušenost říká, že čím více lidí se podílí na rozhodování, tím nesmyslnější jsou jejich rozhodnutí a zformuloval vzorec pro nekompetentnost, kde hlavní proměnnou je počet účastníků schůze. Jak roste počet ministrů, klesá schopnost vlády rozumně rozhodovat, a při počtu „někde mezi 19,9 a 22,4“ schopnost rozhodovat zcela mizí.\n\nOtázce, kterou je třeba rozhodnout, se věnuje tím víc času, čím menší je její význam: vláda diskutuje o stavbě kůlny déle než o miliardovém projektu (správní rada velké soukromé korporace rozhoduje o občerstvení za 5 dolarů na své příští schůzi půl hodiny, investici za miliardu dolarů schválí jednomyslně během tří minut). Důvod je v tom, že velké projekty jsou složité a nikdo se v nich nevyzná, kdežto k příslovečné „barvě kůlny“ se každý cítí kompetentní vyjádřit (popisuje známý psychologický jev: pět dolarů si umí představit ve své kapse každý člověk, zatímco miliardu dolarů nikdo v životě pohromadě neviděl).\n\nPostupem času se tyto „zákony“ potvrdily i v jiných oblastech: tak objemy dat rostou v závislosti na kapacitě počítačů a obecně lze říci, že poptávka po nějaké komoditě roste úměrně k její nabídce. Jeho knížka je humoristická a neopírá se vždy o přesná data, nicméně přesně vystihla určitý jev, typický pro moderní společnosti.\n\n\n"}
{"id": "250625", "url": "https://cs.wikipedia.org/wiki?curid=250625", "title": "Filosofie 20. století", "text": "Filosofie 20. století\n\nFilosofie 20. století je pestrou směsí vzájemně se prolínajících a ovlivňujících směrů a škol. Ve 20. století vznikly či se rozvinuly směry jako filosofie života, filosofie mysli, existencialismus, marxismus, fenomenologie, novotomismus, strukturalismus, poststrukturalismus, postmodernismus a další. Postupně se však diferencovaly dvě poměrně samostatné skupiny, z nichž první – analytická filosofie – má silnou pozici v anglosaském světě (někdy též „anglosaská filosofie“), zatímco tzv. kontinentální filosofie je považována za tradičnější a vychází zejména (avšak nejen) z fenomenologie.\n\n\n"}
{"id": "250626", "url": "https://cs.wikipedia.org/wiki?curid=250626", "title": "Parkinson", "text": "Parkinson\n\nParkinson může znamenat:\n\n\n"}
{"id": "250637", "url": "https://cs.wikipedia.org/wiki?curid=250637", "title": "Invex", "text": "Invex\n\nInvex, celým názvem Invex Computer Brno, také Invex-Computer, byl počítačový veletrh určený nejen pro profesionály v oboru IT, který se od roku 1991 konal každoročně v areálu výstaviště v Brně. Poslední ročník proběhl v roce 2008, v letech 2009 a 2010 ho nahradila výrazně menší konference nazvaná Invex forum.\n\nPůvodně šlo o výstavu vynálezů a technických novinek, která byla součástí Mezinárodního strojírenského veletrhu. Výpočetní technika byla tehdy spíše vzácností, postupně však začala tvořit čím dál větší část výstavy. Samostatně se konal poprvé v roce 1991 jako veletrh výpočetní techniky Invex-Computer.\n\nTrval obvykle pět dní (středa–neděle), z toho první dva byly určeny pouze pro odborníky. V několika pavilonech vystavovaly firmy, které působí v oboru IT nebo elektronické zábavy. V průběhu veletrhu se také konaly přednášky, konference a další propagační akce.\n\nAkce si během několika let po svém vzniku získala evropskou prestiž a dlouho byla druhou největší (po německém Cebitu) akcí tohoto typu ve střední Evropě. V roce 1994 jej navštívili např. Michael Dell (zakladatel firmy Dell) nebo Bill Gates, vystavovalo zde 689 vystavovatelů a navštívilo ho 130 tis. návštěvníků. Svého největšího významu dosáhl Invex koncem 90. let 20. století, tehdy jeho návštěvnost dosahovala 140 tisíc návštěvníků. Toto období bylo spojené zejména se jménem Jitky Pavlonové, která byla v té době manažerkou Invexu.\nV dalších letech však jeho význam (částečně i vlivem internetu) klesal a počet zúčastněných firem se snižoval. V roce 2007 se jej na výstavní ploše 22 870 m² zúčastnilo 519 vystavovatelů z 21 zemí a navštívilo jej přibližně 80 000 návštěvníků, v roce 2008 se výstavní plocha zmenšila na 12 562 m², vystavovatelů bylo 315 z 19 zemí a počet návštěvníků klesl pod 60 000.\n\nOd roku 2009 nahradilo veletrh Invex takzvané Invex Forum, odborné ICT & Business setkání. Toto setkání obsahově navázalo na Invex, přineslo však zásadní změnu pokud se týká formy, jakou byly informační a komunikační technologie návštěvníkům prezentovány. V jeho náplni byly odborné konference doplněné menšími expozicemi tematicky uspořádanými kolem jednotlivých konferenčních bloků.\n\nRok 2010 posunul Invex Forum do termínu 14.–15. září, přičemž se konal souběžně s 52. mezinárodním strojírenským veletrhem.\n\nOd roku 2005 se zároveň s Invexem konal \"mezinárodní veletrh spotřební elektroniky a digitální zábavy\" Digitex. V roce 2007 byla již výstavní plocha obou veletrhů srovnatelná.\n\nInvexCup byla akce pořádaná společností ProGamers s.r.o při veletrhu Invex/Digitex. Jednalo se o největší turnaj v počítačových hrách, který se konal v ČR., soutěž byla označována jako Mistrovství České republiky v počítačových hrách. Soutěžili zde v několika hrách pouze nejlepší hráči z ČR a SR.\n\n"}
{"id": "250638", "url": "https://cs.wikipedia.org/wiki?curid=250638", "title": "Francouzská koloniální říše", "text": "Francouzská koloniální říše\n\nFrancie získávala první kolonie na počátku 17. století, postupem času se stala jednou z rozhodujících světových koloniálních velmocí; v 19. a 20. století měla po Velké Británii nejrozsáhlejší koloniální říši. V současné době Francii zbývá jen několik bývalých koloniálních území roztroušených po celém světě, s větší či menší mírou autonomie (viz administrativní dělení Francie).\n\nPrvní území, které lze de facto označit jako francouzské kolonie, byly křižácké státy ve Svaté zemi jako důsledek křížových výprav (největší z nich Jeruzalémské království). Francouzská společnost je ale za své kolonie nepovažovala.\n\nNa základě čtvrté křížové výpravy namířené proti Byzantské říši si francouzští a italští dobyvatelé území této východní křesťanské velmoci rozdělili na vícero menších států, a největší a nejvýznamnější z nich – Latinské císařství, bylo spravováno především burgundskými a flanderskými šlechtici. V rámci sedmé křížové výpravy měla Francie na čas v držení nilskou deltu, mezi roky 1192 – 1489 vlastnila Kypr jakožto Kyperské království. Žádné z těchto území nebylo považováno a nemůže být považováno za kolonie v dnešním smyslu slova.\n\nFrancie se pokoušela o zámořskou expanzi již od 16. století; objevitelské cesty Giovanniho da Verrazana ani Jacquese Cartiera ještě nepřinesly zemi územní zisky. První kolonizační pokusy vedla Francie v Jižní Americe, kde ale narážela na houževnatý odpor v této oblasti již etablovaných Španělů a Portugalců. Jedním z těchto pokusů bylo založení osad v Brazílii: na místě budoucího Ria de Janeira v roce 1555 (tzv. Antarktická Francie) a na místě budoucího São Luís v roce 1612 (tzv. Rovníková Francie); později i na Floridě.\n\nFrancie uspěla s koloniálními aktivitami až v Severní Americe – založením Port Royal (27. července 1605) na území dnešního Nového Skotska. Tři roky poté založil Samuel de Champlain město Québec, které se později stalo hlavním městem rozsáhlé, ale velice řídce osídlené kolonie Nová Francie, francouzští kolonisté osídlili prakticky jen úzký pás při březích Řeky sv. Vavřince, na zbytku území žili domorodí obyvatelé. Toto území ale bylo bráno jako obchodní kolonie, Francie se spíše soustředila upevňování své pozice v Evropě. Lepší podmínky pro samotnou kolonizaci nastaly až v polovině 17. století, francouzské kolonie na severoamerickém území byly ale ekonomicky slabší než britské. Se založením Louisiany (hlavní město New Orleans) se rozšířila francouzská území dále na západ. Faktické datum založení Louisiany je sporné, jedním z možných je rok 1683, kdy Robert La Salle prozkoumal řeku Mississippi a prohlásil tato území za doménu francouzského krále.\n\nSoučasně s expanzí na severoamerickém kontinentu začala Francie budovat menší, ale výnosnější kolonie v Karibiku. Osidlování dnešní Francouzské Guyany začalo v roce 1604, kolonie na Svatém Kryštofu byla založena roku 1625, na Guadeloupu a Martiniku roku 1635, na Svaté Lucii roku 1651. Tyto kolonie byly postaveny a udržovány především otroky z Afriky. Nejvýznamnější karibská kolonie Saint-Domingue (dnešní Haiti) byla založena roku 1659 na západní polovině španělského ostrova Hispaniola (Španělsko tuto kolonii uznalo až v roce 1697), profitovala hlavně díky obchodu s třtinovým cukrem.\n\nFrancouzi se ve svých koloniálních snahách neomezovali jen na Ameriku, od první poloviny 17. století zakládali obchodní střediska na pobřeží Senegalu; v roce 1664 byla založena francouzská Východoindická společnost, která pomáhala zakládat kolonie na Indickém poloostrově (viz Francouzská Indie). Kolonie byly také zakládány v Indickém oceánu: Réunion (1638), Mauricius (1715) a Seychely (1756).\n\nOd poloviny 18. století do začátku 19. století procházela Francie složitým obdobím vyčerpávajících válek a vnitřních konfliktů, které měly za následek ztrátu koloniálních území; nejvýznamnější z těchto konfliktů byla války o rakouské dědictví (1740 – 1748), Sedmiletá válka (1756 – 1763), Americká válka za nezávislost (1775 – 1783), Francouzská revoluce (1789 – 1799) a napoleonské války (1803 – 1815).\n\nZatímco válka o habsburské dědictví dopadla nerozhodně, prohraná Sedmiletá válka pro Francii znamenala ztrátu Nové Francie (z níž Louisiana byla postoupena Španělsku výměnou za jeho vstup do války, zbytek připadl Velké Británii). Ve své době ale tyto události neměly takový dozvuk, protože kolonialismus nebyl ve Francii ve středu zájmu.\n\nKatastrofou pro francouzské koloniální panství byl rok 1791, kdy na Saint-Domingue začalo rozsáhlé povstání otroků. Pod vedením Toussainta Louvertura získala tato karibská země v roce 1804 nezávislost (již s novým názvem – Haiti), čímž se stalo prvním moderním samostatným černošským státem na světě. V období napoleonských válek byl zbytek francouzských kolonií obsazen Brity. Napoleon v roce 1803 získal od Španělska zpět Louisianu (zabírající velké území na dnešním americkém středozápadě), v tom samém roce ji ale prodal Spojeným státům americkým. S neúspěchem se setkala také kolonizace Egypta mezi lety 1798 – 1801.\n\nPo skončení napoleonských válek Británie vrátila Francii některé kolonie: Guadeloupe, Martinik, Francouzskou Guyanu, některá obchodní místa v Senegalu, Réunion a malá území v Indii; Britové však neopustili Svatou Lucii, Tobago, Seychelly a Mauricius.\n\nPravý začátek nového francouzského impéria se datuje k roku 1830, kdy začala krvavá invaze do Alžírska (součást Osmanské říše). Napoleon III. se pokoušel o založení protektorátu koloniálního typu v Mexiku (mezi lety 1861 – 1867), ale Francouzi se těchto plánů museli vzdát, protože byly v nebezpečném rozporu s americkou Monroeovou doktrínou. Napoleonovi III. se ale podařilo získat území v Kambodži a na jihu Vietnamu.\n\nFrancouzská území se významněji rozrostla až po prusko-francouzské válce z roku 1871, za období třetí francouzské republiky (trvající v letech 1871 – 1940), kdy Francouzi dobyli celý dnešní Vietnam; spolu s Kambodžou a Laosem získaným v roce 1893 tyto oblasti tvořily Francouzskou Indočínu, vzniknuvší v roce 1887. Francouzská expanze pokračovala také v Africe, v roce 1881 byl v Tunisku ustanoven protektorát, pod francouzský vliv se dále dostaly rozsáhlá území v severozápadní Africe na území dnešní Mauretánie, Senegalu, Guineje, Mali (Francouzský Súdán), Pobřeží slonoviny, Beninu, Nigeru, Burkiny Faso, Čadu, Středoafrické republiky a Republiky Kongo. Malá francouzská kolonie existovala i na východním pobřeží Afriky: Džibuti (tzv. Francouzské Somálsko). V roce 1912 se francouzským protektorátem stalo také Maroko.\n\nFrancouzi také zakládali kolonie v Pacifiku: Nová Kaledonie, Francouzská Polynésie a Nové Hebridy (společná vláda s Británií).\n\nNejvětšího územního rozmachu dosáhla francouzská koloniální říše po skončení první světové války, rozrostla se o bývalé německé kolonie Togoland a Kamerun a de facto k ní připadly také bývalé osmanské provincie Sýrie a Libanon (jako mandátní území). Ve všech koloniích probíhala europeizace a prosazování francouzské kultury, nejvíce však v západní a severní Africe. Tamějším obyvatelům, kteří přijali francouzskou kulturu, dokázali mluvit spisovně francouzsky a přijali křest, bylo přiznáno francouzské občanství včetně volebního práva.\n\nFrancouzská koloniální říše se začala rozpadat v průběhu druhé světové války, kdy Japonsko okupovalo Indočínu, Británie Sýrii, Libanon a Madagaskar a Spojené státy americké severní Afriku (při bojích s Německem). Po válce Francii se podařilo znovu obsadit některá ztracená území, byla ale konfrontována s celosvětovým tlakem na dekolonizaci; s možnou ztrátou kolonií se nechtěla smířit.\n\nHo Či Minův Viet Minh vyhlásil nezávislost Vietnamu, což bylo příčinou indočínské války. V roce 1955 proběhlo v Kamerunu povstání za nezávislost, které bylo tvrdě potlačeno. Poté, co se v roce 1954 Francouzi stáhli z Indočíny, byli nuceni čelit dalšímu krvavému konfliktu v souvislosti s alžírskými snahami o nezávislost, kterou tomuto území odmítali udělit. Ožehavým problémem bylo zejména postavení značného množství evropských kolonistů ve francouzské severní Africe (tzv. pieds-noirs). Alžírsko získalo nezávislost po několikaletém konfliktu v roce 1962. Většina afrických zemí získala nezávislost po místních referendech v roce 1960, Mayotte a Réunion se ale rozhodly zůstat součástí Francie jako zámořská území.\n\nPod francouzskou správu dnes setrvává jen zlomek bývalé zámořské koloniální říše, nejvýznamnější z těchto území je Francouzská Guyana (další viz administrativní dělení Francie). Ve většině bývalých francouzských kolonií je hluboce zakořeněná francouzská kultura, francouzština zůstala jako úřední jazyk či používají měnu navázanou na euro (měnová unie západoafrických států používající CFA frank).\n"}
{"id": "250642", "url": "https://cs.wikipedia.org/wiki?curid=250642", "title": "Sørvágur", "text": "Sørvágur\n\nSørvágur (dánsky: \"Sørvåg\") je rybářská vesnice na Faerských ostrovech. Vesnice se nachází na ostrově Vágar. Sørvágur je největší vesnice v obci Sørvágs Kommuna. Leží ve fjordu Sørvágsfjørður. Nedaleko vesnice je jediné letiště na Faerských ostrovech Letiště Vágar a také největší jezero Sørvágsvatn. Ve vesnici žilo dne 1. ledna 2007 966 obyvatel. Sørvágur znamená do češtiny Jižní zátoka.\n\n\n"}
{"id": "250643", "url": "https://cs.wikipedia.org/wiki?curid=250643", "title": "Klenot (heraldika)", "text": "Klenot (heraldika)\n\nKlenot v heraldice je objekt umístěný nad přilbou, resp. je od přilby oddělen točenicí nebo korunkou (ne hodnostní).\n\nPrvní klenoty používané v boji byly obvykle rohy, křídla nebo ptačí pera. V heraldice se používají z této doby rohy, které mohou být \"postrkané\" (se zapíchanými praporky, pery atd.), \"otevřená\" nebo \"zavřená\" křídla (obvykle orlí). Peří se používalo z kohouta, pštrosa a páva, které může tvořit \"kytu\" (několik per poskládaných do tvaru kytky). Později začalo být obvyklé zobrazovat figury zobrazené v erbu. Ty se dělí podle toho z jak velké části jsou zobrazeny, ty které jsou vidět jen z 1/3 říkáme vyrážející, ze 1/2 vyrůstající a z 2/3 vyskakující.\n\nNejstarší klenot na českém území se objevuje v roce 1220 na pečeti Vítka z Prčice.\n\n"}
{"id": "250646", "url": "https://cs.wikipedia.org/wiki?curid=250646", "title": "Léon Blum", "text": "Léon Blum\n\nLéon Blum (9. dubna 1872, Paříž – 30. března 1950, Jouy-en-Josas u Versailles) byl francouzský politik a novinář, jako vedoucí Lidové fronty se stal v letech 1936 až 1938 premiérem Francie. Označoval se za marxistu, odmítal leninismus.\n\nLéon Blum se narodil v Paříži v rodině střední vrstvy, proto mohl bez problémů vystudovat práva na Sorboně. Politikou se začal zabývat po vypuknutí tzv. Dreyfusovy aféry v roce 1894, kdy se zapojil do demokratického hnutí proti antisemitským náladám ve francouzské společnosti. Prostřednictvím toho se dostal k místním socialistům a pracoval jako novinář v deníku L'Humanité. Po zavraždění Jeana Jaurése se stal roku 1916 generálním tajemníkem Francouzské sekce dělnické internacionály, v roce 1921 po rozdělení strany na demokraticko-socialistickou a komunistickou se stal předsedou socialistů. Vyznával pacifismus a internacionalismus, proto se například postavil proti okupaci Porúří roku 1923. Po nástupu světové hospodářské krize a zesílení fašistických tendencí sjednotil francouzské levicové strany, odbory a občanská sdružení do Lidové fronty, která vyšla vítězně z legislativních voleb v roce 1936. Blum se tak stal historicky prvním socialistou a židem, který zastával post ministerského předsedy Francie. Po okupaci Francie Německem se stal vězněm v koncentračních táborech Buchenwald a Dachau. Po válce ohlásil odchod z francouzské politiky a soustředil se na mezinárodní otázky. Veřejně podporoval vznik státu Izrael a OSN. Zemřel dne 30. března 1950.\n\n"}
{"id": "250649", "url": "https://cs.wikipedia.org/wiki?curid=250649", "title": "Kroužek", "text": "Kroužek\n\nSlovo kroužek má různé významy:\n\n"}
{"id": "250650", "url": "https://cs.wikipedia.org/wiki?curid=250650", "title": "Starověké Athény", "text": "Starověké Athény\n\nAthény, řecky Αθήνα , v moderní řečtině \"Afína\", hlavní město dnešního Řecka, byly osídleny již v neolitu a někdy kolem roku 1600 př. n. l. vznikla na pozdější Akropoli krétská (minojská) osada s palácem. Od 6. do 3. století př. n. l. byly Athény nejvýznamnějším z řeckých městských států a centrem řecké politiky, obchodu, umění (Sofoklés, Eurípidés, Feidiás) a řecké filozofie (Sókratés, Platón, Aristotelés).\n\nPozoruhodný vzestup starověkých Athén patrně začíná reformami voleného vládce Solóna, který roku 594 př. n. l. zrušil otroctví za dluhy, rozdělil svobodné občany do čtyř tříd podle majetku a přiznal jim odstupňovaná práva. Posílil moc lidového shromáždění (\"ekklésia\") a zavedl přezkoumatelnost každého úředního rozhodnutí před soudem. Solónovy reformy dále prohloubil Kleisthenés, přesto se roku 561 př. n. l. chopil moci tyran Peisistratés, po pádu tyranie v roce 510 př. n. l. však nastal zřetelný posun k demokracii. Po vítězstvích v Perské válce (bitva u Marathonu, 490 př. n. l., a u Salaminy 480 př. n. l.) se Athény staly první námořní mocností a rozšířily své panství na další města Athénského námořního spolku.\n\nÚspěšný vladař Periklés (490-429 př. n. l.) dovedl Athény na politický vrchol a staral se i o zvelebení města, zejména staveb na Akropoli. Město se však zapletlo do válečných sporů zejména se Spartou a na velkou epidemii tyfu (?) zemřel roku 429 patrně i Periklés. Do tak zvané Peloponéské války mezi řeckými obcemi se vložili také Peršané a roku 404 byly Athény definitivně poraženy.\n\nAthény tak zřetelně ztratily na významu, kulturní a umělecký život však pokračoval a ještě ve 4. století př. n. l. přinášel velmi cenné plody. Obnovila se demokratická vláda a v menším měřítku i námořní spolek. Athény vycházely vstříc makedonskému králi Filipovi II., ale pod vlivem řečníka Démosthena vznikl protimakedonský spolek většiny řeckých měst, který byl ovšem roku 338 př. n. l. v bitvě u Chairóneie poražen. Filip i jeho syn Alexandr Veliký († 323) měli úctu k řecké vzdělanosti, po Alexandrově smrti však bylo město střídavě pod vládou dosazených správců a demokraticky volených vůdců.\n\nVe sporech mezi Makedonci a Římany stály Athény na straně římské republiky, protože však podpořily pontského krále Mithridata, dobyl je a roku 88 př. n. l. vyraboval římský generál Sulla. Athény se ovšem dále těšily pověsti kulturního centra a císař Hadrián zde postavil řadu velkolepých staveb. Jako centrum novoplatonismu je však postihl zákaz pohanských bohoslužeb (391) a zejména uzavření Platónovy akademie východořímským císařem Justiniánem v roce 529. Mistři akademie uprchli do Persie, po několika letech se však zase vrátili do Římské říše. Když kolem roku 580 Athény zpustošili avarští a slovanští válečníci, byl to konec starověkých Athén.\nMěstské hradby ohraničovaly plochu o průměru přibližně 1,5-2 km a podle Xenofonta mělo město na vrcholu své slávy přes 10 tisíc domů. V hradbě byla řada bran a branek, nejdůležitější z nich byla brána Dipylon na severozápadě, Acharnská brána na severu, Diocharova brána na východě, Itonská brána na jihu a Pirejská na jihozápadě. Pirejskou branou se vstupovalo do 7 km dlouhého koridoru \"Dlouhých zdí\", který vedl do přístavu Pireus s vlastní hradbou.\n\nStarému městu vévodil skalnatý pahorek Akropolis (řec. Horní město), z jihu i ze severu ohraničený nepřístupným skalním srázem, na němž stál od nejstarších dob athénský hrad s hlavními chrámy (Parthenon, Erechtheion) a vstupní branou (Propyleje) na západní straně. Asi 200 m západně od Akropole je daleko menší skalnaté návrší Areopág (Areova skála) s plošinou na vrcholku, kde se scházel nejstarší athénský soud. Na sever pod Areopágem se rozkládá stará agora, veřejné prostranství a tržiště s množstvím veřejných budov, sloupořadí a chrámů. Východně od ní vznikla v římské době nová agora čili forum.\n\nUž v klasické době se město rozšířilo i za hradby. Patrně nejvýznamnější byla čtvrť Kerameikos na severozápadě, zčásti uvnitř a zčásti vně hradeb. Byla čtvrtí hrnčířů a asi nejvýznamnější athénské exportní výroby. Od jejího názvu se odvozuje slovo keramika. Ve vnějším Kerameiku byla platónská Akademie. Za hradbami směrem na východ leželo Aristotelovo Lykaion a směrem na jihovýchod Panathénajský stadion.\n\nŠkola byla jen pro svobodné chlapce, což je dnes těžko představitelné, v 5. století př. n. l. to však byl nesmírný pokrok. Hlavní předměty vyučování byly čtení, psaní a hudba. Každý občan se to potřeboval naučit, stejně jako hru na hudební nástroj, protože hudba byla součástí každé slavnosti a oslavy. Hned vedle učebny se nacházela také palestra, prostranství pro tělesnou výchovu. V Athénách bylo důležité umět číst, protože všechny zákony byly vytesané do kamene.\nDěti také četly díla velkých básníků, jako například Homéra, a některé se učily nazpaměť. Psalo se na voskové tabulky, jejichž povrch se mohl vyhladit a znovu použít k psaní. Dívky se zaučovaly doma pečovat o domácnost, příst a tkát, některé ženy si však získaly slávu zejména hudbou a psaním básní.\n\nSňatky se domlouvaly mezi rodiči, často i bez vědomí nevěsty a ženicha, protože ve sňatku šlo i o rodinný majetek. V chudších domech na tom žena nebyla o mnoho lépe než otrokyně. Bohatší muži trávili většinu času mimo dům. Večer si mohli pozvat domů k jídlu své přátele, ale jejich manželky a dcery se večeře nesměly zúčastnit. Bohatí muži se setkávali při společné pitce, známé jako symposium. Leželi přitom na lehátkách a nechávali se obsluhovat otrokyněmi. Často si zdobili hlavy květinami, pilo se víno smíchané s vodou. Hosté mezi sebou soutěžili ve zpěvu a hře na lyru, také recitovali básně.\n\nAthéňané byli nesmírně zvídaví. Chtěli vždy pochopit, jak určité věci fungují, lékaři se snažili porozumět podstatě nemoci, astronomové pozorovali hvězdy. Vědci jako Aristotelés studovali svět okolo sebe, různé živočichy, rostliny i lidi. Zaznamenávali své myšlenky a položili tak základy moderní matematiky a jiných věd. Filosofové jako Platón a Sókratés si kladli otázky jako například: \"„Co to je dobrý člověk?“\" nebo \"„Jak nejlépe řídit stát?“\" Pro dnešní dobu jsou zajímavou studií jejich diskuse, které byly zaznamenávány. Obvyklým místem, kde se setkávali filosofové se studenty, byla stěnná sloupová síň (stoa).\n\nAthénský politický systém založil Solon ( 638-555 př. n. l.), který privilegia starých rodů (eupatridů) nahradil čtyřmi majetkovými třídami. Propustil všechny, kdo se dostali do otroctví kvůli dluhům a zakázal prodeje občanů do otroctví. Athénskou ústavu dále reformoval Kleisthenés (asi 570-507), který výrazně posílil její demokratické rysy. Nejvyšší výkonnou funkcí byla funkce archonta; bylo jich 9 a do funkce se později volili na 1 rok. Archonti měli vojenskou, náboženskou a soudní funkci. Na všeobecném sněmu se volilo do úřadů a do rady pěti set.\n\nÚředníci původně neměli plat, teprve Periklés (500-429 př. n. l) nařídil, že úředníci musí mít platy, i když ne příliš veliké. Díky tomu mohli i chudí muži zastávat veřejné úřady.\n\nV Athénách byli považováni za občany svobodní muži, kteří dosáhli věku 20 let a jejichž oba svobodní rodiče pocházeli z Athén. Pokud mladík splňoval tyto podmínky, byl zařazen do \"seznamu shromáždění\" (\"pinax ekklesiastikos,\" πίναξ ἐκκλησιαστικός) a nastoupil obvykle dvouletou vojenskou službu - efebii. Teprve pak se stal občanem s právy a povinnostmi, které odpovídaly jeho majetkové třídě. Na rozdíl od dnešních představ o demokracii se ovšem veřejného života a hlasování ve shromážděních nemohly účastnit ženy, závislé osoby a otroci ani přistěhovalci.\n\nBěžně se tedy na chodu společnosti mohli podílet až muži starší dvaceti let (např. ve Spartě až od 30 let). I tak se však očekávalo, že nebudou při hlasování promlouvat k věcem, o nichž pravděpodobně nic nevědí. Kovářův názor na stavbu chrámu nebyl relevantní. Pokud se ale jednalo o věci vládní, nikoliv technické, mohl se k nim vyjádřit každý občan. \n\nAthéňané považovali bohy za mocné bytosti, které lidem mohou uškodit nebo pomoci. Věřilo se, že nejvýznamnější bohové žijí na hoře Olympu na severu Řecka. Počítali k nim Dia, nejvyššího boha, Héru, jeho manželku, Afrodítu, bohyni lásky, Poseidóna, boha moře a původce zemětřesení. Bohům se obětovala zvířata nebo víno a doufalo se v jejich přízeň.\n\nAthéna byla bohyní moudrosti a vítězné války. Athéňané věřili, že olivy do jejich města přinesla ona a na Akropoli uctívali prastarý olivovník, který zde prý zasadila. Od bohů Řekové očekávali pomoc všude tam, kde si nemohli pomoci sami: v nemoci, v neštěstí, ve válce. Cítili se být na nich závislí a pomocí modlitby a obětí se snažili ovlivnit svůj osudi. Města mezi sebou soutěžila, které z nich postaví větší a lépe vyzdobený chrám. Uvnitř chrámu Parthenónu v Athénách býval uložen městský poklad. Uprostřed byla socha bohyně Athény, pokrytá zlatem a s tváří vyřezanou ze slonoviny. Řecké chrámy byly vždy obklopeny sloupy z mramoru. Stejně jako je Pražský hrad dominantou Prahy, je Akropolis dominantou Athén. Tato pozoruhodná stavba byla pevností jak ve starověku, tak i ve středověku. Muzeum pod Akropolí dnes patří mezí nejkrásnější a nejbohatší archeologické světové sbírky. Centrum antických i dnešních Athén tvoří starověká Agora, podivuhodná architektonická památka. Dříve, ještě za dob největší slávy, zde stály administrativní budovy, chrámy i soudy. Tady se nakupovalo, prodávalo, dělala se politika a diskutovaly aktuální otázky.\nVálky a povstání byly v řeckém světě pravidlem, kdežto mír představoval spíše výjimku. Ve starších dobách šli do války všichni svobodní muži a řečtí stratégové objevili význam vojenské disciplíny, kdy všichni vojáci poslouchají své velitele. Řekové byli vždy dobrými námořníky s technicky vyspělým loďstvem. K jednomu z největších athénských námořních vítězství došlo u ostrova Salamíny roku 480 př. n. l. Peršané zaútočili na Řeky s velkým loďstvem, které se Athéňanům podařilo vlákat do úžiny a zničit. O řeckých lodích se můžeme poučit z maleb na keramice a z vyobrazení na mincích, která oslavovala námořní vítězství.\n\n\n\n"}
{"id": "250653", "url": "https://cs.wikipedia.org/wiki?curid=250653", "title": "Jiří Stárek (bubeník)", "text": "Jiří Stárek (bubeník)\n\nJiří Stárek (7. července 1952 Praha – 24. listopadu 1994 Praha) byl český skladatel a hráč na bicí nástroje.\n\nNarodil se v Praze v hudební rodině. V letech 1967-1973 studoval na Pražské konzervatoři hru na hoboj a bicí nástroje. Poté nastoupil studium skladby na Akademii múzických umění, kterou úspěšně dokončil v roce 1979. Se svou hudební tvorbou zvítězil v několika mezinárodních hudebních soutěžích.\n\nJako hráč na bicí nástroje působil v hudebních skupinách \"Beatus\", \"Fousy\" a Markýz John. V letech 1975-1979 byl členem Skupiny Františka Ringo Čecha, kde kromě hry na bicí také skládal a hlavně aranžoval písničky pro Jiřího Schelingera. V roce 1980 hrál se skupinou Katapult, kterou po roce opustil. Jeho další domovskou kapelou se stala v roce 1982 skupina Karamel. Zde působil až do roku 1986.\n\nZemřel 24. listopadu 1994 v LDN nemocnice na Vinohradech.\n\n\nZ rockových skladeb jsou nejznámější písně \"Neskutečná\", \"Divné tušení\" a \"Bílý sníh létá\", které nazpíval Jiří Schelinger.\n\n"}
{"id": "250654", "url": "https://cs.wikipedia.org/wiki?curid=250654", "title": "Trusovický potok", "text": "Trusovický potok\n\nTrusovický potok je levostranný přítok řeky Moravy v okrese Olomouc v Olomouckém kraji. Délka toku činí 30,1 km. Povodí má rozlohu 81,2 km². Lokálně je znám pod jménem Trusovka. \n\nTrusovický potok pramení na jihovýchodním svahu kopce Pomezí, nedaleko Přírodního parku Sovinecko, v nadmořské výšce 668 m. Do řeky Moravy se vlévá v Olomouci, konkrétně v místní části Černovír.\n\nPrůměrný průtok u ústí činí 0,45 m³/s.\n"}
{"id": "250655", "url": "https://cs.wikipedia.org/wiki?curid=250655", "title": "Lidová fronta (Francie)", "text": "Lidová fronta (Francie)\n\nJako Lidová fronta se nazývá nejprve sdružení a posléze i vládní koalice francouzské levice v 30. letech 20. století. Z politických stran sdružovala: Francouzskou sekci dělnické internacionály, Radikálně socialistickou stranu, Komunistickou stranu - sekci Třetí internacionály (nevstoupila do vlády) a další menší subjekty. Z občanských hnutí například Ligu lidských práv nebo Hnutí proti válce a fašismu. Lidová fronta vyšla vítězně z voleb do Národního shromáždění Francouzské republiky 1936.\n"}
{"id": "250659", "url": "https://cs.wikipedia.org/wiki?curid=250659", "title": "Lochkovský tunel", "text": "Lochkovský tunel\n\nLochkovský tunel (pracovní názvy Tunel Marie, Tunel Lahovice či Tunel Lochkov) je součást jihozápadní části dálnice D0 (Pražského okruhu), konkrétně stavby 514. Tento tunel o celkové délce 1 661 m, resp. 1 620 m u levého tubusu, překonává výškový rozdíl mezi náhorní plošinou u Lochkova a údolím při soutoku Vltavy s Berounkou u Radotína. Podélný sklon je 3–4 %. Tunel má dvě samostatné tunelové trouby. Roura severní (stoupací, pravá) je třípruhová, jižní (klesající, levá) je jen dvouproudá. Z celkové délky je raženo 1 252 m (levý tubus), resp. 1 302 m (pravý tubus). Hloubené části u Lahovic jsou 20 m (levý) resp. 12 m (pravý), u Lochkova pak 347 m (oba tubusy). Na spodním konci tunelu na portály přímo navazuje Radotínský most, kde se Pražský okruh mimoúrovňově kříží s dálnicí D4. Tunel byl ražen novou rakouskou tunelovací metodou, ražba byla ukončena 7. srpna 2008. Mezi tubusy je i šest ražených tunelových propojek pro zajištění možnosti úniku osob při havárii. V tubusech jsou rovněž jeden až dva nouzové zálivy. Součástí tunelu je i technologické centrum situované před portálem a výdechový a nasávací objekt Lochkov.\n\nCelkové náklady na stavbu tunelu Lochkov se odhadují na 5,9 miliard korun (celkové náklady na stavbu úseku 514 dle smlouvy a bez DPH činily 7 448 429 698 Kč). Investorem stavby bylo Ředitelství silnic a dálnic ČR, část nákladů však uhradil Fond soudržnosti EU. Tunel byl spolu s celým jihozápadním segmentem Pražského okruhu otevřen 20. září 2010.\n\n\n"}
{"id": "250660", "url": "https://cs.wikipedia.org/wiki?curid=250660", "title": "Barrandovská spojka", "text": "Barrandovská spojka\n\nBarrandovská spojka (místní komunikace K Barrandovu, tzv. výstupní barrandovská estakáda) je komunikace městského typu ve čtyřpruhovém uspořádání (dvěma v každém směru), s úrovňovými křižovatkami, která slouží pro dopravní obslužnost pražské městské části Barrandov.\n\nKomunikace spojuje Pražský okruh s Městským okruhem, resp. Barrandovským mostem. Je součástí mezinárodní silnice E48 a II. (středního) okruhu a často bývá zahlcená, což je způsobeno prudkým stoupáním, resp. klesáním, dále úrovňovými křižovatkami se světelnou signalizací i přetížeností navazujících uličních úseků.\n\nTrasování komunikace rozděluje Barrandov na dvě části, a sice na část s filmovými ateliéry a na část s rezidentním bydlením především v sídlišti Barrandov.\n\nVýstavbou tramvajové trati z Hlubočep na samostatné drážní estakádě, která je vedena souběžně s ulicí K Barrandovu, byla po otevření této tramvajové trasy v roce 2003 zajištěna spolehlivější hromadná veřejná doprava, protože byla Barrandovská spojka v kritických místech odlehčena o část autobusů.\n\nV září 2010 po dokončení jižní části Pražského okruhu byla velká část dopravní zátěže z Barrandovské spojky odvedena.\n"}
{"id": "250663", "url": "https://cs.wikipedia.org/wiki?curid=250663", "title": "Gorsafawddacha'idraigodanheddogleddollônpenrhynareurdraethceredigion", "text": "Gorsafawddacha'idraigodanheddogleddollônpenrhynareurdraethceredigion\n\nGorsafawddacha'idraigodanheddogleddollônpenrhynareurdraethceredigion (výslovnost ve velštině: ) je název zastávky na úzkorozchodné turistické drážce Fairbourne Railway v severním Walesu v hrabství Gwynedd. Na mapě vydané britským vládním úřadem pro mapování je uváděna pod názvem Golf Halt.\n\n"}
{"id": "250664", "url": "https://cs.wikipedia.org/wiki?curid=250664", "title": "Pohorje", "text": "Pohorje\n\nPohorje (německy \"Bachergebirge\") je horský masiv ležící západně od města Maribor ve Slovinsku. Jedná se o nejvýchodnější výběžek Alp. Geologicky se řadí mezi Jižní vápencové Alpy, přestože je převážná většina pohoří tvořena krystalickými břidlicemi.\n\nPohoří Pohorje je odděleno od vyšších sousedních Kamnicko-Savinjských Alp údolím řeky Mislinja. Na severu tvoří hranici masivu tok řeky Drávy a nížina této řeky vymezuje prostor Pohorje od východu. Jižní hranice je tvořena pomyslnou linií měst Slovenska Bistrica, Velenje a Slovenj Gradec.\n\nZ většiny území je Pohorje zalesněno a to až do nejvyšších poloh. Nalézají se zde však i holé hřbety, především v západní části masivu. Objevují se také rozkvetlé louky. Oblast je poměrně bohatá na vodu. Nalézá se zde dostatek pramenů a dokonce i menší rašeliniště. Nejvyšším vrcholem pohoří jsou Črni vrh (1 543 m) a Velika Kopa (1 543 m).\n\n\nPohorje je významným turistickým zázemím Mariboru. Především v zimě jsou zdejší střediska plně obsazená a lanovky či vleky, hojně využívány. V celé oblasti je dostatek horských chat a dobrá infrastruktura hotelů a penzionů. V podhůří je rozvinutý sklářský průmysl. Turisticky významná část je také Zreče Pohorje, což je území s turisticky rekreačním centrem Rogla a lázněmi Zreče, které nabízejí výbornou kvalitu služeb. Zde stojí za návštěvu např. jezero Črno a jezero Lovrenc, kde se nacházejí unikátní rašeliniště a vodopády Šumik.\n\n"}
{"id": "250669", "url": "https://cs.wikipedia.org/wiki?curid=250669", "title": "Česká hokejová extraliga 1997/1998", "text": "Česká hokejová extraliga 1997/1998\n\nČeská hokejová extraliga 1997/1998 byla 5. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo, kromě utkání o třetí místo, na tři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz základní části 1. ligy. Baráž o extraligu se hrála na 4 vítězná utkání.\n\nPoznámky:\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n1. utkání\n\n2. utkání\n\n3. utkání\n\n\nHC Bohemex Trade Opava uhájila po vítězství 4:3 na zápasy svoji extraligovou příslušnost i pro další ročník.\n"}
{"id": "250672", "url": "https://cs.wikipedia.org/wiki?curid=250672", "title": "BMD-1", "text": "BMD-1\n\nBMD-1 (\"bojevaja mašina děsantnaja\") je sovětské, resp. ruské obojživelné obrněné vozidlo určené pro přepravu menší skupiny výsadkářů. Jedná se o lehký stroj, který je schopen shozu na padácích. Prototyp stroje byl sestrojen koncem šedesátých let 20. století, sériově se začal vyrábět od roku 1970. Vozidlo je vybavené gyrokompasem, zařízením pro ochranu proti zbraním hromadného ničení, zadýmovacím zařízením a hasicím systémem.\n\nModernizací stroje vznikl BMD-2. Nové konstrukce, částečne odvozené od BMP-3 jsou BMD-3 a BMD-4.\n"}
{"id": "250673", "url": "https://cs.wikipedia.org/wiki?curid=250673", "title": "Radiozita", "text": "Radiozita\n\nRadiozita (často též radiosita) je metoda globálního osvětlení scény (šíření světelné energie) používaná k renderování 3D scény v počítačové grafice.\n\nRadiozita jako renderovací metoda byla představena v roce 1984 výzkumníky na Cornell University. \n\nVychází ze zákona zachování energie. Proto vyžaduje energeticky uzavřené scény. Nedokáže pracovat s průhlednými objekty, zrcadly a texturami. Scéna musí být reprezentována polygonálním modelem.\n\nZobrazovací rovnice vychází z dvousměrové distribuční funkce BRDF. Plochy nejen odrážejí světlo, ale mohou mít i vlastní zářivost. Šíří se pouze difúzní odraz světla.\n\nVlastní výpočet může probíhat buď iteračně (progresivně) nebo řešením soustavy rovnic (maticové řešení). Před vlastním výpočtem je třeba polygony ve scéně rozdělit na malé plošky a spočítat konfigurační faktory (vliv každé plošky na každou jinou plošku ve scéně). Plošky, které na sebe nevidí mají konfigurační faktor 0. Iterační výpočet má výhodu postupného zobrazení výsledku po každé iteraci.\n\nRadiozita (zářivost) každé plošky je definována jako:\n\nkde:\n\nKonfigurační faktor říká, kolik energie plošky \"j\" je přímo přijato ploškou \"i\". Plošky s velkým rozdílem radiozity (ostrý světelný přechod) je vhodné rozdělit na menší plošky pro jemnější přechod osvětlení (adaptivní dělení ploch). Výpočet radiozity je vysoce výpočetně (časově) náročný, proto se např. nepoužívá v počítačových hrách. Výhodou této metody je, že se scéna nemusí přepočítávat při změně polohy kamery. Pro zobrazení výsledků radiozity může být použita metoda ray-tracing. Tím se přidají zrcadlové odrazy objektů a vlastnosti povrchů.\n\nVýpočet konfiguračních faktorů je možno urychlit renderováním do tzv. polokrychle za použití 3D renderovacího hardware (pomocí OpenGL nebo Direct3D).\n\n\n"}
{"id": "250674", "url": "https://cs.wikipedia.org/wiki?curid=250674", "title": "Seznam sítí trolejbusové dopravy v Africe", "text": "Seznam sítí trolejbusové dopravy v Africe\n\nToto je seznam sítí trolejbusové dopravy v Africe. Obsahuje všechny zaniklé i provozní sítě trolejbusů, které se v Africe nacházely či nacházejí.\n\nJména měst, kde jsou trolejbusy dosud v provozu, jsou napsána tučně. Pokud existuje článek ke konkrétnímu provozu, je na něj v kolonce \"Článek\" uveden odkaz.\n\nNákladní trolejbusové tratě:\n\nNákladní trolejbusová trať:\n\nNákladní trolejbusová trať:\n\n\n"}
{"id": "250675", "url": "https://cs.wikipedia.org/wiki?curid=250675", "title": "BMD-2", "text": "BMD-2\n\nBMD-2 (bojevaja mašina děsantnaja) je sovětské, resp. ruské obojživelné obrněné vozidlo určené pro přepravu menší skupiny výsadkářů. Jedná se o lehký stroj, který je většinou schopen shozu na padácích. Jedná se o modernizaci stroje BMD-1. Prototyp BMD-2 byl sestrojen roku 1983, sériově se začal vyrábět od roku 1985. Základním rozdílem oproti předchůdci je použití nové věžičky a instalace 30mm kanónu se spřeženým kulometem ráže 7,62 mm.\n\nObrněná vozidla BMD byla bojově použita při invazi do Afghánistánu.\n"}
{"id": "250677", "url": "https://cs.wikipedia.org/wiki?curid=250677", "title": "Agde", "text": "Agde\n\nAgde je zhruba dvacetitisícové městečko v ústí řeky Hérault na pobřeží Středozemního moře. Kdysi zde stávala fénická a později řecká osada, dnes je to rybářský přístav s malebnou starou zástavbou a románskou katedrálou sv. Štěpána z tmavě šedého čediče, která bývala i sídlem biskupství.\n\nPro českou a slovenskou historii má význam jako místo formování československého zahraničního vojska v letech 1939–1940.\n\nPřed miliony let vymodelovala toto místo sopečná činnost. Řecké město Agathé (neboli Krásná), nejzápadnější starořecký přístav v Galii, bylo založeno Řeky z Fókaje roku 560 před n. l. Mezi archeologické nálezy patří nálezy etruských, fénických, řeckých a italických nádob i lodních vraků v ústí řeky Hérault, nález Mladík z Agde – bronzová řecká socha ze 4. století př. n. l.\n\nV 6. století zde již bylo biskupství; biskupský stolec neobsazený od konce 7. století do roku 788 svědčí o úpadku církve v době stěhování národů. Východofranský majordom Karel Martel při své neúspěšné výpravě proti Arabům roku 737 spálil Nîmes, Agde a Béziers, avšak teprve roku 739 obnovil královskou moc i v této oblasti.\n\nV románském Francouzském království zde bylo jedno z četných kulturních středisek architektury, sochařství a mozaiky. Mezi další činnosti patřily loděnice, solivary, rybolov. Město i přístaviště ožilo v souvislosti s dokončením plavebního kanálu du Midi v roce 1681. V roce 1925 mělo město 10 tisíc obyvatel.\n\nČechoslováci, kteří po německé okupaci Československa chtěli proti nacistickému Německu bojovat, se převážně soustřeďovali ve Francii. Do vypuknutí války v září 1939 bylo jen z Polska do Francie přepraveno přes 1 200 mužů. Další přicházeli „balkánskou trasou“. V té době mohli českoslovenští vojáci pouze nastoupit službu v Cizinecké legii nebo ve francouzských koloniálních jednotkách s tím, že v případě války mají vzniknout československé jednotky. Od září 1939 vzniknul v Agde, na místě bývalého internačního tábora pro republikánské uprchlíky ze Španělska, tábor, kde byla československá vojska formována. Byli zde soustředěni Čechoslováci z Cizinecké legie a koloniálních vojsk, spolu s dalšími československými dobrovolníky.\n\nPrvní pěší pluk vznikl v Agde 16. října 1939. Československé vojsko se dále rozvíjelo - v únoru 1940 mělo čs. vojsko ve Francii 8535 mužů. Po napadení Francie Německem bylo částečně zapojováno do bojů. Po porážce Francie byli českoslovenští vojáci vesměs evakuování do Anglie.\n\n\n\nKolem některých středověkých kostelů bylo vybudováno mohutné opevnění - které často obklopovalo i hřbitov - s hradebními ochozy a cimbuřím a také s přídavnými obrannými věžemi. Takové opevněné kostely poskytovaly ochranu obyvatelstva, v jižní Francii byly budovány zčásti i na ochranu proti pirátům. Agde má stavbu opevněné karolinské katedrály sv. Štěpána z počátku 9. století, vystavěné z černého čediče, je to valenou klenbou sklenutý jednolodní kostel. Katedrála byla obnovena v 17.-19. století.\n\nNa mořském břehu ležící sousední letovisko Cap d'Agde bylo postaveno jako napodobenina místní rybářské vesnice. Vlastní mys je čedičový výběžek do moře. Toto výjimečné místo slouží i jako rekreační přístav jachet. Je zde největší naturistické středisko v Evropě, které pojme 20 tisíc lidí. Je zde celkem sedm pláží, Aqualand, Fort de Brescou. Toto největší letovisko na koupání v regionu (tj. Cap d'Agde s okolím) má kapacitu 160 tisíc lůžek.\n\nJméno města je odvozeno od názvu původní řecké osady \"Agathé Tyché\" (\"šťastná náhoda\").\n\n\"Počet obyvatel\"\n\n"}
{"id": "250680", "url": "https://cs.wikipedia.org/wiki?curid=250680", "title": "Učka", "text": "Učka\n\nUčka (Chorvatsky \"Park prirode Učka\"; Italsky \"Monte Maggiore\") je pohoří rozkládající se na poloostrově Istrie v severozápadním Chorvatsku. Tvoří ji jednolitý, vysoce vyzdvižený hřeben, vypínající se přímo nad mořem. Nejvyšším vrcholem je Vojak (1 401 m), který je dokonce pár měsíců v roce zasněžený. Pohoří je vápencové a je bohaté na krasové jevy. V masivu se nacházejí vrstvy flyšových slínů a to ve výšce kolem 900 metrů. Pohoří pokrývá typická středomořská vegetace, bohatá na vápencovou květenu. Hlavním turistickým sídlem oblasti je město Opatija.\n"}
{"id": "250681", "url": "https://cs.wikipedia.org/wiki?curid=250681", "title": "Seznam sítí trolejbusové dopravy v Austrálii a Oceánii", "text": "Seznam sítí trolejbusové dopravy v Austrálii a Oceánii\n\nToto je seznam sítí trolejbusové dopravy v Austrálii a Oceánii. Obsahuje všechny zaniklé i provozní sítě trolejbusů, které se v Austrálii a Oceánii nacházely či nacházejí.\n\nJména měst, kde jsou trolejbusy dosud v provozu, jsou napsána tučně. Pokud existuje článek ke konkrétnímu provozu, je na něj v kolonce \"Článek\" uveden odkaz.\n\nDo tohoto seznamu není zařazena v Tichém oceánu ležící Havaj, která je pevnou součástí Spojených států (pro toto souostroví viz Seznam sítí trolejbusové dopravy v Severní Americe).\n\n\n"}
{"id": "250682", "url": "https://cs.wikipedia.org/wiki?curid=250682", "title": "Paulinismus", "text": "Paulinismus\n\nPaulinismus je moderní označení pro ty směry a skupiny v křesťanství, které zvláště zdůrazňovaly učení Pavla z Tarsu. \n\nApoštol Pavel byl jeden z nejvýznamnějších křesťanských teologů a podstatně zasáhl do vývoje raného křesťanství; historicky nejstarší křesťanské spisy jsou právě některé Pavlovy listy. Z Nového zákona víme \n\nJe také jisté, že křesťanství se prosadilo do řecky mluvícího světa v podobě, kterou mu dal Pavel a která se stala základem učení křesťanské církve (církví). Už v prvních dobách se proti tomu stavěly některé skupiny, například ebionité, kteří pokládali všechny židovské předpisy za závazné. Naopak Markion ze Sinope (2. století) byl jeden z prvních, kdo výslovně vyzvedali Pavlovu nauku a Starý zákon odmítali.\n\nPojem paulinismus se dnes používá ve dvojím odlišném významu:\n\n"}
{"id": "250685", "url": "https://cs.wikipedia.org/wiki?curid=250685", "title": "Béziers", "text": "Béziers\n\nBéziers je město na jihu Francie.\n\nNa území dnešního města Béziers již v dávných dobách žili Féničané. Během římské nadvlády zde stávala vojenská pevnost.\n\nV roce 1209 během křížové výpravy proti katarům bylo Béziers téměř zničeno a obyvatelstvo vyvražděno. Křižáci přitáhli k městu a vyzvali obyvatele, aby vydali své spoluobčany hlásící se ke katarství. Měšťané odmítli katary vydat a město neotevřeli. Během obléhání se však křižákům podařilo do města dostat. Poté spáchali obrovský masakr všech obyvatel bez ohledu na náboženské vyznání. Mnozí z dvaceti tisíc pobitých hledali marně útočiště v katedrále. Dodnes se cituje údajný výrok papežského legáta Arnolda Amaricha, který na dotaz velitele vojska obléhatelů, jak mají poznat mezi obyvateli katary, odpověděl: \"Zabte je všechny, Bůh si ty své pozná.\"\n\n\nNejdůležitější hospodářské odvětví je vinařství.\n\n\"Počet obyvatel\"\n\n\n"}
{"id": "250686", "url": "https://cs.wikipedia.org/wiki?curid=250686", "title": "Automachron", "text": "Automachron\n\nAutomachron je software, síťový klient pro synchronizaci času lokálního počítače podle vzdáleného časového serveru. Podporuje protokoly SNTP v1 až v4 a TIME.\n\nKromě původního účelu, synchronizace času, je program neocenitelnou pomůckou při nastavování a testování dostupnosti časových serverů. Umožňuje i klikacím uživatelům zjistit stratum, disperzi, zpoždění odpovědi na dotaz (round trip delay) a další údaje související s časovým serverem.\n\nProjekt se dále nevyvíjí. Původní webová stránka tvůrce již neexistuje, ale program lze vyhledat a stáhnout ze stránek s distribucemi volného softwaru v Internetu. Poslední dostupná verze je 5.001 z roku 2003.\n"}
{"id": "250687", "url": "https://cs.wikipedia.org/wiki?curid=250687", "title": "BTR-152", "text": "BTR-152\n\nBTR-152 je sovětský kolový obrněný transportér s pohonem 6×6. Jeho vývoj začal nedlouho po ukončení druhé světové války v roce 1946 a sériově se vyráběl v letech 1950–1962.\n\nBTR-152 byly k dispozici v několika verzích a vyráběny ve velkém množství jak pro sovětskou armádu, tak pro export. Pozdní modely používaly automobilové komponenty ze spolehlivějších vozů ZIL-157. V letech 1950 až 1959 se objevily tři hlavní varianty BTR-152: základní obrněný transportér s kulometem ráže 7,62 mm nebo 12,7 mm, neozbrojené velitelské vozidlo s vyšší střechou a protiletadlová varianta vyzbrojená kulometem ZPU-2. BTR-152 mohly přepravovat jednotku pěchoty nebo specializované zbrojní týmy společně s jejich minomety a protitankovým zařízením. V sovětských službách byly využívány i jako dělostřelecké tahače.\n\n\nAfghánistán, Albánie, Alžírsko, Angola, Bulharsko, Čína, Egypt, Etiopie, Guinea, Guinea-Bissau, Chile, Indie, Indonésie, Irák, Írán, Izrael, Jemen, Jugoslávie, Kambodža, KLDR, Kongo, Kuba, Kypr, Laos, Libanon, Maďarsko, Mali, Mongolsko, Mosambik, Nikaragua, NDR, Polsko, Rovníková Guinea, Rumunsko, Seychely, Somálsko, SSSR, Srí Lanka, Středoafrická republika, Súdán, Sýrie, Tanzanie, Uganda, Vietnam, Zimbabwe.\n"}
{"id": "250688", "url": "https://cs.wikipedia.org/wiki?curid=250688", "title": "Ćićarija", "text": "Ćićarija\n\nČičarija je pohoří tvořící severní hranici chorvatskému poloostrovu Istrii a je tvořen více jak 40 km dlouhým hřbetem, na jihu odděleným sedlem Poklon od sousedního masivu Učka. Pohoří se táhne od Kvarnerského zálivu k Terstskému zálivu a uzavírá tak severní hranici Istrie. Čičarija je tvořena náhorní krasovou planinou, nad níž se vyvišují tři hřebeny s vrcholy Crveni vrh, Crni vrh a Žirovnica. Nejvyšším vrcholem je Veliki Planik (1272 m). Nejvyšším vrcholem slovinské části masivu je Slavnik (1028 m). Pohoří je poměrně často sužováno srážkami. Ročně zde spadne v průměru až 2000 mm.\n"}
{"id": "250690", "url": "https://cs.wikipedia.org/wiki?curid=250690", "title": "Narbonne", "text": "Narbonne\n\nNarbonne je město na jihu Francie v departementu Aude nedaleko města Béziers. Založeno původně jako přístav, leží dnes asi 15 km od pobřeží Středozemního moře.\n\nNarbonne bylo založeno jako první kolonie mimo území Itálie roku 118 př. n. l. pod jménem \"Narbo Martius\", v pozdější době se stalo hlavním městem římské provincie Gallia Narbonensis a také jedním z nejdůležitějších římských měst v dnešní Francii. Městem vedla silnice Via Domitia, která byla první římskou silnicí v Galii, jejíž vznik spadá do období založení kolonie. Via Domitia propojovala Itálii s koloniemi v Hispánii. U Narbonne se spojovala Via Domitia s další římskou silnicí Via Aquitania, která vedla přes Toulouse a Bordeaux k Atlantskému oceánu. Po pádu římské říše padlo město do rukou Vizigótů a bylo až do 8. století hlavním městem provincie Septimania (413–720), poté ho ovládli Maurové. V roce 759 jej získal franský král Pipin III. Krátký. Ve středověku byl Narbonne znám především jako domov katarů.\n\nDominantou Narbonne je monumentální, i když nedokončená gotická konkatedrála svatých Justa a Pastora. Začala se stavět roku 1272 na místě starších staveb ze 4. a 9. století a stavba byla zastavena v polovině 14. století. Současná stavba zahrnuje chór, část příčné lodi a křížová chodba. Chór dlouhý 60 m a šíroký 41 m je s výškou 41 m jedním z nejvyšších ve Francii. Dvě opevněné budovy arcibiskupského paláce z 12. a 14. století spojuje chodba s katedrálou.\n"}
{"id": "250695", "url": "https://cs.wikipedia.org/wiki?curid=250695", "title": "BTR-40", "text": "BTR-40\n\nBTR-40 je sovětský, resp. ruský kolový obrněný transportér 4x4 z konce 40. let 20. století. Prototyp stroje byl vyroben v roce 1947, sériově se vyráběl v různých verzích v letech 1948–1960.\n\n\nAlbánie, Afghánistán, Burundi, Čína, Guinea, Indonésie, Izrael, Írán, Jemen, Kambodža, Keňa, Kuba, KLDR, Mali, Mongolsko, Jugoslávie, Sýrie, Somálsko, SSSR, Súdán, Tanzanie, Uganda, Vietnam\n"}
{"id": "250697", "url": "https://cs.wikipedia.org/wiki?curid=250697", "title": "Úhořovití", "text": "Úhořovití\n\nÚhořovití (\"Anguillidae\") je čeleď ryb z řádu holobřichých tvořená jediným rodem úhoř (\"Anguilla\"). Všichni zástupci této čeledi se vyznačují dlouhým hadovitým tělem. Břišní ploutve jim chybějí. Značnou část života tráví úhoři ve sladkých vodách, ale ke tření dochází zpravidla v moři.\n\nRod je tvořen 16 druhy, obývajícími různá místa země.\n\n\n\n"}
{"id": "250705", "url": "https://cs.wikipedia.org/wiki?curid=250705", "title": "Velika Kapela", "text": "Velika Kapela\n\nVelika Kapela (česky kaple) je plošně poměrně rozsáhlé pohoří v Chorvatsku, spojující masivy Gorski Kotar a Velebit. Pohoří má charakteristiku vysoko vyzdvižené náhorní plošiny, z které vystupují jednotlivé horské hřebeny.\n\nOd severozápadu se jedná o masiv Bitoraj (Bitoraj, 1 385 m). který sousedí na jihu s další vysokou skupinoui Viševica (Viševica, 1428 m). Tato část pohoří je dobře dostupná po místních silnicích vedoucích z města Rijeka. Četné jsou zde homolovitě zaoblené, zalesněné kopce. V samém středu pohoří Velika Kapela se nalézá nejvyšší vrchol masivu Bjelolasica (Kula, 1 535 m). Blízko tohoto vrcholu leží přírodní rezervace Bijele a Samarske stijene, která podléhá přísným pravidlům. Dále za silničním sedlem Vrh Kapele (880 m) se pohoří táhne již nižšími masivy pod názvem Mala Kapela (Seliški vrh, 1 280 m).\n\nVe skupině Mala Kapela se nachází jedena z nejznámějších turistických oblastí Chorvatska - Plitvická jezera. Turisticky jsou vyhledávané pouze oblasti Bjelolasica a Bijele a Samarske stijene.\n"}
{"id": "250709", "url": "https://cs.wikipedia.org/wiki?curid=250709", "title": "Psychedelická zkušenost", "text": "Psychedelická zkušenost\n\nPsychedelická zkušenost neboli trip je zážitek vyvolaný psychedeliky.\n\nKniha Timothy Learyho \"The Psychedelic Experience: A Manual Based on the Tibetan Book of the Dead\" popisuje 5 různých úrovní psychedelických prožitků:\n"}
{"id": "250711", "url": "https://cs.wikipedia.org/wiki?curid=250711", "title": "Republikánská, radikální a radikálně socialistická strana", "text": "Republikánská, radikální a radikálně socialistická strana\n\nRepublikánská, radikální a radikálně-socialistická strana (francouzsky ) byla francouzská politická strana existující v letech 1901 až 1971. Poněkud komplikovaný název vypovídá o ideologickém založení strany: demokratický republikanismus, radikalismus (liberalismus, sekularismus) a nemarxistický socialismus. Většinu své existence strávila strana na pomyslném levém břehu politického spektra, v poválečných letech se ale spíše otočila k pravému středu. Názorový rozpor vedl k rozpadu strany: levice založila Hnutí radikálně socialistické levice (dnes Radikálně levicová strana), pravice založila Radikální stranu, která je oficiální nástupkyní staré strany (číslování sjezdů atd.).\n"}
{"id": "250713", "url": "https://cs.wikipedia.org/wiki?curid=250713", "title": "Seznam španělských královen", "text": "Seznam španělských královen\n\nSeznam španělských královen zahrnuje manželky panovníků Španělského království, jimž náležel titul královna, počínaje rokem 1556, kdy na španělský trůn usedl první král sjednocených království Karel I., náležející k Habsburské dynastii. Tyto ženy samy nevládly, maximálně byly regentkami za své neplnoleté děti, a stály pouze po boku svých mužů. \n\nPro přehlednost jsou královny řazeny podle vládnoucích dynastií, ke kterým příslušeli jejich manželé.\n\nNa španělském trůně se vystřídaly čtyři vládnoucí dynastie:\n\n"}
{"id": "250714", "url": "https://cs.wikipedia.org/wiki?curid=250714", "title": "Bromélie", "text": "Bromélie\n\nBromélie (\"Bromelia\") je rod tropických rostlin v čeledi broméliovitých (\"Bromeliaceae\"), rozšířených v oblasti Latinské Ameriky. Rostliny byly pojmenovány po švédském lékaři a botanikovi Olafu Bromeliovi (Olaf Bromelius, 1639-1705).\n\nRod bromélie zahrnuje následující druhy:\n\n\n\n \n"}
{"id": "250715", "url": "https://cs.wikipedia.org/wiki?curid=250715", "title": "Mighty Sounds", "text": "Mighty Sounds\n\nMighty Sounds je český letní hudební festival zaměřený převážně na hudební žánry jako punk, ska, hardcore, reggae, rock´n´roll a další. Prvních pět ročníků se od roku 2005 konalo v Olší u Opařan (zhruba 20km od města Tábor).\n\nOd roku 2010 je festival v areálu táborského letiště Čapův dvůr.\n\nV roce 2007 festival navštívilo okolo 10 tisíc lidí.\n\nV roce 2010 festival přesáhl návštěvnost 12 tisíc lidí.\n\nNa jubilejní desátý ročník v roce 2014 přijelo 15 000 návštěvníků.\n\nPočet scén festivalu se mění, ale obvykle jich je 6. Dvě hlavní \"živé\" open-air scény - jsou určeny pro hlavní program festivalu, tj. headlinery a další interprety. Třetí live scéna umístěná ve velkém šapitó je určená zejména pro mladé kapely, čtvrtá scéna pravidelně hostí menší hudební tělesa, divadelní soubory a různé performery, v noci se pak mění na reggae, dancehall a dub tančírnu. Další scény jsou pak zaměřeny převážně na DJ's, drum'n'bass, jungle, techno, northern soul, retro pop, metal atd.\n\nFestival Mighty Sounds je známý svým několikaletým sporem s Krajskou hygienickou stanicí Jihočeského kraje, která mu od roku 2010 ukládá vysoké pokuty za překročení hlukových limitů dle zákona o ochraně veřejného zdraví. Proti znění zákona, které by dle organizátorů mohlo fakticky zlikvidovat české kulturní akce pod širým nebem, sepsali pořadatelé ve spolupráci s Jihlavským Pivovarem a. s. petici, kterou podepsalo bezmála 17500 lidí. Pokutu pro festival zrušil Nejvyšší správní soud v červnu 2016.\n\nVe spolupráci s poslancem Vítem Kaňkovským, Ministerstvem zdravotnictví ČR a dalšími odborníky byl vypracován pozměňovací návrh k novele zákona o ochraně veřejného zdraví, který dne 29. ledna 2015 téměř jednomyslně schválil Výbor pro zdravotnictví Poslanecké sněmovny ČR.\n\n"}
{"id": "250716", "url": "https://cs.wikipedia.org/wiki?curid=250716", "title": "Parti radical valoisien", "text": "Parti radical valoisien\n\nParti radical „valoisien“ (Radikální strana) je francouzská politická strana a pravicový nástupce Radikálně socialistické strany. Ideologicky vychází z radikálních hodnot: z (sociálního) liberalismu, sekularismu a republikanismu. Strana zastává spíše okrajovou pozici v politickém dění, v parlamentu či prezidentských volbách funguje jako „spřízněný“ subjekt k hegemonní pravicové straně (dnes jsou pravicoví radikálové součástí „prezidentské většiny“ – UMP). Radikální strana má dle vlastního vyjádření 8 000 členů.\n\n\n"}
{"id": "250717", "url": "https://cs.wikipedia.org/wiki?curid=250717", "title": "Vision Vancouver", "text": "Vision Vancouver\n\nVision Vancouver je jedna ze tří stran, jenž má zastoupení v Městské radě Vancouveru () v kanadském městě Vancouver. Strana vznikla pár měsíců před městskými volbami v roce 2005.\n\nVision Vancouver je středopravicová politická strana založená bývalými členy levicové COPE, kteří byli předtím zvoleni do Městské rady v roce 2002. Po těchto volbách dostali starosta Larry Campbell, radní Jim Green, Raymond Louie a Tim Stevenson od místních médií přezdívku \"COPE Lite\", pro jejich umírněné postoje ohledně výše daní a rozvoje města, což bylo v protikladě se zbytkem více levicových radních (\"COPE Classic\").\n\nNarůstající neshody mezi těmito dvěma tábory dovedly v prosinci 2004 Campbella a jeho spojence k vytvoření nezávislé frakce v rámci COPE. Zároveň příznivci Campbella a jeho spojenců vytvořili organizaci nezávislou na COPE, kterou nazvali Přátelé Larryho Campbella - \"Friends of Larry Campbell\".\n\nTato skupina a její přívrženci nakonec vytvořili novou stranu. Nazvali ji Vision Vancouver. Ze začátku ji vedl Campbell, když oznámil, že se nebude ucházet o svoje druhé volební období a nebude opět kandidovat na starostu, vyzval Jima Greena, aby ho nahradil. Strana se v srpnu 2005 rozhodla postavit jen 5 z 10 možných kandidátů na pozici radních a nezúčastnit se voleb do školního výboru a do výboru pro správu parků.\n\nVe volbách do Městské rady v roce 2005 uspěli čtyři kandidáti za Vision Vancouver (Raymond Louie, Tim Stevenson, Heather Deal a George Chow), hlavní kandidát strany, Jim Green, byl poražen.\n\n"}
{"id": "250719", "url": "https://cs.wikipedia.org/wiki?curid=250719", "title": "BTR-60", "text": "BTR-60\n\nBTR-60 je sovětské, resp. ruské osmikolové obojživelné obrněné vozidlo z konce 50. let 20. století. Sériově bylo vyráběno od roku 1959. Stroj byl ve výzbroji sovětské armády i několika armád Varšavské smlouvy. U vojáků si vysloužilo přezdívku „rakev“ protože jeho pancéřování bylo velmi slabé a vojáci proto raději jezdili na střeše tohoto vozidla než uvnitř.\n\nVozidlo bylo vyvinuto jako náhrada za transportér BTR-152 a v průběhu 60. let bylo průběžně vylepšováno, přičemž jeho výroba kulminovala verzí BTR-60PT. Pak se přešlo na výrobu podobného vozidla BTR-70 (8x8). BTR-60 patřilo mezi nejdůležitější vozidla sovětské armády. Bylo také vyváženo do dalších zemí například Východního Německa, Bulharska, Rumunska či Jugoslávie. Ve všech svých verzích bylo dodáno do více než 30 zemí celého světa. Československo s Polskem vyvinuli vlastní verzi osmikolové obrněného vozidla pod označením OT-64 SKOT. BTR-60 přesto bylo v ČSSR v několika kusech a to pouze jako součást sovětských zbraňových celků, jako například velitelské stanoviště BTR 60 - PU-12, které bylo součástí protiletadlového kompletu. BTR-60 používala i sovětská námořní pěchota jako standardní obrněné vozidlo. Ve válce v Afghánistánu bylo používáno k ochraně konvojů a také zasahovalo proti Američanům při jejich invazi na Grenadu.\n\nBTR-60 je osmikolové vozidlo s korbou ve tvaru lodi a se sklopeným krunýřem po stranách. Trup se skládá z ocelové konstrukce. Vpředu sedí řidič a velitel, uprostřed je prostor pro posádku a v zadní části vozu se nachází motor. Kuželovitá jednomístná věžička (u BTR-60PB) je identická s věžičkou na obrněném vozidle BRDM-2 a nachází se nad druhým párem kol. Na věžičce se napravo nacházejí koaxiální kulomety KPV ráže 14,5 mm a PKT, dále teleskopický zaměřovač nalevo. Pro přístup do vozidla se používají dva půlkruhové vstupy před věžičkou a dva obdélníkové za věžičkou. Vozidlo je také vybaveno k nočnímu pozorování. Kola vozu jsou kromě mezery mezi třetím a čtvrtým rovnoměrně rozložená. Jsou částečně plněná substancí a mají centralizovaný tlakový regulační systém. Poháněna jsou všechna kola, ale první dva páry mají pohon zesílený kvůli řízení vozidla. Hnací jednotkou jsou dva 6-válcové benzínové motory v zadní části vozu. První a třetí osa je poháněna od pravého motoru přes transmisi, druhá a čtvrtá osa od levého. Vozidlo je plně obojživelné.\n\n"}
{"id": "250720", "url": "https://cs.wikipedia.org/wiki?curid=250720", "title": "Rusava (přítok Moravy)", "text": "Rusava (přítok Moravy)\n\nRusava je levostranný přítok řeky Moravy v České republice, má délku 29,8 km a povodí o rozloze 148,4 km². Rusava pramení v Hostýnských vrších, přibližně ve výšce 600 m n. m. na jižním úbočí vrchu Bukovina (někdy se jako počátek Rusavy uvádí pramen na úbočí protilehlého vrchu Pardus nebo pramen pod mezilehlým sedlem Klapinov), protéká stejnojmennou obcí Rusava, několika dalšími vesnicemi a městy Holešov a Hulín. Do Moravy se vlévá pod Kroměříží v nadmořské výšce 184 m. V dolním toku byla řeka dříve nazývána též \"Kadala\".\n\nRusava má mnoho drobných přítoků, nejvýznamnějším a nejvodnějším přítokem je Ráztoka. Soutok s Ráztokou se nachází v obci Rusava a výškový rozdíl mezi tímto soutokem a prameništěm je asi 240 m. Od středního toku až k ústí do Moravy je Rusava silně regulována. Úsek Dobrotice-Holešov-Všetuly byl regulován po ničivé povodni roku 1910 (regulace byla stavebně dokončena až po 1. světové válce). Díky novým vysokým a zpevněným břehům tak město Holešov během 20. století uniklo několika dalším povodním, včetně \"stoleté\" povodně v roce 1997, která v rámci města postihla jen pár domů na řídce osídleném pravém břehu.\n\n"}
{"id": "250723", "url": "https://cs.wikipedia.org/wiki?curid=250723", "title": "Škola Na Výsluní", "text": "Škola Na Výsluní\n\nŠkola Na Výsluní je televizní seriál České televize. Seriál vypráví o třídě sedmáků, která patří mezi nejhorší na škole. Do školy však přijde nová učitelka, která se rozhodne z této třídy vytvořit opravdový kolektiv, který spolu dokáže vycházet a spolupracovat. Režie se ujal Miroslav Balajka.\n\nSeriál začala televize vysílat v sobotu 13. října 2007 a má 13 dílů.\n\nNa podzim 2009 vysílala Česká televize pokračování tohoto seriálu, které však nese nový název – Škola pro život.\n\n"}
{"id": "250724", "url": "https://cs.wikipedia.org/wiki?curid=250724", "title": "BTR-70", "text": "BTR-70\n\nBTR-70 je sovětské, resp. ruské osmikolové obojživelné obrněné vozidlo, které je pokračovatelem svého předchůdce BTR-60. Bylo vyvinuto v 70. letech 20. století a poprvé se na veřejnosti představilo roku 1980 v Moskvě na vojenské přehlídce. Stejně jako jeho předchůdce je i toto vozidlo určeno pro přepravu mechanizovaných jednotek a jejich přímou podporu. Mělo silnější motor, zlepšené pancéřování, lepší přístrojové vybavení. Po rozpadu SSSR ho vlastní zejména nástupnické státy.\n\nBTR-70 má stejnou věžičku jako BTR-60 a BRDM-2. Výzbroj tvoří jeden spřažený 7,62 mm kulomet PKT a jeden 14,5 mm kulomet KPVT. Zvýšené ochrany přední nápravy je dosaženo snížením předku korby. Oproti jeho předchůdci je u BTR-70 použitý silnější motor o výkonu 89 kW. Na každé straně korby je navíc přidán jeden otvor na vedení střelby, také je u vozidla zlepšený výhled na přepravovanou posádku. Vozidlo je vybaveno přístroji pro noční vidění, zvýšeným pancéřováním boků a stropu. Přesto největší slabinou BTR-70 je právě jeho pancéřování. Jako jeho předchůdce je plně obojživelné.\n\n\n"}
{"id": "250725", "url": "https://cs.wikipedia.org/wiki?curid=250725", "title": "Deanna Troi", "text": "Deanna Troi\n\nDeanna Troi je fiktivní postava ze seriálu \"\", kterou hraje herečka Marina Sirtis. V seriálu a filmech zastává funkci lodní poradkyně, kde využívá své betazoidské schopnosti vnímání pocitů jiných osob.\n\nNarodila se 29. 3. 2336 na planetě Betazed (poblíž jezera El-Nar) Betazoidské matce Lwaxaně Troi (později velvyslankyni) a lidskému otci, Ianu Andrew Troiovi, důstojníkovi Hvězdné flotily. Její otec zemřel, když byla Deanna ještě malá. Měla sestru, Kestru, která ve věku šesti let zemřela při nehodě několik měsíců po Deannině narození. Protože je Deanna jenom poloviční Betazoid, není úplný telepat, ale pouze empat. Telepaticky je schopná komunikovat pouze s jinými Betazoidy, nebo ve zvláštních případech i s jinými osobami (které jsou jí velmi blízké). Ostatním není schopna číst myšlenky, ale pouze emoce.\n\nMěla se vdát za Wyatta Millera, jelikož byli zasnoubeni již v raném věku, ale ke svatbě nakonec nedošlo. Wyatt byl přitahován dívkou, kterou již od mala vídal ve snu a ani Deanně se do svatby s ním moc nechtělo.\n\nDeanna Troi nejprve studovala geologii, ale poté se rozhodla pro studium psychologie. Je vystudovaná psycholožka a důstojník hvězdné flotily se silnými diplomatickými dovednostmi. Během studia na betazedské univerzitě psychologie potkala poručíka Williama Rikera, se kterým navázala romantický vztah – stali se imzadi, tedy osobami velmi blízkými. Poté byl však Riker přeložen na U.S.S. Potemkin a jejich vztah byl přerušen. Setkali se až později na U.S.S. Enterprise-D, kde spolu sloužili.\n\nNa Enterprise zastávala Deanna post lodní poradkyně. Svou pracovnu měla na osmé palubě, soukromou kajutu na deváté palubě, pokoj č. 0910. Mimo práci se často setkávala s ostatními důstojníky při pokeru. Její největší neřestí je ovšem čokoláda.\n\nDeanně se v roce 2365, díky oplození neznámou nehmotnou formou života, narodilo dítě, které pojmenovala po otci Ian Andrew. Když však dítě poznalo, že ohrožuje loď, vrátilo se po několika dnech do nehmotného stavu a zmizelo. Vztah mezi Deannou a Willem prožíval během jejich společné služby na Enterprise občas mírné vzestupy, ale v zásadě byli celou dobu jen velmi dobrými přáteli. Znovu nabyl na intenzitě až po době strávené na planetě Ba'Ku a vyvrcholil jejich svatbou v roce 2379.\n\nDeanna opustila své místo lodní poradkyně na USS Enterprise-E poté co Will získal velení na lodi USS Titan, na kterou s ním odešla.\n\nDeannu Troi bylo poprvé možno vidět ve Střetnutí na Farpointu.\n\n\n"}
{"id": "250726", "url": "https://cs.wikipedia.org/wiki?curid=250726", "title": "Mary-Kate a Ashley Olsenovy", "text": "Mary-Kate a Ashley Olsenovy\n\nAshley Fuller Olsenová a Mary-Kate Olsenová (nepřechýleně \"Olsen\"; 13. června 1986 Sherman Oaks, Los Angeles, Spojené státy americké) jsou americké herečky, dvojvaječná dvojčata. Jejich první společná role byla v americkém serialu \"Plný dům\" již v necelém roce jejich života. V dospělosti je jejich nejznámější společná role ve filmu \"Jeden den v New Yorku\". Od šesti let spolu pracují na televizních, filmových a video projektech až do jejich dospělosti. Díky jejich společnosti Dualstar se staly jedněmi z nejbohatších žen v zábavním průmyslu ve velmi mladém věku\n\nNarodily se v Sherman Oaks v Los Angeles, jako dvojčata. Ashley je o dvě minuty starší. Mají ještě dva sourozence - mladší sestru Elizabeth a staršího bratra Trenta. Jejich rodiče se rozvedli a Ashley s Mary-Kate bydlely se svou matkou. V současnosti žijí v New Yorku. Od svých devíti let vlastní svou vlastní značku, kterou nazvaly \"Elizabeth and James\" po svých dalších sourozencích. Pod touto značkou se prodává dámské oblečení, kosmetika a knížky.\n\n"}
{"id": "250727", "url": "https://cs.wikipedia.org/wiki?curid=250727", "title": "Ján Starší", "text": "Ján Starší\n\nJán Starší (17. října 1933 Sokolče – 13. dubna 2019) byl československý hokejista a trenér.\n\n\n\nČeskoslovensko reprezentoval 73 krát, dal celkem 29 gólů.\n\n\n\n"}
{"id": "250729", "url": "https://cs.wikipedia.org/wiki?curid=250729", "title": "Paklenica", "text": "Paklenica\n\nPaklenica je krasový říční kaňon a zároveň národní park v Chorvatsku. Nachází se nad městem Starigrad, v severní Dalmácii, v jižní části pohoří Velebit nedaleko Zadaru. V národním parku se nachází dva kaňony Malá a Velká Paklenica. Kaňon Malé Paklenice je vyschlý bez vodního toku. Poblíž vstupu do kaňonu Velké Paklenice se nachází komplex štol sloužících jako úkryt pro Josipa Broze Tita během roztržky mezi Sovětským svazem a Jugoslávií na přelomu čtyřicátých a padesátých let dvacátého století. V roce 2017 byl již zprovozněný jako muzeum a kavárna.\nNejlepším výchozím bodem je Stari Grad-Paklenica, 45 km od Zadaru. Zde také najdete kancelář národního parku. Leží 2 km od vstupu do národního parku v obci Marasoviči, kde je za recepcí parkoviště. Horolezci zde získávají přesné popisy lezeckých cest.\n\nV kaňonu Velké Paklenice se nachází Anića Kuk, nejvyšší chorvatská skála (712 m n. m.). V jejím okolí se nachází množství horolezeckých terénů přístupných po celý rok.\n\nManita peć je zajímavá jeskyně v horní (severní) části kaňonu.\n\nVaganski vrh, nejvyšší hora pohoří Velebit (1757 m n. m.) a Svatá hora (1753 m n. m.) se nacházejí poblíž vnějších hranic národního parku. Z jejich vrcholů jsou vynikající výhledy na celou jižní část Velebit.\n\n"}
{"id": "250731", "url": "https://cs.wikipedia.org/wiki?curid=250731", "title": "Slovenská národná strana", "text": "Slovenská národná strana\n\nSlovenská národná strana (SNS) (: \"Slovenská národní strana\") je politická strana působící na Slovensku. Profiluje se jako konzervativní strana s národní orientací a jako ideologický nástupce historické Slovenské národní strany, založené v 19. století. V letech 1992–1998 a 2006–2010 byla a od roku 2016 je opět součástí vládních koalicí, po volbách v roce 2012 se dostala mimo parlament. Jejím předsedou je Andrej Danko.\n\nByla založena v prosinci 1989 a zaregistrovaná v březnu 1990, hlásící se jako ideologický nástupce historické Slovenské národní strany, existující v letech 1871 až 1938.\n\n\nNa 15. sněmu strany 21. října 2006 v Žilině potvrdili delegáti ve funkci předsedu strany Jána Slotu, první místopředsedkyní zůstala Anna Belousovová. Místopředsedy byli Rudolf Pučík, Valentín Švidroň, Dušan Švandtner a Jaroslav Paška.\n\nNa 17. sněmu strany 25. září 2010 v Ružomberku byl ve vedení strany potvrzen předseda Ján Slota. Novým prvním místopředsedou se stal Andrej Danko. Za místopředsedy byli zvoleni Rafael Rafaj, Ján Ikrényi, Peter Petko.\n\nVe volební kampani před volbami 2010 použila strana billboardy, jejichž hodnocení se pohybuje na hraně rasismu, jelikož v nich využila stereotypních představ o Romech.\n\n\nVolební preference strany v procentech, tučně vyznačené preference znamenají překročení hranice 5 % potřebné pro vstup do parlamentu. V období do března 2009 pocházejí preference z průzkumů Štatistického úradu SR (od července 2006 do dubna 2007 se zkoumaly sympatie k politické straně), od dubna 2009 podle agentury Focus s následujícími výjimkami: červenec, srpen a listopad 2010, leden, duben a srpen 2011, červen a říjen 2012, červen až říjen 2013 dle agentury Median SK; leden, březen a červen 2015 podle agentury Polis.\n\n"}
{"id": "250734", "url": "https://cs.wikipedia.org/wiki?curid=250734", "title": "BTR-80", "text": "BTR-80\n\nBTR-80 je sovětské, resp. ruské kolové obojživelné obrněné vozidlo 8x8 z 80. let 20. století. Stroj, který je nástupcem obrněných transportérů BTR-60 a BTR-70 se začal sériově vyrábět od roku 1984. Jedná se o víceúčelové vozidlo pro dopravu osob na bojiště, palebnou podporu, průzkum, doprovod, hlídkování a k dalším účelům. Je vyzbrojeno 14,5 mm kulometem KPVT a spřaženým 7,62 mm kulometem PKT. Od poloviny 90. let mají BTR-80 novou věžičku s automatickým kanónem 2A72 ráže 30 mm. Další výzbrojí mohou být dva protiletadlové komplety Strela, výbavou je též zařízení na odpalování zadýmovacích granátů. Vozidlo je vybavené systémem ochrany proti zbraním hromadného ničení a systémem nočního vidění.\n\n\n"}
{"id": "250737", "url": "https://cs.wikipedia.org/wiki?curid=250737", "title": "Miroslav Hlinka", "text": "Miroslav Hlinka\n\nMiroslav Hlinka (* 31. srpna 1972 – 14. září 2014, Banská Bystrica) byl česko-slovenský hokejový útočník, reprezentant ČR a Slovenska, mistr světa z roku 2002 (se slovenskou hokejovou reprezentací).\n\nStatistiky reprezentace na Mistrovstvích světa a Olympijských hrách:\nReprezentoval dva státy :\n\nV srpnu 2004 reprezentoval Slovensko na Světovém poháru. Ve výběru byl jediným hráčem z Evropy, nedraftovaný klubem z NHL.\n\n\nOtcem Miroslava Hlinky byl někdejší hráč Dukly Trenčín Miroslav Hlinka, jeho bratrancem byl český hokejový reprezentant Jaroslav Hlinka . Miroslav Hlinka měl syna Michala a dceru Vanesu. V neděli 14. září 2014 spáchal sebevraždu.\n\n"}
{"id": "250740", "url": "https://cs.wikipedia.org/wiki?curid=250740", "title": "Krabathor", "text": "Krabathor\n\nKrabathor je moravská deathmetalová kapela z Uherského Hradiště, která vznikla v roce 1984. Společně s polskými Vader patří k prvním východoevropským death metalovým skupinám, které se v 90. letech 20. století dokázaly výrazněji prosadit i na Západě.\n\nSkupinu Krabathor založil kytarista a zpěvák Petr \"Christopher\" Kryštof. Skupina se původně jmenovala \"Monster\", později Hever, S.A.M. (\"Spolek Angažovaných Metalistů\") a Bastr. Název \"Krabathor\" si zvolila podle postavy Krabat z německé pohádky Čarodějův učeň. Sestava kapely se v průběhu let měnila, její základ však po většinu času tvořila dvojice Christopher - Bruno. První koncert Krabathoru se uskutečnil 17. listopadu 1988 v Praze v rámci festivalu Death Metal Session II.\n\nV roce 1999 odešel kvůli osobním neshodám s Christopherem baskytarista Bruno, který založil deathmetalovou kapelu Hypnos. V tiskovém prohlášení uvedl:\n\nBruna nahradil americký muzikant Paul Speckmann ze skupiny Master. Speckmann nahrál s Krabathorem dvě studiová alba, která však nesklidila takový ohlas jako desky z devadesátých let.\n\nV roce 2003 kapela přerušila činnost, svůj zatím poslední koncert odehrála na festivalu Basinfirefest ve Spáleném Poříčí. Christopher odjel pracovat do USA, Speckmann obnovil skupinu Master a bubeník Skull založil se svým bratrem formaci Bad Face.\n\nKrabathor vystupoval po boku řady známých metalových kapel, např. Deicide, Kreator, Napalm Death, Anathema, Impaled Nazarene, Malevolent Creation, Master, Paradise Lost či Cannibal Corpse, s nimiž dokonce koncertoval v Jihoafrické republice. Mimoto vystupoval v téměř celé Evropě, USA, Mexiku i Japonsku.\n\n9. srpna 2014 kapela odehrála svůj jedinečný koncert na festivalu Brutal Assault v Jaroměři. Jejich vystoupení navštívily tisíce lidí.\n\n27. listopadu kapela oznámila skrze Facebook baskytaristovy kapely Hypnos (skupina), že na základě četných žádostí fanoušků, odehrají 6 koncertů po česku a slovensku v březnu roku 2015.\n\n\n\n\n\n\n\n"}
{"id": "250742", "url": "https://cs.wikipedia.org/wiki?curid=250742", "title": "Vestin chrám", "text": "Vestin chrám\n\nVestin chrám (italsky: \"Tempio di Vesta\") je centrální svatyní římského Fora Romana zasvěcenou Vestě - bohyni rodinného krbu a domovů a ochránkyni Říma i celého impéria.\n\nChrám patrně založil v 7. století př. n. l. římský král Numa Pompilius a jako opatrovnice zvolil kněžky bohyně Vesty - Vestálky. V chrámu se nikdy nenacházela kultovní socha bohyně. Vestiným oltářem byl krb a jejím zpodobněním byl oheň, který Vestálky uchovávaly. Tento posvátný oheň byl zároveň i symbolem věčnosti Říma, a proto nesměl nikdy vyhasnout. Staří Římané věřili, že když Vestin plamen uhasne, uhasne tím i sláva celé jejich říše. Kromě ohně ochraňovaly Vestálky také různé posvátné předměty, z nichž nejvzácnější bylo nejspíše palladium s bohyní Minervou, které podle pověsti přivezl z Tróje Aineiás, aby potvrdilo věčnost Říma. Jelikož chrám spravovaly kněžky, byl mužům vstup do budovy zakázán.\n\nVestin chrám chránil posvátný oheň uvnitř, avšak oheň ho zasáhl i zvenčí. V celé historii hořela antická památka celkem dvakrát. Nejničivější požár propukl za vlády císaře Nerona v roce 64, během kterého shořela velká část antického Říma, včetně Vestina chrámu. Obnovy se stavba dočkala až v roce 191, kdy ho nechala zrekonstruovat Julia Domna, manželka císaře Septimia Severa. \n\nV roce 394 nechal císař Theodosius I. zavřít chrám a od té doby budova chátrala. Přibližně v 8. či 9. století se staly z kdysi honosné stavby jen trosky a zbylé kusy sloupů a zdí byly použity na výstavbu středověkého ochranného opevnění. V době renesance byly znalosti o poloze chrámu už tak špatné, že někteří badatelé si ho pletli se stavbami na úpatí Palatinu. Teprve až při vykopávkách na přelomu 19. a 20. století byly objeveny ruiny této antické stavby.\n\nChrám byl postaven po vzoru nejstarších římských domů s kruhovým půdorysem. Stojí na vyvýšené plošině o průměru 14 - 15 metrů, která byla kdysi obklopená dvaceti korintskými sloupy. Jako všechny Vestiny chrámy, i ten římský měl vchod směrem na východ, což symbolizovalo spojení Vestina ohně a Slunce jako zdroj života. \n\nJelikož sloupy byly velmi nízké, měly kromě funkce podpírání kladí spíše funkci dekorativní. Prostory mezi nimi byly vyplněny železnou ozdobnou mříží. Zajímavé je, že římsa, obložení sloupů a ozdobný vlys byly vyrobeny vždy z jednoho jediného kusu mramoru. Žádný z nich se však nedochoval úplně celý, ale jen v mnoha úlomcích. Pro zvýšení stability střechy bylo sloupoví propojeno se zdí hlavní posvátné místnosti. Uprostřed kuželovité střechy se nacházel otvor, který sloužil k vývodu kouře z posvátného ohně a prosvětlení místnosti. Z dobových mincí, na nichž je Vestin chrám vyobrazen, vyplývá, že otevřená část střechy byla opatřena bronzovým uzávěrem, který měl chránit vnitřek budovy před nepříznivým počasím.\n\nZa hlavní posvátnou místností, kde byl uchováván oheň, se nacházela menší tajná komnata, v níž Vestálky ochraňovaly nejvzácnější posvátné předměty (viz výše). Patrně se zde také nacházela menší šachta, kam se ukládal popel z ohně, který jednou za rok Vestálky slavnostně vysypaly do Tibery.\n\nVe 30. letech 20. století prošel chrám částečnou rekonstrukcí. Aby zrestaurovaná část vypadala co nejautentičtěji, byly použity originální kusy antických mramorových bloků.\n\n"}
{"id": "250744", "url": "https://cs.wikipedia.org/wiki?curid=250744", "title": "Panika", "text": "Panika\n\nPanika je sociálně psychologický jev, který se dá charakterizovat spontánním, nekorigovaným chováním lidí, u kterých došlo k porušení duševní rovnováhy. Typickými příznaky paniky jsou:\n\nPaniku vyvolává nedostatek informací, uvnitř určité sociální struktury, což ve spojení s extrémním napětím či očekáváním, může nabýt někdy i formy davové psychózy.\n\nJestliže nadměrně intenzivní úzkost trvá dlouho, příliš zasahuje do života, převládá zmatek, neúčelné chování, silné emoce. Jestliže je toto panické chování dlouhodobé a opakované, jedná se o panickou poruchu. Diagnostická vodítka:\n\n\nVýraz panika pochází od řeckého boha stád a lesů Pana. Podobal se napůl člověku, napůl kozlu. Svým vzhledem a křikem naháněl velký strach všem, kdo jej vyrušili ze spánku nebo při jeho toulkách lesem.\n\n"}
{"id": "250747", "url": "https://cs.wikipedia.org/wiki?curid=250747", "title": "Prosmyky", "text": "Prosmyky\n\nProsmyky () bývaly vesnice na levém břehu Labe, dva kilometry východně od centra Lovosic. Obec zanikla po roce 1945 postupným vysídlováním. V současné době se zde nachází průmyslová zóna. Kolem bývalé obce vede silniční přivaděč, který propojuje dálnici D8 s Litoměřicemi. Při stavbě průmyslové zóny i tohoto silničního přivaděče zde bylo odkryto velké množství archeologických památek. Podle sčítání lidu z roku 2001 zde žili dva lidé. Dnes je průmyslová zóna součástí obce Lovosice.\n\n\n"}
{"id": "250749", "url": "https://cs.wikipedia.org/wiki?curid=250749", "title": "Padouk", "text": "Padouk\n\nPadouk je dřevo tropického stromu \"Pterocarpus soyauxii\" z rodu křídlok (\"Pterocarpus\"), náležejícího do čeledi bobovité. Tato dřevina se vyskytuje v tropické Africe v Angole, Kamerunu, Středoafrické republice, Rovníkové Guineji, Gabonu, Nigérii a Zaire. Roste v tropických deštných lesích. \n\nPadouk náleží mezi ekonomicky důležitá dřeva rovníkové Afriky. V Evropě je znám již od 17. století.\n\nBěl padouku je bělavá až krémová, jádrové dřevo je korálově červené až červenohnědé. Padouk se u nás používá převážně opracovaný do podoby parket, nábytku či k výrobě hudebních nástrojů.\n"}
{"id": "250751", "url": "https://cs.wikipedia.org/wiki?curid=250751", "title": "Fotisma", "text": "Fotisma\n\nFotisma je druh synestezie, při kterém je reálný akustický vjem doprovázen vnitřním optickým vjemem. Opačný druh je fonisma, při kterém je reálný optický vjem doprovázen vnitřním akustickým vjem. Všechny typy spojení akustických a optických kvalit se nazývají synopsie. \n\nFotismata jsou nejčastější formou synestezií. Objevují se asi u 12 % lidí (fonismata asi u 4 %). Častou formou fotismat je „barevné slyšení“ (chromatická synopsie) - při poslechu vystupují intenzivní pestré barvy. Podle G. Anschütze lze rozdělit synopsie na analytické (spojení jednotlivých tónů a barev, u některých osob vznikají celé systémy fotismat), syntetické či komplexní (spojení hudebních celků s klidnými nebo dynamickými obrazy) a analyticko-syntetické (barvy jsou přiřazovány tóninám). Ve spojování tónů a barev se vyskytují u některých osob nezávislé shody (např. spojování tónu f' či zvuku trubky s červenou barvou), většinou se však synopsie u různých lidí (i podstatně) liší.\n\n"}
{"id": "250752", "url": "https://cs.wikipedia.org/wiki?curid=250752", "title": "Bitva u Lovosic", "text": "Bitva u Lovosic\n\nBitva u Lovosic byla první bitva sedmileté války. Proběhla 1. října 1756 nedaleko na západ od Lovosic. Pruský král Fridrich II. Veliký zaútočil s přibližně třicetitisícovým vojskem ze svahu nad Lovosicemi na obranné postavení rakouské armády s 33 000 vojáky. Jednodenní bitva se Fridrichovi již krátce po poledni zdála prohraná a přenechal proto velení svému generálovi. Bitvu nakonec přece jen vyhrál, i když z dobytých Lovosic již dále nemohl pokračovat a rakouskou armádu také nezničil. A tak i rakouský generál Maximilian Ulysses Browne mohl považovat bitvu za úspěšnou.\n\nFridrich II. Veliký navzdory radám svého britského spojence věřil, že je třeba zaútočit na Rakousko preventivně jako první. Proto poté, co 21. července 1756 dokončil plány na invazi do Saska, 29. srpna vtrhl se 62 000 vojáky do Saska, rakouského spojence. Saská ani rakouská armáda nebyla připravena na válku. Část Fridrichova vojska 11. září izolovala saskou armádu v Pirně a ostatní, asi 30 000 vojáků pokračovalo pod vedením polního maršála Keitha směrem do Čech, kde hodlal obsadit obrannou linii na řece Ohři, což by umožnilo přezimování jeho armády v severních Čechách a na jaře zahájení tažení s cílem ve Vídni.\n\nRakouská armáda nebyla zmobilizována a jen několik jednotek bylo připraveno bojovat. Rozkaz k mobilizaci byl vydán už 16. července, ale ani na konci srpna nebyla armáda připravena. Dělostřelectvo stále nebylo schopno opustit kasárna a regimenty stále nedostaly potřebné zbraně. Postupně se rakouské vojsko seskupilo u Kolína, kde se k nim 26. srpna přidal polní maršál von Browne, dobrý maršál irského původu.\n\nKeith snadno porazil předsunutou rakouskou hlídku u Nakléřova a 13. září se utábořil v Ústí nad Labem.\n\nRakouský generál von Browne se v tuto chvíli rozhodl nebránit průchody Českým středohořím, vyrazil 14. září z Kolína, aby 20. září shromáždil své vojsko v Budyni. Nechtěl ale nechat Sasy kapitulovat a tak nařídil saskému veliteli hraběti Rutowskému, aby se připravil na evakuaci přes Labe po pontonovém mostě postaveném pod ochranou zbraní pevnosti Königstein. Von Browne 25. září vyslal hraběte Lacyho, aby se dostal přes Litoměřice do Žandova a vyčkal tam posily. Sám se posunul s armádou k Lovosicům, kam dorazil 30. září. Chtěl svést s Prusy menší bitvu, která by mu poskytla čas na evakuaci Sasů, ale když se dověděl o postupu hlavní pruské armády, zavolal Lacyho spolu s částí jeho mužů zpět.\n\nFridrich, nespokojený s Keithovou nečinností, přijel 28. září do Ústí nad Labem a okamžitě se vojsko pohnulo směrem k Velemínu, kam dorazilo o dva dny později. Obsadil výhodnou pozici v údolí mezi kopci Lovoš a Ovčín. V plánu měl zničení rakouské armády a zajištění si obranné pozice pro přezimování v severních Čechách.\n\nBitevní pole zvolil von Browne, který jej pokládal za vhodné místo k zadržení pruské armády. Ani Fridrich ale nepovažoval místo za špatné, útočil víceméně svrchu a ze svého stanoviště na návrší Homolky by měl dokonalý přehled nad bojištěm. Kdyby ovšem podzimní ráno nepřineslo velmi hustou mlhu, kdy nebylo vidět na více než sto metrů.\n\nBitva se tedy odehrála zhruba v prostoru mezi vesnicemi Vchynice, Lhotka nad Labem, Čížkovice, Prosmyky, Sulejovice a městem Lovosice. Bitevnímu poli dominoval na severní straně Lovoš a Labe s městem Lovosice a na severovýchodní Ovčín s návrším Homolka na jeho východním úbočí. Důležitým terénním prvkem byl potok Modla tekoucím od Čížkovic do Sulejovic a dále na východ, aby se v Lukavci otočil zpět na západ k Lovosicům. Břehy potoka byly bažinaté a mezi Sulejovicemi a Čížkovicemi bylo několik nepřekročitelných rybníků. Překročení potoka by tedy vedlo k rozbití formací. Od místa stáčení potoka k východu vedl úvoz na sever do Lovosic, který prodlužoval obrannou linii až k Labi.\n\nFridrich rozbil svůj velitelský stan ve Vchynicích a hodlal zaútočit po cestě z Vchynic do Lovosic. Kvůli špatnému průzkumu nevěděl, kde rakouská armáda přesně stojí. Tato armáda byla rozdělena do tří skupin, kterým veleli von Kleist, pruský princ August Vilém a von Gessler.\n\nVon Browne zaujmul s více než 30 000 muži obranné postavení na břehu potoka Modla od Čížkovic k Sulejovicím a dále k Lovosicům až k Labi u Prosmyk. Na východní úbočí Lovoše vyslal 2 000 Chorvatů. Předsunuté jednotky majorgenerála Hadika postavil v pásu od vesnice Lhotka nad Labem až k Čížkovicím. Levé jezdecké křídlo majorgenerála Löwensteina se opíralo o těžký terén okolo rybníků mezi Sulejovicemi a Čížkovicemi. Uprostřed podél úvozu do Lovosic stála jezdectva majorgenerála Lobkowitze a poručíkgenerála Radicatiho. Pravé křídlo tvořila především pěchota generála Kollowrata. Dělostřelectvo stálo napravo od středu. V samotných Lovosicích byla jen malá vojenská posádka.\n\nPrvní přestřelka se odehrála již asi ve 2 hodiny v noci na svahu Lovoše. Ráno bitva začala ve velmi husté mlze. Fridrich nevěděl ani o síle chorvatských jednotek ve vinicích na úbočí Lovoše, ani kde jsou hlavní síly rakouské armády. Věděl o pohybu jezdectva nedaleko Lovosic. Myslel si, že to, co vidí, je zadní voj rakouské armády. Obával se, že Browne mašíruje po druhém břehu Labe do Pirny. Nařídil proto okamžitý útok.\n\nAsi v půl osmé ráno Prusové vyrazili mezi Lovošem a Homolkou. Pěchota na pravém křídle za podpory dělostřelectva obsadila ve dvou sledech Homolku. Dvě linie pěchoty na levém křídle se pustili do pronásledování Chorvatů ukrytých ve vinicích na svazích Lovoše. Jezdectvo postupovalo na pláni ve středu bitvy.\n\nPruská děla začala střílet na rakouské jezdectvo ve středu. Rakouské dělostřelectvo začalo také pálit na postupující pruský střed. Hned v této úvodní fázi boje byli zabiti generálové Kleist a Quadt na pruské a Radicati na rakouské straně. Po něm převzal velení generálmajor O'Donnell.\n\nBrowne se posunul napravo a levé křídlo přenechal Kolowratovi. Mezitím se král Fridrich přesunul na Homolku. Tři pruské regimenty na levém křídle poručíkgenerála von Beverna pomalu postupovaly po svahu Lovoše. Na rakouské straně Lacy ze zálohy posílil pravé křídlo.\n\nV neustálé mlze Fridrich rozkázal generálporučíkovi Kyauovi ve středu, aby provedl průzkum bojem. Jeho pravý bok byl ale brzo ostřelován Rakušany od Sulejovic. Za podpory dalších jednotek Kyau zatlačil rakouskou jízdu až za úvoz, kde byl ale útok odražen až k úpatí Homolky.\n\nAsi v půl dvanácté se začala mlha zvedat a Fridrich mohl zjistit, kde stojí Rakušané. Vydal rozkaz zastavit další útok posíleného jezdectva, ale to se dostalo až k Modle, kde se dostalo pod palbu rakouského dělostřelectva a muselo se stáhnout. Fridrich jízdu odvolal na Homolku.\n\nVon Bevern dostal posily, ale ani to mu nepomohlo k rychlejšímu postupu. Když Browne zjistil, že na Lovoši pomalu prohrává, poslal z levé strany posily napravo na místo Lacyho, který posílil Chorvaty na Lovoši. Brown se pokusil také proniknout k Sulejovicím, ale zastavila ho silná palba pruských děl z Homolky.\n\nV jednu hodinu odpoledne už Fridrich nevěřil ve vítězství a hodlal z bojiště odjet. Bevernovi nařídil dál postupovat po Lovoši a Keithovi podporu Beverna. Se známým výrokem „Tohle nejsou ti staří Rakušané“ pak přenechal velení Keithovi a odjel směrem na Paškapole. Bevernovi se ale přece jenom podařilo na Lovoši prorazit. Keith okamžitě nechal zaútočit na Lovosice najednou oběma sledy levého křídla a pravé křídlo rozšířil až k Lovoši. Bevern se vydal z vinic k Lovosicím. Browneovy jednotky se zde brzo dostaly do sevření.\n\nNastal tuhý boj o Lovosice. Pruským vojákům došla munice a museli pokračovat jen s bajonety. Rakouské posily se nemohly v lovosických ulicích zformovat. Bojovalo se o každý dům. Prusové město zapálili a Rakušané ho museli opustit. Celé pravé rakouské křídlo bylo rozbito a většina mužů ustoupila ke Lhotce, někteří se dokonce utopili v Labi.\n\nBrowne rychle poslal vpřed čerstvý střed a levé křídlo jezdectva, aby pruskou pěchotu pronásledující Rakušany zastavila. To se povedlo, protože Prusům nemohlo pomoci jejich jezdectvo stažené na Homolku.\n\nVe tři hodiny odpoledne ustala téměř všude palba. V pět hodin odjel Browne do Budyně. Naopak Fridricha dostihla zpráva o výrazném postupu pěchoty u vsi Bílinka a ten se vrátil, aby mohl druhý den triumfálně obsadit Lovosice, kam na dva týdny přemístil své velitelství.\n\nBitva trvala sedm hodin, přičemž boje v posledních čtyřech hodinách byly velmi prudké. Ztráty na obou stranách byly zhruba stejné, asi 3 000 mužů. Fridrichovy plány na drtivé vítězství tedy splněny nebyly. Obsadil sice Lovosice, ale to nebylo proti plánům von Brownea, který se odebral do zimovišť v okolí Prahy. Fridrich se musel vzdát plánů na přezimování v Čechách a vrátil se do Drážďan. Zachránit saskou posádku v Pirně se Rakušanům nepodařilo. Fridrich tedy bitvu vyhrál, ale zdaleka nedosáhl svých cílů. Naopak Browne sice Sasům pomoci nedokázal, ale zastavil Fidrichův postup a dopřál Rakousku několik dalších měsíců na přípravu další obrany.\n\nPodle některých zpráv bitvu sledovalo ze Sulejovické obory a nedalekého Radobýlu mnoho diváků. Lovosice byly velmi poničeny, shořelo asi 30 domů, 13 stodol a panský ovčín. Celková škoda činila asi 100 000 zlatých. Útrap se samozřejmě dočkaly i okolní obce.\n\nZabitý generál Radicati byl pohřben v katedrále svatého Štěpána v Litoměřicích. Vdova po něm na jeho památku nechala postavit nedaleko Lovosic kapličku. Tu dnes zdobí český nápis od lovosického kamenosochaře A. Hnidy: „Tato kaplička Panny Marie Einsiedelnské byla postavena na paměť rakouského generála Radicattiho, který v bitvě padl. Bitva u Lovosic byla první bitvou sedmileté války. Bojovalo zde 33 000 Rakušanů pod velením polního maršála Browna proti 28 000 Prusů, jimž velel pruský král Fridrich II. Padlo a bylo raněno 2273 Rakušanů a 2606 Prusů.“ Před kapličkou stojí stará lípa a za ní je hromadný hrob padlých vojáků, jejichž ostatky byly v okolí během let nacházeny. Zatím poslední byl nalezen v červenci roku 2005 při stavbě bazénu na jedné lovosické zahradě. Kaplička byla v roce 1991 na náklady města opravena. Opravený oltář a Madona byly uloženy do kostela sv. Václava v Lovosicích.\n\n\n"}
{"id": "250753", "url": "https://cs.wikipedia.org/wiki?curid=250753", "title": "Léh", "text": "Léh\n\nLéh (Leh) je město v Himálaji, bývalé centrum království Ladákh, nyní okresu Leh, ve svazovém státě Džammú a Kašmír v Indii. Hlavní dominantou města jsou ruiny královského paláce (nyní usilovně opravovaného), dřívějšího sídla královské rodiny v Ladakhu, částečné podobného paláci Potála v Lhase.\n\nLeh se nachází v údolí řeky Indus mezi Ladackým a Zanskarským hřbetem (obě pohoří mají nejvyšší vrcholy přes 6000 m vysoké) v nadmořské výšce okolo 3500 m. Průměrné roční srážky jsou pouze kolem 50 mm ročně (vysokohorská poušť). Teploty se pohybují mezi −30 °C v zimě po 40 °C v létě.\n\nLeh je spojen 434 km dlouhou vysokohorskou silnicí s Šrínagarem na západě a 473 km dlouhou silnicí s Manali na jihu. Silnice vedou přes několik vysokých sedel (až 5300 m), které jsou v zimě zavalené sněhem a neprůjezdné. V Lehu se nachází velké vojenské letiště, které je za příznivého počasí otevřeno celoročně a odkud každodenně odlétá několik spojů do Dillí.\n\nMěstu dominuje královský palác, který byl postavený králem Sengge Namgyalem v 17. století a opuštěn v polovině 19. století při obsazení města Kašmírskou armádou. Královská rodina poté přesídlila do paláce ve Stoku na protější straně Indu pod majestátní horou Stok Kangri. Palác je devítipodlažní, v horních patrech žila královská rodina, v dolních byly stáje a skladiště.\n\nMešita byla postavená v roce 1661 po vojenských hrozbách mogulského vládce Aurangzéba. Mešita odráží směs muslimské a tibetské architektury a pojme více než 500 lidí.\n\nLeh je významným střediskem na obchodní stezce vedoucí údolím Indu mezi Tibetem na východě a Kašmírem na západě a křižovatkou do Číny na severu a Indie na jihu.\n\nPro české cestovatele je zajímavá Moravská misijní škola provozovaná Moravskými bratry od roku 1885.\n\nLéh, stejně jako celý Ladakh, je součástí indického svazového státu Džammú a Kašmír, na jehož území si činí, kromě Indie, nárok také Pákistán a částečně i Čína. V posledních letech, díky zklidnění situace, nastává v oblasti prudký rozvoj turistického ruchu.\n\nV roce 1981 bylo podle sčítání obyvatelstva přes 80 % populace tibetských buddhistů, 15 % muslimů a zbytek ostatních náboženství. V poslední době přibývají muslimové hlavně z kašmírského údolí, především v důsledku přesunutí turistického ruchu do Ladakhu.\nV roce 2001 měl Léh 27 500 obyvatel. Úroveň gramotnosti je přes 75 %, což je výrazně více než ve zbytku Indie.\n\nExistence tibetských buddhistů a muslimů v Lehu s sebou přináší různé konflikty mezi náboženstvími. Mešity a buddhistické kláštery byly ničeny během konfliktů. Protože se hlavní mešita, Jama Masjid a hlavní klášter Soma Gompa nacházejí velmi blízko sebe, panovala mezi věřícími studená válka. Dalajláma při návštěvě v roce 2003 promlouval za harmonii mezi náboženstvími.\n\nPoblíž města se nacházejí uprchlické tábory pro Tibeťany, kteří uprchli z Číňany ovládaného Tibetu do Indie.\n\nVe městě a v okolí se nachází velké množství vojenských posádek, což sebou kromě mnoha problémů přináší zkvalitnění infrastruktury ve městě i okolí.\n\n\nExterní odkazy anglické verze článku\n"}
{"id": "250754", "url": "https://cs.wikipedia.org/wiki?curid=250754", "title": "Lina Heydrichová", "text": "Lina Heydrichová\n\nLina Heydrichová, rozená Lina Mathilde von Osten, podruhé vdaná Manninenová, (14. června 1911, Avendorf, ostrov Fehmarn – 14. srpna 1985, Avendorf) byla manželka zastupujícího říšského protektora Čech a Moravy, generála policie, SS Obergruppenführera Reinharda Heydricha.\n\nPocházela ze zchudlé šlechtické rodiny vladyků, severoněmeckých zemanů z ostrova Fehmarn na pobřeží Baltského moře. Její otec, Jürgen von Osten, se stal učitelem. Linina matka, rozená Hissová, pocházela ze zámožné rodiny rejdařů a obchodníků, usazených již celá staletí na ostrově Fehmarn. Rodiče vychovávali své děti Linu a Jürgena v duchu NSDAP a v nacismu viděli záchranu Německa. V roce 1927 ukončila vyšší dívčí školu. Chtěla jít studovat na střední školu a složit maturitu. V roce 1928 odešla do Kielu na střední pedagogickou školu. Studium však nedokončila, neboť se dne 6. prosince 1930 na plese seznámila s nadporučíkem německého vojenského námořnictva Reinhardem Heydrichem.\n\nReinharda Heydricha posléze z vojenského námořnictva propustili pro milostnou aféru s dcerou kielského rejdaře a odmítal si ji vzít. Korvetní nadporučík Heydrich tvrdil, že je s Linou von Osten zasnouben. Poměr s druhou milenkou považoval za avantýru a popíral, že by byl otcem jejího dítěte. Dodnes se neví, zdali byla její narozená dcera Heydrichovým levobočkem, či nikoliv.\n\nJeště jako jeho snoubenka i ona sama nasadila všechny páky rodinného klanu, aby Heydrichovi dopomohla k „jeho stavu odpovídajícímu zaměstnání“. Přiměla jej ke vstupu do SS. Seznámila ho s Heinrichem Himmlerem, a tak se Heydrich stal 1. srpna 1931 SS-Gruppenführerem s platem 180 říšských marek měsíčně. Následně Heydrich požádal rodiče Liny o svolení k sňatku a svoji snoubenku požádal o ruku. Svolení dostal, avšak nastal zádrhel.\n\nSnoubenec v hodnosti důstojníka SS se musel prokázat tzv. „velkým pasem předků“, aby organizace měla naprostou jistotu, že bude plodit zcela „čisté“ rasové potomstvo. Otec novopečeného důstojníka SS, Bruno Heydrich, byl hudebníkem, hudebním skladatelem a zakladatelem konzervatoře v Halle. Při prohlídce Riemannova lexikonu velkých hudebníků bylo možno najít následující zápis: „Bruno Heydrich, vlastním jménem Süss“. Lina Heydrichová doložila šlechtický původ až do roku 1750. Její „velký pas předků“ byl v pořádku, a tím měla právo se provdat za prominentního příslušníka zbraní SS. Heydrichův dědeček se jmenoval Isidor Süss. Tedy typické židovské jméno (obdoba českého „Izák Roubíček“). Nacistka, Lina von Ostenová, byla šokována. Šlo však o mystifikaci.\n\nZa Reinharda Heydricha se provdala dne 26. prosince 1931 a z tohoto manželství pocházejí čtyři děti:\n\nHeydrich se svou milenkou na zámku v Panenských Břežanech, Josefou Huliciusovou, žádné děti neměl.\n\nPo uchopení moci nacisty v roce 1933 se stal Reinhard Heydrich šéfem státní bezpečnosti\nSD (Sicherheitsdienst). Začal se systematickým pronásledováním všech skutečných i domnělých odpůrců režimu. Byl bezkonkurenčním, chorobným a bezohledným antisemitou. Heydrichova kartotéka sahala od služebných až po ministry. Jeho žena Lina mu v tom aktivně pomáhala a povzbuzovala jej k ještě větším „výkonům ve prospěch říše“. Ovšem Heydrichova činnost ve službách SD ho plně zaměstnávala. Doma se zdržoval zřídka. Lina Heydrichová o tom po válce prohlásila: „Za Reinharda Heydricha jsem byla vdaná deset let. Z toho sedm let nebyl doma.“\n\nNašla si tedy milence. Byl jím atraktivní SS-Grupenführer Walter Schellenberg. Manžela přinutila, aby milence akceptoval. Ten tak sice učinil, ale Schellenbergova manželka nikoli. Německá historička Anna M. Sigmundová o tom píše:\n\nJiž brzy po Heydrichově nástupu do úřadu zastupujícího říšského protektora Čech a Moravy (27. září 1941) za ním Lina s dětmi přijela do Prahy. Všichni byli ubytováni v levém křídle Pražského hradu. Ačkoli se až začátkem dubna 1942 celá rodina přestěhovala do dolního zámku v Panenských Břežanech, používali manželé tamní objekt se sedmihektarovou zahradou již předtím k „rekreačním účelům“.\n\nPo atentátu na Reinharda Heydricha dne 27. května 1942, zařídil šéf SS, Heinrich Himmler pro Linu a její děti doživotní bydlení na dolním zámku v Panenských Břežanech. V roce 1943 zemřel její nejstarší syn poté, co v zatáčce vjel na kole pod nákladní automobil. Vynaložila enormní úsilí, aby dosáhla odsouzení a popravy českého řidiče, ale soud jej osvobodil s tím, že jediným viníkem nehody byl zesnulý Klaus Heydrich. V dubnu 1945 opustila zámek v Panenských Břežanech a odjela do Německa.\nZ bývalé nacistky a manželky SS-Obergruppenführera se stal štvanec. Protože Heydrich byl prohlášen za válečného zločince, byl mu v Německu zabaven veškerý jeho majetek. Nedostávala žádnou podporu a na živobytí si vydělávala černým obchodem.\n\nV roce 1953 jí byl vrácen rodný dům na ostrově Fehmarn. Rozsudkem Zemského sociálního soudu spolkové země Šlesvicko-Holštýnsko v roce 1956 obdržela vdova po Heydrichovi vdovský důchod ve výši 150,- DM (cca polovina existenčního minima) s odůvodněním, že její manžel padl jako nadporučík v záloze. Generálská penze jí byla zamítnuta, neboť Heydrich byl generálem SS, tedy organizace, která byla Norimberským tribunálem odsouzena jako zločinecká. Heydrich, coby generál-SS, nebyl podle úřadů SRN vojákem, nýbrž válečným zločincem. Byla mu uznána pouze jeho poslední vojenská hodnost „nadporučíka“ poté, co byl propuštěn z vojenské námořní služby a ještě nevstoupil do SS. Lina později uprchla do Rakouska, kde pracovala jako děvečka na statku. Po nějakém čase se tam seznámila s rakouským šlechticem Leopoldem von Zanettim. Ten se s ní zasnoubil, ale jakmile se dozvěděl, že ČSR ji v roce 1946 odsoudila jako válečného zločince na doživotí a žádá její vydání, plánovaný sňatek zrušil. ČSR jí kladla za vinu spoluúčast při popravě asi 90 vězňů. Ona však tuto žalobu odmítala jako naprosto absurdní.\n\nHeydrichová se později provdala za Mauna Manninena. S ním koupila v roce 1965 ve městě Burg na ostrově Fehmarn penzion „Imbria Parva“.\n\nV roce 1976, ve věku 65 let, začala psát s německým politologem a historikem Wernerem Maserem své paměti. Na jeho otázku, zdali by se vrátila do Čech na zámek v Panenských Břežanech odpověděla:\n\n"}
{"id": "250760", "url": "https://cs.wikipedia.org/wiki?curid=250760", "title": "Alči", "text": "Alči\n\nAlči je vesnice asi 67 km západně od Lehu v Ladaku v indickém státě Džammú a Kašmíru v Indii v Himálaji na břehu řeky Indus. Vesnice je proslavená jednou z nejvýznamnějších indických památek - jedním z nejstarších ladackých buddhistických klášterů s nástěnnými malbami z 11. století. Malby na zdech představují jedny z nejstarších maleb zobrazující umělecké a duchovní detaily buddhistických i hinduistických králů z té doby v Kašmíru.\n\nNejlepší doba k návštěvě je od června do září, vesnice je z Lehu dostupná autobusem nebo taxíkem, cesta trvá okolo dvou hodin.\n\n"}
{"id": "250766", "url": "https://cs.wikipedia.org/wiki?curid=250766", "title": "Pangong Tso", "text": "Pangong Tso\n\nPangong Tso ( , ) je největší jezero v Himálaji. Z jedné třetiny se nachází v Indii v Ladákhu a zbývající dvě třetiny leží v Číně v Tibetské autonomní oblasti. Je 134 km dlouhé a v nejširším místě 5 km široké. Má rozlohu 604 km². Nachází se v nadmořské výšce 4250 m.\n\nJezero je napájeno vodou z tajícího sněhu a ledu z okolních hor, obsahuje brakickou vodu a v zimě zcela zamrzá.\n\nJezero se nachází asi 5 hodin jízdy z Lehu po cestě, která přechází přes jedno z nejvyšších silničních sedel, zhruba 5380 m vysoké sedlo Changla. Přístup k jezeru je možný během turistické sezóny a je pro něj vyžadováno speciální povolení, které je možné v Lehu bez problémů vyřídit. U jezera je možné kempovat a nachází se zde i hostel. Z bezpečnostních důvodů se nesmí po jezeře plout na lodích.\n\nJezero má být vedeno jako významná oblast podle Ramsarské úmluvy o mokřadech. Díky brakické vodě se v jezeře nenachází žádná vegetace, pouze pár rostlin v močálech okolo jezera. Na jezeře a v jeho okolí jezera žije mnoho druhů ptáků, včetně tažných, kteří zde vyvádějí mláďata. Okolí jezera poskytuje útočiště mnoha divokým zvířatům.\n"}
{"id": "250769", "url": "https://cs.wikipedia.org/wiki?curid=250769", "title": "Radicali Italiani", "text": "Radicali Italiani\n\nItalští radikálové (Radicali Italiani) je italské politické hnutí vzniklé roku 2001. Ideologicky i personálně je propojeno s Transancionální radikální stranou, která je z minulosti proslulá bojem proti totalitním režimům. Programově se jedná o typické radikální hnutí: podpora přímé demokracie, sekularismus, (krajní) liberalismus a humanismus. Zajímavým prvkem je požadavek na zavedení Esperanta jako internacionální mluvy. Radikálové jsou členy středo-levicové koalice L´Unione.\n\n"}
{"id": "250770", "url": "https://cs.wikipedia.org/wiki?curid=250770", "title": "Metr (rozcestník)", "text": "Metr (rozcestník)\n\nMetr může být:\n\n\n\n\n"}
{"id": "250771", "url": "https://cs.wikipedia.org/wiki?curid=250771", "title": "Metr piv", "text": "Metr piv\n\nMetr piv je česká míra množství vypitého piva. Používá se například k vymezení předmětu výhry pro vítěze sázky nebo jiné soutěže. Jednotka je odvozena z počtu půllitrů postavených v zákrytu do řady, jejíž délka je nejblíže 1 metru. Protože existují různé typy půllitrů, liší se i objem piva vyjádřený jednotkou metr piv. Zpravidla představuje 10 až 11 půllitrů piva, s případným doplněním jednoho až dvou panáků destilátu navrch, přičemž 10půllitrový metr piv je někdy důsledkem vlivu dekadické metrické soustavy. Podle údaje v MF Dnes, který zřejmě má být citací lékaře Davida Bayera, je to jedenáct půllitrů piva ± jedna sklenička destilátu (kořalky). Většina definic metru piva není závislá na druhu piva.\n\nPodle Bayera konzumace takového množství obvykle způsobí těžkou opilost, neboť hladina alkoholu v krvi stoupne asi na dvě a půl promile.\n\nPřed hostincem v obci Dobříč stojí od 3. června 2001 žulový Mezinárodní etalon metru piv v podobě kamenného stolu od sochaře Řehny, opatřeného kovovou destičkou s certifikací Českého metrologického institutu. Podle propagátorů této akce představuje jednotka 11 velkých piv (půllitrů) s dovolenou tolerancí 1 panáčku navíc.\n\nhttps://web.archive.org/web/20161028162658/http://www.pivovar.cz/kolik-je-metr-piv-z-lahvacu/\n\n"}
{"id": "250774", "url": "https://cs.wikipedia.org/wiki?curid=250774", "title": "Clint Curtis", "text": "Clint Curtis\n\nClinton Eugene „Clint“ Curtis (* 1958) je americký programátor, žijící v Tallahassee ve státě Florida, který do února 2001 pracoval pro Yang Enterprises (YEI). Je známý především pro svá obvinění proti této firmě a též proti republikánském kongresmanovi Tomu Feeneymu. Nejvážnější z nich, které vypovídal pod přísahou a detektorem lži, zahrnuje jeho účast na počítačovém programu, který by zfalšoval volební výsledky v roce 2000.\n\nV září 2004, krátce před prezidentskými volbami, Curtis shrnul svá obvinění a kritiku k administrativě George W. Bushe, Yang Enterprises a Tomu Feeneymu v knize, kterou vydal na vlastní náklady – \"Just a fly on the wall\" (Jen moucha na zdi).\n\nNa kongresovém slyšení v městě Columbus státu Ohio dne 13. prosince, Curtis pod přísahou uvedl, že na pokyn republikána Toma Feeneho byl v září 2000 požádán, aby napsal program pro volební stroje s dotykovou obrazovkou, který by dokázal změnit volební výsledky, aniž by se toto dalo zjistit. Tato technologie, jak Curtis vysvětlil, může být též použita v jakémkoli tabulačním stroji nebo skeneru. Curtis původně předpokládal, že tyto snahy byly namířeny na zjištění podvodu Demokratické strany Spojených států, ale později se dověděl, že z toho měli těžit republikáni.\n\nTom Feeney odpověděl v lednu 2005 v článku \"St. Petersburg Times\", kde popřel, že by se s Curtisem vůbec kdy setkal, nikdy s nikým nediskutoval na téma volebního podvodu a že rozhodnutí použít volební stroje s dotykovými obrazovkami padlo v listopadu 2000.\n\n3. dubna 2005 Curtis svá obvinění zopakoval pod detektorem lži. Testem prošel.\n\nV roce 2006 Curtis kandidoval do kongresu Spojených států ve 24. floridském obvodu právě proti Tomu Feeneymu, ale těsně prohrál.\n\n"}
{"id": "250775", "url": "https://cs.wikipedia.org/wiki?curid=250775", "title": "Grauspitz", "text": "Grauspitz\n\nGrauspitz je hora v pohoří Rätikon, na hranicích Lichtenštejnska a Švýcarska. Je to dvojvrchol, skládající se z hory Hintergrauspitz (2574 m n. m.) a Vordergrauspitz (2599 m n. m.), který je nejvyšším vrcholem Lichtenštejnského knížectví.\n\nAni na jeden z vrcholů nevede značená turistická stezka. Výstupy ve většině případů začínají od údolní stanice lanovky Älpli Bahn ve švýcarském městě Malans. Využitím lanové dráhy lze ušetřit ve výstupu 500 metrů z celkových 1800 m. Nejsnazší výstup se nabízí ze švýcarské strany, od salaše Ijes. Odtud se vystoupá po nejprve travnatém hřbetu až na skalnatý Vordergrauspitz (též Schwarzhorn). Na jeho vrcholu se nachází velký kříž s vrcholovou knihou a těsně pod ním pomníček se sochou Panny Marie. Při výstupu na Vordergrauspitz je lepší Hintergrauspitz podejít z jižní strany a přetraverzovat do sedla mezi oběma vrcholy. Z něj se pak pokračuje po úzkém skalnatém hřebeni až na vrchol. Rozsáhlý výhled obsahuje např. i vrchol Piz Bernina ležící daleko na jihu.\n\nHora je vzhledem k obtížnosti přístupu poměrně málo navštěvována. O tom svědčí i vrcholová kniha, která, ač založená v roce 1992, byla v roce 2006 zaplněná pouze z jedné třetiny.\n\n"}
{"id": "250777", "url": "https://cs.wikipedia.org/wiki?curid=250777", "title": "Ta-süe-šan", "text": "Ta-süe-šan\n\nTa-süe-šan (\"Miňa Gang\"; ; pinyin: \"Dàxuě Shān\"; Wade-Gilesova transkripce: \"Ta-hsüeh Shan\") je „Velké sněžné“ pohoří, leží v čínské provincii S’-čchuan na okraji Tibetské plošiny – je součástí Východotibetských pohoří. Nejvyšší horou je Miňa Gangkar (Minya Konka; Kung-ka-šan; ) vysoká 7 556 m. Jedná se tak o páté nejvyšší pohoří na světě.\nVstupní branou do pohoří je město Kchang-ting () ležící ve výšce 2 620 m v údolí řeky Če-tuo ().\n"}
{"id": "250790", "url": "https://cs.wikipedia.org/wiki?curid=250790", "title": "Maska (divadelní žánr)", "text": "Maska (divadelní žánr)\n\nMaska představovala formu dvorské zábavy kvetoucí v šestnáctém a na počátku sedmnáctého století v Evropě. Byla vytvořena v Itálii. Maska byla vlastně krátkou divadelní hrou (zpravidla veršovanou), zahrnující hudbu, zpěv, tanec a bohatou výpravu, kostýmy atd. Výprava byla zpravidla navrhována výtvarným umělcem, hra sama byla napsána předními skladateli a hudebníky a předváděna předními herci. Herce, hrající němé role, hráli často sami dvořané, někdy i panovníci. Tematika masek byla zpravidla mytologická nebo alegorická.\n\nŽánr masky vznikl v Burgundsku v pozdním středověku, většinou se skládaly z kombinace alegorické chvály panovníka a jeho činů, mytologického příběhu a pastorálního prostředí. Většinou byly hrány k příležitostem jako je narození dítěte, sňatek, korunovace a podobně, byly hrány zpravidla na konci hostiny. Děj byl čerpán z klasické tematiky. Výprava masek byla zpravidla manýristická, hry občas obsahovaly politický podtext, zpravidla podporující politiku panovníka.\n\nPodobná maskám je anglická divadelní tradice němohry (\"dumbshow\"), alegorického interludia formou pantomimy, zpravidla pohyblivého (tj. průvodu). Podobná interludia se vyskytují například ve Španělské tragédii Thomase Kyda (1590) nebo ve hrách Williama Shakespeara Hamlet (3,2) a Perikles (3,1). Renesanční maska je ze všech renesančních žánrů patrně nejvzdálenější modernímu dramatickému cítění.\n\nV Anglii se ale hrály i normální masky s činohrou. Mnoho masek napsal dramatik Ben Jonson, předním anglickým autorem výpravy masek byl Inigo Jones. William Shakespeare s oblibou vsouval do svých her pasáže ve formě masky (“divadlo v divadle”), například parodie na masku o Pyramovi a Thisbe ve \"Snu noci svatojánské\", vážná maska je vsuta například do hry Bouře či Jindřich VIII. Pozdější masky byly velmi zaměřeny na hudbu, neměly daleko k opeře, psali je například básník John Dryden či skladatel Henry Purcell.\n\nVýjimečně píší masky i moderní autoři (v roce Ralph Vaughan Williams v masce Job z roku 1930, která má ale blízko spíše k baletu), podobně Constant Lambert v masce \"Summer's Last Will and Testament\" (\"Letní závěť a odkaz\"), což je spíše zhudebnění masky Thomase Nashe, psané pro arcibiskupa z Canterbury v roce 1592. Obecně se ale dá říci, že modernímu vnímání dramatu je maska velmi vzdálena.\n\n"}
{"id": "250794", "url": "https://cs.wikipedia.org/wiki?curid=250794", "title": "Modloslužba", "text": "Modloslužba\n\nModloslužba (též idolatrie z řeckého ειδωλατρεια – „služba obrazům“; podle některých názorů je slovo odvozeno z hebrejštiny) je projevování náboženské úcty modlám, fyzickým předmětům, např. sochám, obrazům, symbolům. Definice pojmu a způsob jeho užívání vychází z judaismu, v němž je praktikování modloslužby zakázáno jedním z přikázání Desatera. Odtud ji více či méně důsledně převzala (např. i s tzv. zákazem zobrazování) další monoteistická náboženství. Podle katechismu katolické církve je idolatrií takové jednání, při němž „člověk uctívá tvora (předmět) místo Boha a klaní se mu; spočívá ve zbožšťování toho, co Bůh není“. Je zásadně odmítána s odvoláním na první přikázání víry v jediného Boha, které vyžaduje od člověka, aby nevěřil jiným bohům kromě Boha a neuctíval je. Modloslužba se chápe jako „perverze vrozeného náboženského cítění člověka“.\n\nPojem ovšem nelze chápat jako objektivní popis určitého konkrétního náboženství, ale jako jeho hodnocení z hlediska monoteistické (a především žido-křesťanské a islámské) představy Boha a jeho projevování se v lidském světě, které jsou odlišné od způsobu, jakým tato témata reflektují náboženství ostatní. V nich, pokud nevycházejí ze stejné tradice, zpravidla neexistuje nic, co by tomuto termínu reálně odpovídalo a chápou jej jako prázdný pojem (tak je tomu například v kemetismu).\n\nIkonoklasmus, neboli obrazoborectví, je opakem modloslužby. Jedná se o odpor k obrazům a jiným idolům užívaným v náboženstvích, později je tímto pojmem rozuměna také kultura, která je nepřátelská k obrazům (např. osvícenství). \n\nJe však třeba rozlišit vandalismus od obrazoborectví, které je založeno na náboženském přesvědčení, zatímco vandalismus je pouhým kulturním barbarstvím. Důležitým rozdílem je též frekvence výskytu násilí – ikonoklasmus jej používá pouze ve své extrémní podobě. \"Vandalismus\" je na něm založen.\n\nIkonoklasmus v náboženstvích (především v monotheistických, původem blízkovýchodních – judaismu a křesťanství) se opírá o vyslovený \"zákaz modloslužebných praktik\" náboženskou autoritou (v tomto případě druhým přikázáním Desatera – Nezobrazíš si Hospodina, svého Boha). Jediným obrazoborci uznávaným náboženským obrazem mohl být obraz takový, který by přesně zachycoval svůj prototyp, což podle nich bylo zároveň, vzhledem k Boží nepostihnutelnosti, nemožné. Takovým náboženským obrazem pro ně byla pouze hostie, ve které skutečně Bůh přebývá. Umělecké zpracování náboženských představ považují za ďáblův nástroj, jež má křesťany zahnat zpátky k pohanství.\n\nJedním z nejvýznamnějších odpůrců obrazoborectví je církevní otec Svatý Jan Damašský. Ten tvrdí, že není uctívána hmota, nýbrž stvořitel hmoty. Píše „mám úctu k hmotě, skrze kterou ke mně přišla spása, naplněná mocí a milostí“. Za takovou hmotu považuje inkoust, jímž byla sepsána evangelia i barvy na obrazech, dřevo kříže a tělo a krev Ježíšovu. \nSilným argumentem v této otázce je teze, že Biblický zákaz zobrazování neviditelného Boha byl překonán příchodem a vtělením Boha Ježíše Krista. Druhá osoba neviditelného Boha se stala viditelnou hmotou. Obraz tedy nezpodobuje neviditelného Boha, ale Boha v podobě, v níž na sebe přijal tělo. \nModly, na rozdíl od křesťanských obrazů, pak prý zobrazují osoby bez podstaty či skutečnosti, nikoli reálné postavy. Úcta k obrazu byla přirovnávána ke starozákonním obětem, které bylo možné přinést Hospodinu, ale také nebylo přípustné přinášet je cizím božstvům.\n\nIkonodulie, či ikonofilie je opakem ikonoklasmu. Stále je však odlišné od modloslužby. K ustanovení této ideje totiž vedla právě postupná eliminace pohanských modloslužebných náboženství, a tedy strach z inklinace k těmto vyznáním. \n\nDalo by se říct, že ikonodulie je praktikována katolickou církví. Mluví totiž o uctívání pravého a neviditelného Boha skrze předměty zachycující jeho ztělesněnou podstatu (např. Ježíše Krista). Tento princip oficiálně podpořil papež Řehoř I., který napsal, že „obraz představuje pro věřící, kteří neumějí číst, to, čím je Písmo pro ty, kteří to dovedou.“\nIkonodulie se rozšířila především mezi řeholním duchovenstvem, které se výrobou náboženských ikon značně obohacovalo. I přes teologicky čistou ideu, došlo časem k degeneraci ikonodulie směrem k modloslužbě (připisování nadpřirozených schopností atd.)\n\nZákaz modloslužby pramení z přikázání starozákonního Desatera („Nezobrazíš si Boha zpodobením ničeho, co je nahoře na nebi, dole na zemi nebo ve vodách pod zemí [...]“ Exodus 20,1-26).\nPřikázání židovské Bible potom zakazují modloslužebné praktiky pohanů v té době žijících mezi Židy, zvláště pak náboženství starého Akkadu, Mezopotámie a Egypta, neboť některá tato náboženství obsahovala podle Bible praktiky, které byly proti židovskému právu (např. sexuální rituály, procházení dětí ohněm a dětské oběti).\nBible neobsahuje žádnou přesnou definici modloslužby, spíše seznam přikázání na toto téma, která byla často psána v rozličném historickém období jako reakce na soudobé dění. Podle tohoto seznamu je modloslužba v biblickém pojetí definována jako: \nněkdy i užívání model k uctění Boha.\n\nNa mnoha místech Bible nacházíme ujištění o tom, že Bůh nemá žádný tvar ani formu a není k ničemu přirovnatelný. Sice se zde objevuje mnoho veršů používajících například antropomorfismu k popsání Boha (Boží ruka), ale jsou, podle výroku z knihy Ozeáš,12,11 („Mluvím k prorokům a dávám mnohá vidění: skrze proroky předkládám podobenství.“) chápány spíše jako poetický obraz než jako popis. \nPodle knihy Genesis uznávané klasickým Judaismem byl modloslužebníkem například Abrahámův otec, který modly i sám vyráběl. V židovských tradičních textech a v Koránu je pak zmíněno, že když Abrahám objevil pravého Boha, modly svého otce zničil .\nBible zaznamenává boj mezi proroky šířícími čistý monotheismus a vládci (zejména Araby) podporujícími polyteistická a modlářská náboženství. („Kde jsou tví bohové, které sis udělala? Ať vstanou a zachrání tě ve zlý čas, vždyť máš tolik bohů kolik měst, Judo.\" Jeremiáš 2,28)\nV Bibli se vyskytuje mnoho termínů označujících modloslužbu, z nichž můžeme vyčíst strach a odpor, jež byl modloslužbou vzbouzen v autorech Bible.\nPohanské modly jsou popisovány jako „stříbro a zlato, dílo lidských rukou,“ které „mají ústa, ale nemluví, mají oči, ale nevidí...“ (Žalmy 115,4-5).\n\nOtázkou je, zda bibličtí modloslužebníci věřili, že jejich modly jsou skutečnými bohy, nebo je pokládali pouze za reprezentanty. \n\nVýznamný židovský filozof Yehezkel Kaufmann navrhuje vysvětlení, že Bůh, autor Bible, zatracuje modloslužebníky pouze obrazně, protože, i když většina modloslužebníků své idoly považovala za bohy, se našly výjimky, kdy pohané modly považovali za pouhé prostředníky. To bylo velice nebezpečné. Znovu však připomíná, že by bylo velikou chybou pohanské zvyky podceňovat. Píše: „Mohli bychom říct, že Bible vidí pohany pouze v tom nejhorším úhlu. Proroci zcela pomíjejí to, co my o tehdejších pohanech víme (např. o jejich propracované mythologii). V Bibli se však celé obvinění proti modloslužebníkům točí kolem výsměchu jejich ‚fetišismu.‘“\nKaufman svoji teorii potvrzuje citacemi z 1. knihy Královské 18,26 „Vzali tedy býka, kterého jim dal, připravili ho a od rána až do poledne vzývali Baalovo jméno: \"Baale, odpověz nám!\" Neozval se však nikdo, nikdo neodpověděl. A poskakovali u zhotoveného oltáře.“, z čehož odvozuje, že bůh Baal nebyl pouhou modlou, ale bohem, který byl skrze modlu vzýván. \n\nOrestes Brownson, myslitel z Nové Anglie, tvrdí, že bibličtí pohané neuctívají samotné ikony, tudíž otázka modloslužby není spojena s uctíváním objektů, nýbrž falešných bohů (např. skrze tyto objekty). Tento výklad je ovšem v rozporu se svědectvími starověkých Židů, jejichž kultura byla soudobá s kulturami modloslužebnými. Danielova zkušenost zaznamenaná v biblické knize Daniel mluví o tom, že jsou mu představeny babylonské modly, kterým se obětuje mnoho jídla a pití. Když namítá, že se nejedná o živé bohy, tvrdí Babyloňané, že živí jsou; jak jinak by snědli tolik obětí? \n\nOdpověď na tuto otázku na objekt modloslužby tedy není jednoznačná. Můžeme říci, že pohanská náboženství uctívala jak přímo modly (idolatrie), někdy však také falešné bohy prostřednictvím těchto model (ikonodulie). Proto za skutečnou modloslužbou stojí uctívání falešného boha, čímž první a druhé přikázání Desatera splývá v jedno. To je zřejmě důvod pro jeho zánik v katolické podobě.\n\nV rámci judaismu je modloslužba označována jako \"avoda zara\" (עֲבוֹדָה זָרָה) – doslova „služba cizí“ či „nevěrná“. Za \"avoda zara\" je považována jakákoli služba cizím bohům. Modloslužebníkem však není pouze ten, kdo uctívá jiného boha než Boha Izraele a používá k tomu obrazy či sochy, ale je jím i ten, kdo opovrhuje Tórou a žije tedy bez jejích „morálních omezení“ nebo brání druhým v tom, aby žili v souladu s jejími micvot – například formou zákazů či pronásledováním. V minulosti svými dekrety, jimiž bylo zakazováno zachovávat Tóru, proslul především seleukovský vládce Antiochos IV. Epifanés. Modlářství je v judaismu vnímáno jako přestoupení všech micvot, „neboť uctíváním jiného božstva člověk popírá existenci či moc Boha a vyznává, že se necítí vázán ničím, co Bůh přikázal“. Podle Talmudu byl svět zničen potopou mimo jiné i kvůli tomu, že se lidé dopouštěli \"avoda zara\". Proto je zákaz praktikování \"avoda zara\" vztahován i na nežidy v tzv. \"ševa micvot bnej Noach\" (שֶׁבַע מִצְווֹת בְּנֵי־נֹחַ).\n\nPohled křesťanských náboženství na modloslužbu lze rozdělit do dvou základních proudů. První skupinu tvoří katolíci a ortodoxní křesťané, druhou pak především reformované církve. \n\nRozdíl v chápání vzniká z rozdílného výkladu Desatera, kde se praví: \n„Nebudeš mít jiného boha mimo mne. Nezobrazíš si Boha zpodobením ničeho, co je nahoře na nebi, dole na zemi nebo ve vodách pod zemí. Nebudeš se ničemu takovému klanět ani tomu sloužit. Já jsem Hospodin, tvůj Bůh, Bůh žárlivě milující. Stíhám vinu otců na synech do třetího i čtvrtého pokolení těch, kteří mě nenávidí, ale prokazuji milosrdenství tisícům pokolení těch, kteří mě milují a má přikázání zachovávají. (Exodus 20,1-26)“\nZdá se, že obě skupiny se shodnou na odsuzování modloslužby v nekřesťanských náboženstvích. Dále se už ale rozcházejí.\n\nKatolická církev i pravoslavní totiž používají při svých bohoslužbách předměty jako kříže, obrazy, kadidlo, kalichy, Bibli, svíčky atd. Tyto předměty jsou jimi označovány za objekty naplněné Boží slávou a mocí, tedy prázdné formy, jejichž obsahem se stane Bůh. Uctívání předmětů samotných je tedy zakázáno, uctívání Boha naplňujícího tyto předměty je však povoleno, ba nařízeno. \nTyto církve se v této otázce odvolává především na práci svatého Jana Damašského, který ve svém díle obhajuje určité prvky modloslužby obsažené v katolicismu. Tvrdí, že je špatné pokoušet se zobrazit neviditelného Boha, ovšem v okamžiku, kdy Bůh nabyl podoby a sestoupil na zem (příchodem Ježíše Krista), je možné jeho podobu zakreslit. Také uvádí, že pohled na zobrazování božských stvoření nebyl tak přísný ani v původním Judaismu. Toto tvrzení podkládá zmínkami o vyobrazeních cherubínů na Arše Úmluvy, či zmínkami o stříbrných hadích sochách v knize Numeri. Také definuje vnější podoby uctívání idolů a tvrdí, že existuje množství odlišných způsobů. Křesťanský způsob podle něj slouží pouze k úctě Boha, a proto je v pořádku. Hlavní myšlenkou jeho spisu O pravé víře zní „Čest prokazovaná ikoně přechází na prototyp. A prototypem je to, co je na ikoně zobrazeno.“, čímž by se dal přesně vystihnout postoj katolické církve.\n\nNa druhé straně reformované církve tyto projevy odmítají a v důsledku toho zejí jejich chrámy prázdnotou. Běžně je v nich pouze oltář a kříž. Mnohem závažněji se tento rozdíl projevuje u tzv. přijímání, čí Večeři Páně. Zatímco katolíci věří, že v hostii je obsažen Bůh, reformované církve prožívají Večeři Páně jako hostinu na uctění Jeho památky a Boží přítomnost nespojují přímo s hostií.\n\nMuslimové, stejně jako křesťané a Židé, věří v neuchopitelnost Boha lidskou myslí, a proto jim prorok Muhammad radí, aby se zabývali Božím stvořením, ne Boží podstatou. Z tohoto pohledu je zobrazování náboženských postav, zejména pak Alláha, chápáno jako nevhodné a hříšné.\nPodle koránu je modloslužba či zbožšťování jiných osob a věcí kromě jediného boha Alláha ohavným hříchem. Je dokonce označena za jediný neodpustitelný hřích. Idolatrii samotnou popisuje islám, kromě klasického vzývání model a idolů, také jako pýchu a egoismus.\n\n"}
{"id": "250797", "url": "https://cs.wikipedia.org/wiki?curid=250797", "title": "BTR-90", "text": "BTR-90\n\nBTR-90 je ruské kolové obojživelné obrněné vozidlo 8x8 z 90. let 20. století. Stroj je moderním nástupcem kolových obrněných transportérů řady BTR. Jedná se o víceúčelové vozidlo pro dopravu osob na bojiště, palebnou podporu, průzkum, doprovod, hlídkování a k dalším účelům. Je vyzbrojeno 30 mm rychlopalným kanónem Šipunov 2A42, spřaženým 7,62 mm kulometem PKT, granátometem AGS-17 a protitankovým systémem Konkurs-M. Vozidlo je vybavené systémem ochrany proti zbraním hromadného ničení, systémem nočního vidění a informačně-řídícím systémem BIUS. Díky své konstrukci vznikla modifikace vozu ze 100 mm kanónem (možno i 125 mm kanón), který je spřažen s 30 mm rychlopalným kanónem 2A72.\n\n"}
{"id": "250799", "url": "https://cs.wikipedia.org/wiki?curid=250799", "title": "Česká hokejová extraliga 1998/1999", "text": "Česká hokejová extraliga 1998/1999\n\nČeská hokejová extraliga 1998/1999 byla 6. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na tři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz základní části 1. ligy. Baráž o extraligu se hrála na 4 vítězná utkání.\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n\nHC Dukla Jihlava sestoupila do 1. ligy a HC Znojemští Orli si vybojovali právo účasti v extralize v dalším ročníku.\n"}
{"id": "250806", "url": "https://cs.wikipedia.org/wiki?curid=250806", "title": "Astronomický ústav", "text": "Astronomický ústav\n\nPodle zaměření může jít o instituci:\n\n\n"}
{"id": "250810", "url": "https://cs.wikipedia.org/wiki?curid=250810", "title": "Samojská tala", "text": "Samojská tala\n\nSamojská tala je zákonným platidlem polynéského ostrovního státu Samoa. Její ISO 4217 kód je WST. Jedna setina taly se nazývá „sene“. Názvy tala a sene jsou místními ekvivalenty pro slova dolar a cent. Značka pro talu je $, ale pro rozlišení od jiných měn se před tento znak dávají písmena WS (WS$).\n\n\n"}
{"id": "250816", "url": "https://cs.wikipedia.org/wiki?curid=250816", "title": "Holobřiší", "text": "Holobřiší\n\nHolobřiší (Anguilliformes) je řád kostnatých ryb z třídy paprskoploutvých. Tento řád zahrnuje asi 15 čeledí s přibližně 677 druhy. Naprostá většina druhů je mořská, pouze druhy čeledi úhořovití jsou katadromní. Mnohé druhy obývají velké hloubky, mnohdy až 600 m. Povětšinou se jedná o dravce. Součástí jejich vývoje je tzv. \"leptocefalová larva\".\n\n\n"}
{"id": "250821", "url": "https://cs.wikipedia.org/wiki?curid=250821", "title": "Alternativní rock", "text": "Alternativní rock\n\nAlternativní rock (také alternativní hudba, alternativa) je žánr rockové hudby, který vznikl v 80. letech a populárním se stal v průběhu 90. let 20. století.\n\nTento termín se v 80. letech začal používat pro skupiny inspirované punkem, které svou hudbu vydávaly u nezávislých hudebních vydavatelství.\n\nJako žánr alternativní rock obsahuje různé subžánry, které vzešly z nezávislé scény, jako grunge, britpop, a nezávislý pop. Tyto žánry mají s punkem společnou jeho filozofii, a často silně vycházejí z jeho hudebních postupů, které byly základem pro alternativní hudbu 70. let.\n\nI když je tento žánr pojmenovaný jako \"rock\", jeho subžánry jsou krom jiného ovlivňované i folkem, reggae, elektronickou hudbou a jazzem. Někdy byl termín alternativní rock používaný i pro rockovou hudbu undergroundové scény 80. let, všech následovníků punk rocku (včetně New wave a post-punku) a paradoxně i pro rockovou hudbu 90. let a i dnes po roce 2018.\n"}
{"id": "250822", "url": "https://cs.wikipedia.org/wiki?curid=250822", "title": "Epic Records", "text": "Epic Records\n\nEpic Records je americká hudební nahrávací společnost založená v roce 1953, kterou vlastní Sony BMG. Zpočátku společnost vydávala jazzovou a klasickou hudbu, později začali vydávat i jiné žánry, jako rock and roll, R&B, country až po hard rock.\n\n"}
{"id": "250825", "url": "https://cs.wikipedia.org/wiki?curid=250825", "title": "Zdroj", "text": "Zdroj\n\nZdroj může být:\n\n\n"}
{"id": "250826", "url": "https://cs.wikipedia.org/wiki?curid=250826", "title": "Zdroj (dokumentární film)", "text": "Zdroj (dokumentární film)\n\nZdroj (anglický název Source) je český dokumentární film natočený v roce 2004, který režíroval Martin Mareček a scénář k němu napsali Martin Mareček a Martin Skalský. Film se zabývá souvislostmi těžby ropy a porušováním občanských práv v Ázerbájdžánu.  \"Zdroj \"získal přes dvacet mezinárodních ocenění a v kaspickém regionu funguje jako filmový samizdat.\n\n\n\n\n\nZdroj koupila německá televizní síť MDR, finská televize YLE, EEST TV z Estonska, španělská kabelová televize CATALAIN TV, íránská kabelová televize PRESS-TV, AVE distribution - DVD distribuce ve francouzsky mluvících zemích, putovní distribuce prostřednictvím Human Rights Watch Festivalu po USA.\n\n\n"}
{"id": "250828", "url": "https://cs.wikipedia.org/wiki?curid=250828", "title": "Vidov", "text": "Vidov\n\nVidov () je obec ležící v okrese České Budějovice, kraj Jihočeský, na pravém břehu řeky Malše necelých šest kilometrů jihovýchodně od centra Českých Budějovic. Žije zde obyvatel.\n\nOblast Vidova byla obývána již v době předhistorické, o čemž svědčí pozůstatky mohylové pohřebiště z rané doby bronzové (19. až 16. století př. n. l.) v lokalitě Panský les jihovýchodně od obce.\n\nPrvní písemná zmínka o vsi pochází z roku 1357, kdy byl vladyka Jindřich z Vidovpole (\"de Biedowopole\") svědkem ve věci jmenování faráře v Nákří. Jak nejstarší zmínky o členech tohoto rodu (\"de Widerpol\", \"de Vidowa pole\") ukazují, nazývala se vesnice zpočátku \"Vidovo\" (tj. Vítovo) \"pole\"; název v nynější podobě (\"in Widowie\") je doložen roku 1415. V letech 1490 až 1611 vlastnili Vidov Rožmberkové Roku 1464 byl Vidov napaden Budějovickými, kterým se nelíbil místní pivovar a to, že ve tvrzi u vdovy Markéty Tožicové se nacházela podivná sebranka. K roku 1541 se zdejší tvrz zmiňuje jako pustá, zato zde Rožmberkové provozovali pivovar. Ten byl zrušen roku 1564, když byl založen pivovar v Plavnici na příkaz Jakuba Krčína \"„…neb na Vidovu tak jsou vařívali, že víc úředníci než páni zisku mívali…“\" Do roku 1926 zde také fungovala vápenná pec. Do zrušení poddanství roku 1848 náležel Vidov ke třeboňskému panství. Od roku 1850 byla ves zprvu součástí obce Staré Hodějovice, na sklonku století (1887) přešla pod obec Plav. V letech 1924 až 1943 byl Vidov samostatnou obcí, poté nakrátko přičleněn k obci Doubravice, znovu samostatný v letech 1945 až 1952. Mezi roky 1953 až 1990 tvořil Vidov část obce Roudné, nynější samostatnost se datuje od dne 24. listopadu 1990. Z hlediska římskokatolické církevní správy patří ves k farnosti u kostela sv. Mikuláše v Českých Budějovicích.\n\nOd roku 1916 měl Vidov vlastní elektrárnu ve mlýně. V roce 1925 byl založen hasičský spolek. V druhé polovině 20. století byla v obci vybudována úpravna vody pro České Budějovice, která zahájila provoz roku 1966. Po vybudování Římovské přehrady a nové úpravny této vody v blízkém Plavu byla tato úpravna opuštěna a v současnosti je využita jen z části a zbytek chátrá. Obec však budovu odkoupila a zvažuje další využití. Na jezu na Malši je vybudována malá vodní elektrárna, na louce za obcí je i fotovoltaická elektrárna. V obci působí Spolek přátel Vidova a okolí. Každoročně se zde pořádá tradiční zelnobraní.\n\nVidov leží na silnici III/15523 mezi Českými Budějovicemi a Borovnicí. Podél Malše tudy prochází cyklostezka č. 1018. Obcí vede železniční trať 199 do Českých Velenic, zastávka zde však není. Kolem Vidova má vést i dálnice D3. Do obce zajíždí linka 10 MHD z Českých Budějovic i linkové autobusy.\n\n\n"}
{"id": "250834", "url": "https://cs.wikipedia.org/wiki?curid=250834", "title": "Doris Lessingová", "text": "Doris Lessingová\n\nDoris Lessingová (22. října 1919 Kermánšáh, Írán – 17. listopadu 2013) byla britská spisovatelka, známá především pro své romány \"Tráva zpívá\" (\"The Grass is Singing\") a \"The Golden Notebook\" (Zlatý zápisník, česky nevyšlo).\n\nV roce 2007 získala Nobelovu cenu za literaturu za „\"epiku ženské zkušenosti, která se skepticismem, zápalem a vizionářskou silou podrobuje zkoumání rozdělený svět\"“ (citace ze zdůvodnění Švédské akademie). Doris Lessingová je nejstarším člověkem, který získal cenu za literaturu, a v pořadí jedenáctou ženou, která získala Nobelovu cenu za literaturu ve stošestileté historii jejího udělování. \n\nNarodila se v roce 1919 kapitánovi Alfredu Taylerovi a Emily Maude Taylerové (rozené McVeagh), britským občanům žijícím v perském městě Kermanshah. Alfred Tayler přišel v první světové válce o nohu a svou budoucí ženu potkal v Královské nemocnici, kde pracovala jako ošetřovatelka. Do perského města Kermanshah se svou rodinou odešel kvůli pracovnímu místu úředníka v bance (Imperial Bank of Persia). Rodina se roku 1925 přestěhovala do Jižní Rhodesie (nyní Zimbabwe) na kukuřičnou farmu o velikosti asi tisíci akrů, kterou rodina zakoupila. Matka Doris se snažila držet edwardiánského životního stylu, což by nebyl problém, pokud by měli dostatek peněz. Ty ale Taylerovi neměli, protože farma nevynášela podle očekávání.\n\nDoris Lessingová studovala na Dominican Convent High School, dívčí římskokatolické škole v Harare (tehdejším Salisbury). Školu opustila ve čtrnácti letech, dále se vzdělávala jako samouk. V patnácti letech opustila domov a pracovala jako vychovatelka. Bylo to zhruba v této době, kdy začala číst knihy o sociologii a politice, které jí dával její zaměstnavatel. V té době také začala psát. \n\nV roce 1937 začala pracovat v Harare (Salisbury) jako telefonní operátorka a brzy se provdala za Franka Wisdoma, svého prvního manžela, s nímž měla dvě děti. Rozvedla se v roce 1943. Poté se zapsala do komunistické organizace Levicový čtenářský klub Left Book Club, kde se seznámila s Gottfriedem Lessingem, svým druhým manželem. Vzali se krátce po svém připojení ke skupině a měli spolu dítě, manželství ale opět skončilo rozvodem v roce 1949. Gottfried Lessing se stal východoněmeckým velvyslancem v Ugandě, ale byl zavražděn v roce 1979 při povstání proti Idi Aminovi. \n\nKvůli své kampani proti jaderným zbraním a jihoafrickému apartheidu byl Lessingové na mnoho let zakázán vstup do země a do Rhodesie. Lessingová se vrátila do Londýna se svým nejmladším synem v roce 1949 a vydala svou první knihu, \"Tráva zpívá\" (\"The Grass Is Singing\"). Svou druhou, velmi úspěšnou knihu \"The Golden Notebook\" vydala v roce 1962.\n\nV roce 1984 se pokusila vydat dva romány pod pseudonymem Jane Somersová, aby tak demonstrovala, jak obtížné je pro začínající spisovatele proniknout na trh. Její britský vydavatel je nepřijal, ale vydala je u jiného anglického vydavatele Michaela Josepha, a ve Spojených státech u Alfreda A. Knopfa.\n\nOdmítla damehood, ale na konci roku 1999 přijala řád „Companion of Honour“ za eminentní službu národu. Královskou literární společností byla uznána za „Companion of Literature“. 11. října 2007 byla Doris Lessingová prohlášena vítězkou Nobelovy ceny za literaturu. V 87 letech se stala nejstarší osobností, která získala cenu za literaturu, a třetí nejstarší ze všech, kteří získali Nobelovu cenu. Také je jednou z pouhých jedenácti žen, které byly Švédskou akademií oceněny v celé historii udílení Nobelových cen. Novinářům sdělila: „Vyhrála jsem všechny evropské ceny, všechny do jedné, takže jsem ráda, že se mi to podařilo. Je to královská síla.“ Cena činila 765000 liber (1,6 milionů dolarů).\n\nRoku 2015 vyšlo najevo, že britská tajná služba autorku od počátku 40. let až do roku 1962 sledovala. Monitorovala její styky, korespondenci i telefonní hovory. Důvodem sledování Lessingové bylo především její krajní levicové smýšlení. \n\nPrózy Doris Lessingové zpracovávají témata autobiografická i sociální a politické zápasy. Psala i psychologické thrillery a science fiction. Doris Lessingová je autorka, která s ženskou zkušeností zkoumá rozdělenou civilizaci se skepticismem, zápalem a vizionářskou silou.\n\nJejí próza se běžně dělí na tři různá období: období komunismu (1944–1956), kdy radikálně psala o sociálních otázkách (k tomuto tématu se vrátila ve své knize \"The Good Terrorist\" (1985)), období psychologické (1956–1969) a období súfismu (vnitřní a mystická části islámu), kde v sérii \"Canopus\" uplatnila sufistické myšlenky v science fiction. Tuto sci-fi sérii pokládá za svoje nejvýznamnější dílo. \n\nJejí obrat k science fiction však kritiky většinou příliš nenadchl. Například v \"The New York Times\" v roce 1982 o její knize \"The Making of the Representative for Planet 8\" John Leonard napsal: „Jedním z mnoha významných hříchů dvacátého století je, že odradilo paní Lessingovou… Nyní je její propaganda v zájmu naší bezvýznamnosti situována ve vesmírném razzmatazzu.“ Lessingová na to reagovala slovy: „Co si neuvědomili je, že v science fiction se objevují jedny z nejlepších společenských románů naší doby. Obdivuji také klasickou science fiction jako je \"Hudba krve\" od Grega Beara. Bear je skvělý spisovatel.“ \n\nNa rozdíl od některých autorů známých především díky své hlavní tvorbě, se D. Lessingová nikdy nebála uznat, že píše science fiction. Vystupovala jako čestný host na Worldconu, její projev byl velmi dobře přijat. Svůj sci-fi román \"Memoirs of a Survivor\" popsala jako pokus o autobiografii. \n\nJejí román \"The Golden Notebook\" je některými odborníky považován za feministickou klasiku, ale rozhodně ne samotnou autorkou, která později podotkla, že téma duševních kolapsů jako prostředku k uzdravení a osvobození se od iluzí, bylo kritiky přehlédnuto. Také ji zklamalo, že kritici nedocenili výjimečnou strukturu tohoto románu. Jak sama autorka vysvětluje, v románu \"Walking in the Shade\" je Molly do určité míry postava vytvořená podle její velmi dobré přítelkyně Joan Rodker, dcery spisovatele a vydavatele Johna Rodkera.\nLessingové se nelíbí, že ji zaškatulkovali jako feministickou spisovatelku. Na otázku proč, odpověděla: \"„To co ode mne feministky potřebují, je něco, co nezkoušeli, protože to pochází z náboženství. Chtějí abych svědčila. Skutečně by chtěly, abych řekla: Jistě sestry, stojím bok po boku s Vámi v boji za zlatavý rozbřesk, kde již nikdy nebudou žádní suroví muži. Skutečně chtějí, aby lidé dělali velmi zjednodušené prohlášení o mužích a ženách? Vlastně ano. K tomuto závěru jsem došla s velkým zarmoucením.“\" – \"The New York Times\", 25. července 1982\n\nZa své nejdůležitější dílo považuje sci-fi sérii \"Canopus in Argos\". Tyto knihy ukazují z mnoha perspektiv pokusy vyspělé společnosti o násilnou evoluci. Série Canopus je částečně založena na konceptu súfismu, se kterým ji seznámil Indries Shah. Dřívější práce o „vnitřním světě“ jako \"Briefing for a Descent into Hell\" a \"Memoirs of a Survivor\" jsou s tímto tématem také úzce spojeny.\n\nNejvětší archiv její literatury se nachází v Harry Ransom Humanities Research Center na Texaské univerzitě v Austinu. Je zde uloženo 45 archivářských složek jejích materiálů. Složky obsahují téměř všechny její rukopisy až do roku 1999. Původní materiály pro její první knihy jsou považovány za ztracené, protože Lessingová si je nenechávala. McFarlinova knihovna na Univerzitě v Tulse vlastní menší sbírku. \n\n\nV češtině z jejího poměrně rozsáhlého díla vyšlo pouze pět knih (uvedena pouze první vydání každého překladu):\n\n\n"}
{"id": "250835", "url": "https://cs.wikipedia.org/wiki?curid=250835", "title": "Jaroslav Samson Lenk", "text": "Jaroslav Samson Lenk\n\nJaroslav Samson Lenk, vlastním jménem Jaroslav Lenk (* 12. srpna 1956 Plzeň), je český folkový a trampský zpěvák, kytarista, textař a písničkář.\n\nPo dokončení základní vojenské služby se dostal na nábor do Kladna a založil tam folkovou skupinu Máci (1976-1993). Do trampské skupiny Hop Trop (od roku 1980) se dostal po seznámení s jiným jejím členem Ladislavem Huberťákem Kučerou (údajně díky rozbité kytaře, kterou si u Ladislava Kučery nechával opravit). Od roku 1993 do roku 2015 vystupoval se svou skupinou Samson a jeho parta. V triu s Vlastou Redlem a Slávkem Janouškem (vystupovali také pod názvem Psychiatrio) nahráli tři dlouhohrající desky / CD.\n\nDo jeho tvorby patří mimo jiné i písně k večerníčkům (\"Madla a Ťap\", \"Vydrýsek\", \"Méďové\", \"Ježek Aladin\" atd.). V roce 2008 s ním spříznění lidé založili malou soukromou rozhlasovou stanici \"Rádio Samson\".\n\n\nNa festivalu Porta:\n\n"}
{"id": "250841", "url": "https://cs.wikipedia.org/wiki?curid=250841", "title": "Parafín (hudební skupina)", "text": "Parafín (hudební skupina)\n\nParafín je česká hard rocková kapela.\n\nVznik skupiny sahá do roku 1982, když členové skupiny ukončili základní školu a hráli písně od Olympicu, Katapultu, Etc..., J. Schelingera a mnoha dalších v té době oblíbených interpretů. O rok později dochází k zásadnímu zlomu, kdy kapela je již značně ovlivněna svými vzory, Deep Purple, Black Sabbath, UFO, Rush, Yes, ale následuje nastupující trend heavy metalu a nechává se dále ovlivňovat kapelami jako např. Judas Priest, Iron Maiden, Venom a Metallica.\n\nTo mělo za důsledek několikanásobné vykázání od tehdejších kvalifikačních zkoušek. Tato bariéra je však zdolána na podzim roku 1985, kdy nad ideologií jednoznačně vítězí alkohol a porota ovlivněna moravským folklórem v podobě chutné slivovice patrně přehlédla nový hudební styl šířící se rychlostí blesku mezi mladou generací. Další souvislosti v podobě ostražitých cenzorů, kteří ruší již dobře zpropagovaný koncert pražského Arakainu, umožnily skupině Parafín zaskočit na pódiu své již slavné kolegy a zapsat se tak do povědomí rockových fanoušků, že se sály plní týden co týden až do jara 1986. To si zájmy lidové armády stojí nekompromisně na svém a tak je Parafín kompletně naverbován.\n\nPo dvouleté odmlce se skupina opět shledává v rodných Voticích, to však ale ještě netuší, že ji čeká pouze jeden předrevoluční rok a poté ještě dva roky plné personálních změn a hudbě ne příliš příznivého klimatu. Novou krev nalévá do Parafínu v roce 1991 zpěvák Michal Nevrlý.\n\nV roce 1994 přichází první demo skupiny, další koncerty a taneční zábavy. Skupina se natolik zviditelňuje, že v důsledku toho přichází o bubeníka a vzápětí i o basistu, kteří se nechávají zlákat finančně zajímavým angažmá. To však přihrává šanci již netrpělivým muzikantům, kteří doplňují rytmickou sekci Parafínu.\n\nV roce 1998 přichází druhé demo a s ním další nabídky na nové produkce. Též se připojuje druhý kytarista Honza „Zetor“ Kuchař a skupina nabírá druhý dech také v podobě nového zpěváka Václava „Kocoura“ Kardy.\n\nPoté se skupina natolik zformovala, že připravila své debutové album s názvem „ON“, které natočila v létě 2000 ve studiu Bellatrix, a vydává ho na jaře 2001. Křest proběhl za společného vystoupení spřízněných Arakainů a kmotrem byl Aleš Brichta.\n"}
{"id": "250845", "url": "https://cs.wikipedia.org/wiki?curid=250845", "title": "Heilbronn", "text": "Heilbronn\n\nHeilbronn je město na jihu Německa, ležící na řece Neckar ve spolkové zemi Bádensko-Württembersko; se 120 000 obyvateli je jejím 6. největším městem. Heilbronn byl v minulosti svobodným říšským městem a je znám jako centrum vinařství.\n\nMěsto leží na řece Neckar. Dnes je městem bez okresu (kreisfreie Stadt) a zároveň správním sídlem zemského okresu Heilbronn. Město Heilbronn je také významným hospodářským střediskem regionu Heilbronn Franken, který zahrnuje téměř celý severovýchod Bádenska-Württemberska.\n\nVinařství má v Heilbronnu dlouhou tradici a obhospodařuje se ca. 514 ha vinic ve Württemberské vinařské oblasti. Vysoká škola v Heilbronnu nabízí studijní obor pro provozovatele vinařství. Největším vinařským sdružením je Genossenschaftskellerei Heilbronn-Erlenbach-Weinsberg.\n\n\n"}
{"id": "250846", "url": "https://cs.wikipedia.org/wiki?curid=250846", "title": "Svatá Piby", "text": "Svatá Piby\n\nSvatá Piby je základním rastafariánským textem, napsaným Anguilanem Robertem Athlyi Rogersem\n(*1931) pro afrocentrické náboženství v Karinském zálivu, jež Rogers založil ve 20. letech\n19. století a jež je známé jako Afro-athlijská konstruktivní Církev. Etiopané v něm byli vybráni jako\nbožský lid.\n\nSvatá Piby se skládá ze čtyř knih. První kniha athilijská zvaná Athlyi má pouze dvě kapitoly.\nDruhá kniha athilijská zvaná Soudržnost je nejdelší, má patnáct kapitol a sedmá z nich označuje\nMarcuse Graveyho (Národního jamajského hrdinu, který bojoval za práva černochů a založil\nUniversal Negro Improvement Association and African Communities League - UNIA-ACL) jako\njednoho ze tří Božích apoštolů. Třetí kniha athilijská zvaná Důkaz Apoštolství představuje\ndva přední členy UNIA-ACL Roberta Lincolna Postona a Henriettu Vinton Davisovou jako další\ndva Apoštoly svaté Trojce. Titul poslední knihy je Čtvrtá kniha athilijská zvaná Ostražitost.\nTato kniha je provázena sérií otázek a odpovědí, v kterých jsou Gravey, Davisová a Poston\nprohlášeni za spasitele „utiskovaných dětí Etiopie“.\n\nTento striktní rastafariánský text měl zásadní vliv na rastafariánské hnutí, které vidělo\nHaile Selasieho I. (etiopského krále v letech 1930 to 1974) jako Krista a Marcuse Graveyho\njako jeho proroka.\n\nOriginál je velmi vzácný. Není uvedena žádná kopie ani v katalogu Kongresové knihovny ve\nWashingtonu ani knihovny Kalifornské univerzity, což je velmi neobvyklé. Svatá Piby byla\ndokonce zakázána na Jamajce a jiných Karibských ostrovech v polovině 20. let a později.\n"}
{"id": "250854", "url": "https://cs.wikipedia.org/wiki?curid=250854", "title": "Železniční trať Čížkovice–Obrnice", "text": "Železniční trať Čížkovice–Obrnice\n\nŽelezniční trať Čížkovice–Obrnice je regionální dráha z Čížkovic přes Třebenice do Obrnic. V jízdním řádu pro cestující je uváděna v tabulce 113 Lovosice–Most, neboť po ní vedené vlaky jezdily a jezdí z Lovosic do Čížkovic po navazující trati Lovosice–Louny a z Obrnic pokračovaly do Mostu po trati Louny–Most. Od prosince 2017 do prosince 2019 byla označována ve stejné trase jako trať T4, což bylo také číslo turistické linky DÚK. Dráha se začala stavět roku 1896 a byla otevřena 19. prosince 1898. \nTrať byla postavena s garancí 70 % základního kapitálu 4 248 000 Korun poskytnutou Českou zemí. Stát přispěl přímo 80 000 korunami a místní zájemci doplatili zbývajících 1 194 600 korun. Trať obsluhovala zejména místní zemědělské podniky a také dopravovala dělníky do mosteckých dolů.\n\nTrati se přezdívá \"Švestková dráha\". Tento název pochází z předválečných dob podle tehdy zde rostoucích švestkových sadů a alejí.\n\nV roce 1918 nesla trať označení 72f, a byla tak postranní tratí trati z Prahy do Mostu a dále do Moldavy. V době druhé světové války vedla z velké části v okolí hranice Protektorátu. V roce 1944 nesla označení 167b, a byla tak postranní tratí trati z Duchcova do Mladotic.\n\nTrať je dlouhá 34,8 km a osobní vlak ji v roce 2007 projel za zhruba 61 minut. V roce 1918 vlak z Obrnic dorazil do Čížkovic za 123 minut. Pro nákladní dopravu trať občas využívá dopravce Unipetrol Doprava. Dne 9. prosince 2007 zde byl zastaven provoz osobních vlaků v rámci redukce provozu osobních vlaků na některých tratích.\n\nVýchozí a koncové stanice pravidelných osobních vlaků byly od konců trati vzdáleny takto: Lovosice od Čížkovic 4 km, Most od Obrnic 3 km. Jízdenky se v roce 1997 prodávaly jen v Čížkovicích, Třebívlicích a Obrnicích. Všechny zastávky kromě zmíněných, Třebenic a Libčevse byly na znamení. Plná cena cesty z Čížkovic do Obrnic byla 52 Kč (říjen 2007).\n\nOd 28. června do 30. srpna 2008 zde za přispění obcí, kterými trať prochází, jezdil o sobotách dvakrát denně motorový vlak přezdívaný Švestková dráha. Vlaky jezdily i během léta 2009, a to od 26. června do 30. srpna 2009, tentokráte již po oba víkendové dny. Dopravu zajišťoval jeden motorový vůz M 131.1. Švestková dráha byla v provozu i během léta 2010, a to od 5.  června do 29. srpna. Dopravu zajišťoval jeden motorový vůz 830 a vůz pro přepravu jízdních kol. V létě roku 2011 vlaky Švestkové dráhy jezdily jen do Třebívlic, odtud do Mostu pak pokračovala náhradní autobusová doprava. Důvodem bylo zastavení provozu v úseku Třebívlice–Libčeves kvůli opravě mostu přes Granátku. SŽDC s opravou nespěchala. Dne 26. prosince 2011 již po trati vyjel vlak z Lovosic až do Mostu. V roce 2012 opět jezdila Švestková dráha o sobotách a nedělích v červenci a srpnu, vždy dvakrát tam a zpět, přičemž provoz o víkendech v červnu a září zahájil také Středohorský motoráček dopravce KŽC Doprava. Od roku 2013 se provoz na trati ustálil na stavu, kdy se o obsluhu dělí dva dopravci, přičemž rozsah zůstává obdobný: tři páry vlaků mezi Mostem a Lovosicemi, plus jeden pár z Lovosic do Třebívlic a zpět. Takto provoz běžel až do léta 2015.\n\nOd grafikonu 2015/2016 byl zaveden sezónní provoz o sobotách, nedělích a svátcích od 25. března do konce října v rozsahu dvou párů vlaků v trase Lovosice–Most a jednoho páru vlaků v trase Lovosice–Třebívlice.\n\nV listopadu 2014 byla trať (35,892 km, nabídková cena v prvním kole 132 265 270 Kč) jednou z pěti tratí, které stát nabídl k prodeji.\n\nV roce 2016 koupil trať Čížkovice–Obrnice za 5,7 milionu Kč výrobce zabezpečovací techniky AŽD Praha. AŽD Praha byl jediný zájemce. Trať chce využít jako zkušební polygon pro vyvíjené nové zabezpečovací technologie s využitím satelitních systémů. Podle smlouvy musí zachovat trať v provozuschopném stavu dalších pět let. Plánuje na tratích zachovat provoz a v rámci možností tratě opravit a umožnit i ostatním dopravcům tratě využívat.\n\nV únoru 2020 společnost AŽD oznámila, že má na trati v úmyslu zavádět tzv. bezúdržbový provoz, který by za využití systému FTS využívající optický kabel, který sleduje vibrace kolejnic při projíždění vlaku a dokáže automaticky detekovat, případně dokonce předvídat poruchy kolejnic. Po detekci problému bude automaticky vypuštěn dron, který zajistí obrazovou informaci o místě problému a až následně dojde k zásahu servisních techniků. Podobným způsobem bude kontrolován také stav dalších součástí trati. Kromě pravidelných údržbových zásahů tak trať nebdue potřebovat pochůzkáře průběžně kontrolující přítomnost poruch na trati. Podle AŽD má jít o první trať v Česku, která bude podobným systémem vybavena. Společnost plánuje rok zkušebního provozu před samotným ostrým nasazením systému.\n\nProvozovatel dráhy AŽD Praha ji před zahájením sezony v roce 2017 výrazně zrekonstruoval – bylo dosazeno zabezpečovací zařízení – jak přejezdů, tak stanic (stanice řízeny z Čížkovic), ve všech stanicích bylo obnoveno kolejiště.\n\nNa rok 2017 AŽD Praha vydala jízdní řád pro svou linku T4 a od dubna 2017 zde také jezdí. V něm je potvrzen sezónní (duben–říjen) víkendový provoz dvou párů vlaků z Lovosic do Mostu a jednoho z Lovosic do Třebívlic. Vlaky zastavovaly ve všech stanicích a zastávkách po trase s výjimkou zastávky Sulejovice. Od GVD 2017/2018 byly vedeny všechny vlaky po celé trase. Dopravu objednal Ústecký kraj a jeho tarif také na trati platí. AŽD bude spojení realizovat pronajatým motorovým vozem řady 831 zálohovaným vlastním motorovým vozem řady 810.\n\nOd 15. prosince 2019 získala společnost od Ústeckého kraje bez výběrového řízení zakázku na provozování osobní železniční dopravy na lince U10 Litoměřice – Lovosice – Most, jejíž převážná část vede po trati Čížkovice–Obrnice, příčemž stanice a zastávky Obrnice, Sedlec u Obrnic, Skršín, Sinutec a Semeč mají všechny vlaky projíždět bez zastavení. Dopravce má nasadit modernizované jednotky RegioSprinter.\n\n\n"}
{"id": "250856", "url": "https://cs.wikipedia.org/wiki?curid=250856", "title": "Taupo (jezero)", "text": "Taupo (jezero)\n\nTaupo ( ) je jezero na Novém Zélandu. Taupo je největší jezero na Novém Zélandu. Leží ve středu Severního ostrova, v nadmořské výšce 356 metrů. Má 193 km dlouhé pobřeží, hloubku až 186 metrů a rozlohu 616 km². Z jezera odtéká jediná řeka Waikato. Naopak přitékají řeky Waitahanui, Tongariro a Taupo-Tauranga. U severovýchodního pobřeží jezera, je město Taupo, které má přibližně 23 tisíc obyvatel.\n\nJezero bylo vytvořeno supervulkánem, na jehož vrcholu vznikla kaldera vyplněná vodou. Předpokládá se, že k vulkanické erupci došlo přibližně před 26 500 tisíci lety.\n\nOblast jezera je častým turistickým cílem, který ročně navštíví okolo 1,2 miliónů lidí.\n\n"}
{"id": "250858", "url": "https://cs.wikipedia.org/wiki?curid=250858", "title": "Železniční trať Bělehrad–Bar", "text": "Železniční trať Bělehrad–Bar\n\nŽelezniční trať Bělehrad–Bar prochází celým Srbskem, od jeho metropole až k jižním hranicím a zajišťuje železniční spojení Černé Hory se zbytkem Evropy.\n\nJedná se o trať standardního rozchodu, dlouhou celkem 454,8 km, většina trasy je jednokolejná. Z toho 277,6 km se nachází v Srbsku, 9,8 km v Bosně a Hercegovině a 167,4 km v Černé Hoře. Je kompletně elektrizovaná; trať je pod napětím po celé své délce s jednofázovým střídavým proudem 25 kV 50 Hz\n\nVe směru z Bělehradu na jih je vedena: do Valjeva údolím řeky Kolubary, poté údolím jejího přítoku Gradac. Překonává horský hřeben Bukovi a směrem do Užice je trasována údolím řeky Skrapež. \n\nMezi městy Požega a Užice prochází dolinou řeky Đetinja, jižně od města Užice prochází pohořím Zlatibor řadou tunelů, nejdelší z nich je 6 km dlouhý. V úseku k městu Priboj je vedena údolími řek Uvac, Crni Rzav a Jablanica. Přes černohorskou hranici prochází údolím řeky Lim a dále prochází několika horskými masivy v blízkosti řek nejprve Tara a poté Morača. Trať následně sestupuje do nížiny v okolí černohorské metropole Podgorice. Další vážnější překážkou dále na jih, směrem do přístavu Bar je Skadarské jezero (překonané sypanou hrází) a horský masiv Sozina, který překonává více než šestikilometrový tunel.\n\nNejvyšším bodem, kudy trať vede, je černohorské město Kolašin (1032 m n. m.) a nejnižším přístav Bar (3 m n. m.). Nejvyššího sklonu pak dosahuje trať na úseku Podgorica – Bijelo Polje (25 promile).\n\nVzhledem k hornatému charakteru krajiny, kterou prochází, bylo nutné vybudovat celkem 254 tunelů. Celková délka všech tunelů je 114,437 km (cca 1/4 trasy trati je vedena v podzemí). Nejdelším tunelem je \"Sozina\" (6170 m), překonávající výškový rozdíl mezi Skadarským jezerem a Jaderským mořem, dále \"Zlatibor\" (6160 m), \"Trebješica\" (5170 m), \"Goleš\" (4949 m), \"Ostravica\" (3131 m), \"Mojkovac\" (3243 m), \"Mili\" (2258 m) a \"Sopotnica\" (1942 m). Přestože nejdelší tunel se nachází v blízkosti černohorského pobřeží, většina tunelů byla zbudována v horských masivech oblasti dnešního Sandžaku, kde trať překonává značné výškové rozdíly.\n\nŽelezniční trať bývá často nazývána srbským, eventuálně černohorským nebo jugoslávským metrem, a to vzhledem k počtu tunelů, které se na trati nacházejí.\n\nNa trati se nachází celkem 435 mostů o celkové délce okolo cca 15 km. Většina mostů byla betonová, menší část ocelová. Nejvyšší most překonává říčku \"Mala Rijeka\", a to ve výšce 205 m.\n\nSny o spojení Bělehradu s Jadranem nejkratší cestou, tedy přes velká pohoří, se objevovaly již v 19. století. Poprvé se o tomto spojení diskutovalo v srbských novinách již v roce 1855. První skutečný plán z roku 1878 však ztroskotal na faktu, že Srbsko a Černá Hora neměly společnou hranici a trať by přetínala území Osmanské říše, které patřil stále ještě důležitý koridor z Kosova k hranici Bosny a Hercegoviny (tzv. region Sandžak). Možnost spojení Černé Hory se Srbskem přes území Sandžaku byla také diskutována v druhé polovině 30. let, kdy Království Jugoslávie vynakládalo nemalé prostředky na rozvoj značně řídké železniční sítě. Černá Hora měla být nicméně původně napojena přes území Kosova prodloužením trati z Peći Rugovskou soutěskou. Roku 1939 byl nicméně předložen návrh na výstavbu trati vedení ve směru Ripanj-Lajkovac-Valjevo-Požega-Zlatibor-Prijepolje-Ravna Rijeka-Vojnik-Nikšić-Grahovo-Kotor, drobné stavební práce začal ještě před vypuknutím druhé světové války. \n\nTeprve až po druhé světové válce bylo možné v atmosféře bujarého rozvoje infrastruktury socialistického státu nastínit představu, kudy by měla být trať vedena. Zpočátku se uvažovalo o možnosti vést trať údolím řeky Driny, kde by byla využita rovněž k výstavbě hydroelektráren na řece. Hospodářská rada vlády SFRJ vytipovala úsek z Bělehradu do Baru přes Valjevo a Užici jako nejvhodnější v roce 1951; hned příštího roku byly započaty stavební práce. Nebyly však k dispozici žádné informace o tom, jak náročné dílo celá trať bude a kolik si vyžádá prostředků. První investiční plán trati byl vypracován až roku 1955. Do roku 1961 se podařilo vybudovat čtvrtinu trati, nicméně však z technologického hlediska nejsnazší úseky trati. Proinvestováno bylo 22,25 miliard jugoslávských dinárů. Mezi lety 1959–1961 byly stavební práce na trati zcela přerušeny. Poté se sice podařilo stavební práce obnovit, nicméně jen v malé intenzitě. Finální termín dokončení všech úseků byl odsunut do vzdálenější budoucnosti.\n\nPo celý závěr 60. let provázel výstavbu chronický nedostatek finančních prostředků; technicky náročné dílo si vyžadovalo značné náklady. Na financování se rovněž podílela i Mezinárodní banka pro obnovu a rozvoj, která poskytla 50 milionů USD, nicméně pod podmínkou, že bude dále modernizován přístav ve městě Bar a vybudována trať i do města Čačak. Půjčku získala Jugoslávie v roce 1968 a splácet ji měla začít v roce 1974. Na jejím poskytnutí bylo dokončení trati přímo životně závislé. Výstavbu tratě korigoval později zákon vydaný v roce 1966, který stanovil i finální datum dokončení stavby – do 31. prosince 1972. \n\nTrať byla koncipována na maximální cestovní rychlost 80–120 km/h. Vybudováno bylo celkem 73 stanic a zastávek; mnohé stávající byly zmodernizovány, nebo přeloženy z původního místa na nové (např. nádraží ve Valjevu). Poloměr oblouků na trati byl zvolen na 300 m. \n\nJednotlivé úseky byly zprovozňovány postupně, od obou konců, v následujícím chronologickém pořadí:\n\n\nTrať byla kvůli svým vysokým finančním nákladům předmětem živých debat v celé zemi. Chorvatští odborníci navrhovali, aby nevedla do černohorského přístavu Bar, nýbrž přes Sarajevo do Splitu. Tato varianta však byla nakonec odmítnuta. Do konce roku 1970 bylo celkem proinvestováno 42,3 milionů USD. Stavební práce však probíhaly pomaleji, než bylo plánováno, a tak muselo být otevření některých úseků oddáleno. Např. v náročném terénu mezi městy Valjevo a Užice měly vyjet vlaky již v roce 1970. \n\nVe snaze snížit vysoké výdaje použil jugoslávský stát na některé části stavebních prací osvědčenou taktiku; nasadil neplacenou sílu, kterou představovala jugoslávská mládež. V první polovině 70. let se na stavbě trati podílelo 14 000 lidí; uskutečnilo se několik desítek tzv. Pracovních akcí mládeže (\"Omladinske radne akcije\"). Finanční prostředky nezajišťovala pro výstavbu celé trati pouze federální úroveň státu, ale jistým způsobem se na výstavbě podílely i republiky Srbsko a SR Černá Hora. Na počátku 70. let navíc federální vláda pod nátlakem některých dalších republik rozhodla, že již dále nebude financovat výstavbu trati, a Srbsko a Černá Hora musely získat prostředky samy. Srbská vláda tak učinila prostřednictvím celonárodní půjčky. Pro Černou Horu byly finanční výdaje příliš vysoké, navíc se oproti plánu zvýšily výdaje na černohorskou část trasy o 400 milionů jugoslávských dinárů.\n\nPrvní vlak vyjel z Bělehradu do Baru v Černé Hoře slavnostně 30. května 1976; dva dny předtím po trati celosvazového významu projel i legendární \"plavi voz\" s jugoslávským vůdcem Titem. Tito trať slavnostně předal na akci na Sávském náměstí v Bělehradu, kde přednesl projev k 100-200 tisícům shromážděných lidí. \n\nI když byla trať v provozu od přelomu let 1975/1976, probíhaly ještě na ní a v jejím okolí dokončovací práce. Elektrifikace trati byla dokončena až v roce 1977.\n\nTrať se ukázala být ekonomicky rentabilní. V roce 1977 bylo na trati přepraveno 3,198 milionů tun zboží, v roce 1981 to bylo 5,827 milionů tun a 3,387 milionů cestujících. Roku 1985 bylo po trati převezeno 6,9 milionů tun zboží a 4,8 milionu cestujících. Na přepravě zboží po této trati měla význam jednak vzájemná obchodní smlouva, kterou podepsala Jugoslávie se SSSR, a díky níž bylo zboží z přístavu Bar posíláno dále na sever do Maďarska a do Sovětského svazu. Přes tuto trať byly také vypravovány automobily Yugo, které Jugoslávie v 80. letech vyvážela do USA.\n\nRůst objemů dopravy skončil s hospodářským krachem SFRJ a vypuknutím války, na základě níž byly na Jugoslávii uvaleny sankce.\n\nTrať poškodilo zemětřesení v roce 1979, především úsek Podgorica-Bar.\n\nŽeleznice utrpěla velké škody hlavně v 90. letech. Jednak vinou nedostatečných investic na obnovu (vzhledem k problematické hospodářské situaci tehdejší Jugoslávie), jednak kvůli bombardování silami NATO v roce 1999. Po železničním neštěstí u města Bioče, kdy zahynulo 47 cestujících, začaly být prováděny rozsáhlé rekonstrukce, aby byla zvýšena úroveň bezpečnosti dopravy. Současná cestovní rychlost na dráze je pod evropskými standardy, neboť na řadě míst byla drasticky omezena rychlost z důvodů bezpečnosti a nevyhovujícího stavu trati. Zamýšlená modernizace a přestavba trati, která probíhala až do roku 2015, měla za cíl výrazně zlepšit celou situaci.\n\nV roce 2014 byla železniční trať poničená během rozsáhlých povodní, především v úseku Bělehrad–Valjevo. Rekonstrukce poškozeného úseku byla zahájena na konci května 2014 Náklady na komplexní obnovu trati byly odhadnuty ve výši 330 milionů eur.\n\nV srpnu 2016 byl úsek trati Prijepolje - Bijelo Polje přibližně dva týdny nesjízdný vlivem sesuvu půdy na trať. Dopravu mezi srbským městem Prijepolje a černohorským městem Bijelo Polje zajišťovaly v omezeném rozsahu autobusy náhradní dopravy.\n\n"}
{"id": "250863", "url": "https://cs.wikipedia.org/wiki?curid=250863", "title": "Rancid (1993)", "text": "Rancid (1993)\n\nRancid je debutové album punkové skupiny Rancid vydané roku 1993.\n\nAčkoliv Lars Frederiksen doplnil skupinu před vydáním, není na albu uveden. Je to z toho důvodu, že se rozhodl respektovat to, co ostatní udělali před ním a nebrat za to na sebe žádnou zásluhu.\n\n„Get Out of My Way“ je cover verze originálu skupiny The Uptones.\n\nVšechny skladby napsány Timem Armstrongem a Mattem Freemanem není-li uvedeno jinak.\n\n\n\n"}
{"id": "250864", "url": "https://cs.wikipedia.org/wiki?curid=250864", "title": "Lumír (časopis)", "text": "Lumír (časopis)\n\nBeletristický týdeník Lumír založil v roce 1851 Ferdinand Břetislav Mikovec. Snažil se povznést českou literaturu na světovou úroveň, a to publikováním překladů i původní tvorby inspirované zahraničními vzory. Jméno časopisu je odvozeno od pěvce Lumíra, jednoho z hrdinů básně Záboj a Slavoj Rukopisu Královédvorského.\n\n\nV letech 1877–1898 stál v čele Lumíru Josef Václav Sládek. V této době se okolo časopisu soustředila skupina spisovatelů, kteří jsou označováni jako lumírovci.\n\n"}
{"id": "250866", "url": "https://cs.wikipedia.org/wiki?curid=250866", "title": "Mike Huckabee", "text": "Mike Huckabee\n\nMichael Dale Huckabee (24. srpna 1955) je americký politik, v letech 1996 až 2007 guvernér státu Arkansas a neúspěšný kandidát na republikánskou nominaci pro prezidentské volby v roce 2008.\nZároveň je Huckabee autorem několika knih, bývalým baptistickým pastorem, komentátorem pro stanici Fox News Channel, řečníkem a muzikantem. Je také znám tím, že během velmi krátké doby dokázal zhubnout o 50 kg a poté začal propagovat zdravý životní styl. V roce 2010 se v souvislosti s únikem amerických diplomatických kabelogramů na serveru WikiLeaks vyslovil pro smrt Juliana Assangeho a „toho zodpovědného za únik diplomatických depeší“ – ten označil za velezradu a o trestu za tento čin řekl, že „cokoli méně než poprava by bylo příliš vlídný trest“. Se svojí ženou má tři dospělé děti.\n\nV době, kdy byl guvernérem Arkansasu, udělil více milostí odsouzeným jak jeho tři předchůdci dohromady. Milost od něj dostali i Wayne DuMond a Maurice Clemmons, zločinci, kteří se po svém omilostnění dopustili dalších závažných trestných činů.\n\nCentrum své volební kampaně měl v Little Rocku, v Arkansasu.\n\nJeho slogan v prezidentské kampani byl „Víra, rodina, svoboda“. V kampani ho podporoval Chuck Norris.\n\n"}
{"id": "250867", "url": "https://cs.wikipedia.org/wiki?curid=250867", "title": "Seznam rakouských arcivévodů a císařů", "text": "Seznam rakouských arcivévodů a císařů\n\nV roce 1453 potvrdil císař Fridrich III. privilegium maius, čímž se z Rakouska stalo arcivévodství. Fridrichův bratr Albrecht VI. Habsburský vládl jako první arcivévoda, \"Archidux Austriae\", kterýžto titul měli potomci jeho rodu do roku 1804, kdy bylo ustaveno Rakouské císařství.\n\nPro přehled panovníků do roku 1457 se podívej na : Seznam rakouských markrabat a vévodů.\n\nV letech 1485-1490 pobýval uherský král Matyáš Korvín ve Vídni a nárokoval si arcivévodský titul.\n\n"}
{"id": "250871", "url": "https://cs.wikipedia.org/wiki?curid=250871", "title": "War Rock", "text": "War Rock\n\nWar Rock je multiplayerová online FPS akční počítačová hra, dostupná jak volně ke stažení, tak i k zakoupení v krabicové verzi (zatím ne v ČR). Warrock má oproti hrám stejného žánru nízké hardwarové nároky, i přes jeho pěknou grafiku.\n\nWarrock je dostupný v mezinárodní verzi, která neobsahuje krev, na rozdíl od svého korejského bratříčka.\nKorejskou verzi si ovšem nezahrajete, pokud nežijete v Koreji. Vydavatel mezinárodní verze K2 Network se takto rozhodl, aby hodnotící systém ESRB označil hru písmenem T značícím, že hru mohou hrát mladiství hráči.\n\nOtevřený betatest hry byl ukončen 31. ledna 2007 a od 7. února se hra dá koupit v krabicovém vydání, nebo se ve hře dá koupit vylepšovací balíček, po jehož aktivaci získáte více možností pro hru.\n\nHra se odehrává uprostřed fiktivní občanské války ve střední Asii, ve fiktivním státu Derbaran, kde proti armádě Derbaranu stojí rebelská organizace nazvaná NIU (National Independence Union = Unie národní nezávislosti).\n\nHráč si může vybrat z pěti herních povolání:\n\nKaždý používá v boji jiné, pro sebe specifické, zbraně (povolání není na celou historii hry).\n\nHrát se může v několika různých herních módech:\n\nHra také nabízí klasický Free For All deathmatch, kde se nehraje na týmy, ale každý sám za sebe.\n\nV základě máte 4 sloty na zbraně, ale když si koupíte prémiový účet, tak si můžete pořídit i 5. a 6. slot. Některé zbraně můžete kupovat, pokud máte již předtím zmíněný prémiový účet, který se kupuje na www.gamersfirst.com nebo na www.warrock.net za dolary. Ve hře nahráváte fiktivní peníze, za které si kupujete lepší zbraně, ale některé zbraně se dají koupit od určitých levelů. U zbraně je určeno damage (průraznost), speed (rychlost), accuracy (přesnost) a recoil (zpětný ráz). Každá zbraň je různě drahá podle typu a výkonnosti. Účet si registrujete na www.warrock.net.\n\nMinimální požadavky na počítač jsou následující:\n\nHru vyvíjí tým Dream Execution na enginu Jindo3d, mezinárodní verzi vydává K2 Network.\n\n"}
{"id": "250872", "url": "https://cs.wikipedia.org/wiki?curid=250872", "title": "Radikální liberální strana", "text": "Radikální liberální strana\n\nRadikální liberální strana (dánsky \"Det Radikale Venstre\", česky někdy také \"Radikálně liberální strana\" nebo \"Radikální levice\") je dánská sociálně liberální politická strana vzniklá roku 1905. V názvu, který pochází ze začátku 20. století je slovo \"levice\" chápáno jako synonymum liberalismu (opozice ke konzervatismu - \"pravice\"). Proto se jako oficiální název v angličtině uvádí Danish Social Liberal Party neboli Sociálně liberální strana Dánska.\n\n"}
{"id": "250873", "url": "https://cs.wikipedia.org/wiki?curid=250873", "title": "Šarganská osmička", "text": "Šarganská osmička\n\nŠarganská osmička (srbsky Шарганска осмица/Šarganska osmica) je muzejní železniční trať, která se nachází na západě Srbska, v blízkosti města Užice. Úzkorozchodná trať, kdysi součást rozsáhlejší železniční trati ze Sarajeva do Užice, byla zrekonstruována v úseku Mokra Gora–Šargan Vitasi. Areál vlastní a provozují srbské dráhy a jsou v rámci něj provozovány historické jízdy nostalgickými vlaky. \n\nStará původní trať byla zrušena v roce 1974 a na žádost skupiny nadšenců ze spolku \"Šarganska osmica\" byla následně obnovena turisticky nejatraktivnější část v délce 15,44 km. Svůj název má trať podle osmičky, kterou opisuje při překonávání výškového rozdílu mezi údolím řeky Kamešina a úpatím vrchu Šišatovac. Samotná trať tak na několika místech kříží sama sebe. Za hodinu jízdy vlak překoná 22 tunelů a více než pět mostů, celkové převýšení trati činí 300 m. Revitalizace trati byla dokončena v roce 2003 a provozován je zde vlak s parní lokomotivou ev. označení JŽ-83-173. Pravidelný turistický provoz zde byl zahájen 1. září 2003. Každé léto Šarganská osmička přepraví 70 000 turistů. V roce 2011 byla trať prodloužena do města Višegrad v Bosně a Hercegovině, kde je rovněž rozvíjen turistický průmysl, a nachází se tam i město Andrićgrad, zasvěcené spisovateli Ivu Andrićovi. \n\nBěhem první světové války bylo území dnešního centrálního Srbska okupováno vojsky Rakousko-Uherska. Pro Rakousko to znamenalo potřebu zajištění lepšího dopravního spojení na území balkánského státu. Většina dopravních spojnic směřovala ze severu, z Dolních Uher, žádná železnice však nespojovala Srbsko s Bosnou a Hercegovinou. Na jaře 1916 byly zahájeny stavební práce na trati Vardište–Užice. Trať naplánovali rakousko-uherští inženýři v čele s Hugem Keinzlem. Stavební práce probíhaly ze směru od Vardište k Užici. Prvních 9 km trati se podařilo vybudovat relativně rychle, nicméně technicky i stavebně náročné se ukázalo být překonání horského masivu Šargan. Horské sedlo mělo být překonáno rekordně dlouhým tunelem, kde však při stavbě došlo k havárii; sesunula se dlouhá sekce tunelu a zavaleno bylo 200 dělníků. Následně byly proto stavební práce přerušeny. Výstavbu trati realizovali italští a ruští váleční zajatci. \n\nPo skončení první světové války vzniklo samostatné Království Srbů, Chorvatů a Slovinců a hranice mezi Bosnou a Hercegovinou a současným Srbskem přestala fakticky existovat. Stavební práce byly obnoveny, ale pouze na úsecích Užice–Šargan–Mokra Gora. Původní projekt z pera rakousko-uherských projektantů byl zcela opuštěn. Na jaře 1919 jugoslávské ministerstvo dopravy nařídilo pokračování stavebních prací na úseku Užice–Vardište. Stavební práce provádělo Ředitelství pro stavební činnosti v Sarajevu. Na návrhu stavby se podíleli inženýři Ranislav Avramović, Milorad Milivojević, Vasa Marković, Andra Sanić, Stanislav Sobotka, Nikola Đurić a Milivoje Borislavljević. Tehdy padlo rozhodnutí překonat výškový rozdíl tratí vedenou v podobě číslice osm. Trať, která prochází touto formací, je dlouhá 2,7 km.\n\nÚsek přes Mokrou Goru, Jatare a horský masiv Šaraganu byl budován v letech 1921–1925. Stavební práce byly zahájeny dne 1. března 1921. Protože se však státním organizacím nedařilo postupovat v pracích dostatečně rychle, uskutečnilo následně ministerstvo dopravy výběrové řízení na soukromou firmu, která by v pracích pokračovala. Rozhodnutí padlo v říjnu 1921 a vyhrály dvě společnosti – \"Plavšić\" a \"Feniks\". Termín, do kdy měla být stavba hotová, byl 24. duben 1924. Společnost \"Feniks\" stavěla úsek mezi městem Užice a obcí Kremani v délce 30 km, resp. dále do dnešní stanice Šargan Vitasi. Překonání náročného terénu se podařilo díky práci tehdejšího technického ředitele Bory Radenkoviće. Ekonomická situace v Jugoslávii, která nebyla příliš šťastná, však dopadla i na možnosti podniku provádět výstavbu požadovaným tempem. Finální datum dokončení stavby se tak neustále odsouvalo. Nejprve na 30. června 1924 a poté na 31. ledna 1925. Původně vysoutěžená cena trati ve výšce 35,8 milionů jugoslávských dinárů byla nakonec překročena podstatným způsobem. Stát za trať zaplatil 93,4 milionů dinárů. \n\nÚsek mezi pohořím Šargan a obcí Mokra Gora spolu s tunelem pod Šarganem budovala společnost \"Plavšić\" podnikatele Nikoly Plavšiće. Společnost na místu, odkud začínal její úsek výstavby, tj. na 9. kilometru trati, utvořila velké staveniště v údolí řeky Kamešina. Pro výstavbu trati byly vybudovány celkem tři nákladní lanové dráhy; první v délce 1825 k pohoří Šargan, druhá do budoucí stanice Jatare o délce 1926 m a třetí od 13 kilometru trati vedla do údolí řeky Kamešiny a dlouhá byla 1400 m. Po těchto tratích byl přepravován stavební materiál. Vzhledem k vysokým stavebním nákladům na celou trať se však společnost velmi rychle ocitla bez peněz a zbankrotovala. Ředitelství pro stavební práce následně firmě zrušilo ke dni 13. června 1923 stavební povolení. \n\nNásledně poté nechal jugoslávský ministr dopravy zřídit nový státní úřad, který měl rozestavěný úsek v délce 22, 8 km dobudovat. Jednalo se o sekci vedoucí z města Užice údolím řeky Đetinji až po masiv Šarganu. Maximální stoupání trati zde činilo 14 promile. Od stanice Šargan-Vitasi až po stanici Kotromani bylo stoupání poměrně úspěšně vyřešeno a proraženy dva tunely (tunel Šargan s délkou 808 m a tunel Balvan s délkou 453 m). Maximální stoupání v tomto úseku činilo 18 promile. V Užici se nacházela stanice na nadmořské výšce 404 m a u stanice Šargan-Vitasi vystoupala až na 806 m. Slavnostní otevření trati se uskutečnilo dne 25. ledna 1925. Pravidelný provoz úzkorozchodné trati trval celkem 49 let a 25 dní. Vlaky z Užice po trati pokračovaly dále do Višegradu, Sarajeva a Dubrovníku. První motorový vůz byl na této trati nasazen v roce 1938 a původní cestu z Bělehradu do Dubrovníku, která trvala celkem 24 hodin zkrátil na 16 hodin a 30 minut. \n\nDůvodem ukončení provozu v 70. letech 20. století byly ekonomické propočty dopravních odborníků, které poukázaly na budoucí nerentabilitu trati, především v souvislosti s nízkou cestovní rychlostí, kapacitou a konkurencí automobilové dopravy.\n\nO 24 let později byla na základě iniciativy místních obyvatel a souhlasu společnosti ŽTP Beograd zahájena rekonstrukce původní trasy. Komplex \"Šarganska osmica\" byl projektován v Dopravním institutu CIP a spočíval v obnově úzkorozchodné trati, vybudování nových konečných stanic a technické infrastruktury. Z užického muzea úzkorozchodných železnic v Požeze byly převezeny vagony a lokomotiva \"ćira\". Pravidelný provoz byl zahájen v roce 2003. Kromě samotné trati je i značný počet historických lokomotiv a vagonů označen jako technická památka (celkem 14 exponátů). Na trati historické vlaky projíždějí přes 4 stanice:\n\n\nStanice Golubići je poznána jako dějiště filmu Život je zázrak od Emira Kusturicy. \n"}
{"id": "250874", "url": "https://cs.wikipedia.org/wiki?curid=250874", "title": "Analytická filosofie", "text": "Analytická filosofie\n\nAnalytická filosofie je jeden z hlavních proudů současné filosofie. Vznikl na počátku 20. století, během nějž se stal v anglicky mluvících zemích natolik dominantním, že se někdy mluví o tzv. anglosaské filosofii (v protikladu ke kontinentální filosofii). Hlavními iniciátory byli Gottlob Frege, Bertrand Russell a George Edward Moore, významnými představiteli pak Rudolf Carnap, Ludwig Wittgenstein, Willard Van Orman Quine, Gilbert Ryle a další.\n\nAnalytická filosofie není jednolitou filosofickou naukou či doktrínou; označuje spíše metodu zkoumání. Obecně lze pro analytickou filosofii vymezit přibližně tyto charakteristiky:\n\nJednotlivé proudy kladou různý důraz na jednotlivé body, ve výsledku však trojice empirie, logika a jazyk představují pro analytickou filosofii nepřekročitelné mantinely poznání.\n\nZ výše uvedeného vyplývá zdrženlivost k metafyzice a ontologii, případně jejich úplné odmítnutí, protože porušují princip úspornosti (viz Occamova břitva).\n\nZa jejího iniciátora je považován Gottlob Frege, avšak jako první začíná označení „analytická filosofie“ používat až George Edward Moore. Pamflet pod názvem \"Obrat ve filosofii\" napsal pak Moritz Schlick (zakladatel Vídeňského kroužku).\n\nAnalytickou filosofii můžeme orientačně dělit do těchto 5 etap:\n\n\n\n\n"}
{"id": "250878", "url": "https://cs.wikipedia.org/wiki?curid=250878", "title": "Horizonty nadložního humusu", "text": "Horizonty nadložního humusu\n\nHorizonty nadložního humusu (zkráceně Horizont O) jsou diagnostické horizontální celky půdního profilu určující charakter půdotvorných procesů v nich probíhajících. Tyto horizonty se nacházejí zcela nahoře na půdním těle. Značí se písmenem O. Je nutné si však uvědomit, že v některých půdách tyto horizonty mohou chybět. Jsou charakterizovány vysokým množstvím organických látek a mocností nepřesahující 15 cm. Zvláštním případem horizontů nadložního humusu je Horizont T, vznikající na hydromorfních, tedy rašelinných půdách. Ten na rozdíl od Horizontu O bývá o mocnosti až několik metrů. Podle obsahu se dále dělí na \"Ol\", \"Of\" a \"Oh\" (viz níže).\n\n"}
{"id": "250888", "url": "https://cs.wikipedia.org/wiki?curid=250888", "title": "Erykah Badu", "text": "Erykah Badu\n\nErykah Badu (* 26. února 1971), rozená Erica Abi Wright, je americká R&B, soulová a hip-hopová zpěvačka a autorka písní, přední představitelka neo soulu. Některé její písně mají silný jazzový přesah. Někteří kritikové ji dokonce srovnávají s legendární Billie Holiday.\n\nJe také známá svým módním vkusem – na začátku své hudební kariéry měla vlasy zakryté velkým barevným šátkem. Erykah Badu si také zahrála v několika filmech, například v \"Blues Brothers 2000\".\n\nV roce 1997 jí vyšel kritikou vysoce ceněný debut \"Baduizm\", který obsadil druhé místo americké albové hitparády. Single \"On & On\" obsadil dvanáctou příčku jak v americké, tak i britské singlové hitparádě. Album je charakteristické osobními texty a lehkým „jazzy” zvukem, který se ovšem opírá o výraznou basovou linku. Album je často citováno jako jedno z prvních neosoulových alb. Zpěv je propracovaný a její hlas takřka nezaměnitelný. Však je také někdy Erykah označována za Billie Holiday dneška. Všechny skladby na tomto albu si také Erykah produkovala sama. \"Baduizm\" se stalo trojnásobně platinovým a spolu se singlem \"On & On\" získalo cenu Grammy.\n\nBěhem roku 1997 žila Erykah Badu s rapperem André 3000 ze skupiny OutKast, se kterým má také syna Sevena. Jejich vztah ale koncem devadesátých let skončil. Na konci roku 1997 ještě vyšlo živé album \"Live\". Na tomto koncertě Erykah zpívala těhotná, což ovšem není na výsledku nijak znát. Album \"Live\" se umístilo na čtvrté příčce amerického žebříčku a stalo se dvakrát platinovým. Z této desky v rádiích zabodoval hit \"Tyrone\". Text je o sobeckém a neohleduplném partnerovi.\n\nErykah Badu také spolupracovala se skupinou The Roots na jejich přelomové desce \"Things Fall Apart\" z roku 1999. Zazpívala si také v singlu \"You Got Me\", který napsala společně s Jill Scott. Singl zabodoval v americké Top 40 a získal Grammy.\n\nNásledovala krátká odmlka, ve které se Erykah starala o dítě. Návrat přišel v roce 2000, kdy vyšlo album \"Mama’s Gun\". Album má mnohem dravější zvuk než předchozí desky, hudebně se na něm podílel i baskytarista Pino Palladino. Remix písně \"Bag Lady\" sedm týdnu okupoval první místo amerického R&B singlového žebříčku. Album opět sklidilo pozitivní recenze, rozklíčovat některé texty je ovšem daleko těžší než u předchozích desek. I když toto album nemělo takový úspěch v hitparádách, stalo se i tak platinovým a singl \"Bag Lady\" byl nominován na cenu Grammy.\n\nTřetí řadová deska se jmenuje \"Worldwide Underground\", vyšla v září 2003. Erykah o něm v jednom rozhovoru prohlásila, že si přála, aby celé znělo jako jeden nepřerušovaný groove, \"Worldwide Underground\" se umístilo na třetí příčce americké albové hitparády a nedlouho po svém vydání se stalo zlatou deskou. Album bylo ve čtyřech kategoriích nominováno na cenu Grammy.\n\nNasledovala další odmlka, opět s pojená s výchovou dítěte. Tentokráte to byla dcera Puma. V roce 2007 ovšem Erykah prozradila, že má rozpracované tři desky. První z nich – \"New Amerykah Part One (4th World War)\" – vyšla v únoru 2008. Ve spojených státech se jí zatím prodalo 359 tisíc kopií. Koncem března 2010 by měla vyjít navazující deska \"New Amerykah Part Two (Return of the Ankh)\".\n\nOficiální web\n"}
{"id": "250890", "url": "https://cs.wikipedia.org/wiki?curid=250890", "title": "Vlastimil Fiala", "text": "Vlastimil Fiala\n\nVlastimil Fiala (28. dubna 1920, Zábřeh – 10. dubna 1993, Praha) byl český historik umění, výtvarný kritik, malíř a překladatel z francouzštiny. Věnoval se také psaní poesie.\nAbsolvoval gymnázium v Zábřehu na Moravě a Školu uměleckých řemesel v Brně (1939) a do roku 1945 byl malíř a grafik ve svobodném povolání. V letech 1945–1949 studoval dějiny umění na Filosofické fakultě Masarykovy univerzity v Brně a zároveň působil jako asistent na tamní Pedagogické fakultě. 1949–1950 byl pracovníkem Čs. státního filmu, pak ve svobodném povolání. Od roku 1952 byl vedoucím redaktorem měsíčníku Výtvarné umění, od roku 1955 do roku 1965 šéfredaktorem a ředitelem nakladatelství SŠSVU (později nakl. Obelisk), 1966–1967 redaktorem časopisu Kulturní tvorba. Byl členem SVU Aleš v Brně a tvůrčí skupiny Radar.\n\nOd roku 1967 pracoval na Ministerstvu kultury ČR, 1968 jako ředitel odboru umění na MKI, po srpnu 1968 propuštěn. V letech 1975–1979 pracoval v propagaci podniku Restaurace a jídelny Praha 4. Za normalizace se živil překlady z francouzštiny, které vydával pod cizími jmény nebo pod jménem manželky.\n\n\nJe autorem katalogových textů k výstavám Ludvíka Kuby, Arnošta Paderlíka, Arnošta Folprechta, Františka Jiroudka. Jako historik umění se specializoval na francouzské umění druhé poloviny devatenáctého století, například tvorbu impresionistů nebo Henriho de Toulouse-Laurec. Jako překladatel je podepsán mj. pod překlady děl Alexandra Dumase staršího.\n\n"}
{"id": "250897", "url": "https://cs.wikipedia.org/wiki?curid=250897", "title": "Samson (biblická postava)", "text": "Samson (biblická postava)\n\nSamson (: שִׁמְשׁוֹן, \"Šimšon\") je poslední ze starozákonních soudců, o němž se zmiňuje kniha Soudců. Jeho jméno je vykládáno jako \"„Sluníčko“\". Soudil syny Izraele po smrti soudce Abdóna 20 let. Podle Davida Ganse toto období spadá do let 2811–2831 od stvoření světa neboli do let 951–930 před naším letopočtem. Po něm soudil syny Izraele v Šílu kněz Élí, o jehož soudcovském období pojednávají úvodní kapitoly 1. knihy Samuelovy.\n\nJe zajímavé, že zatímco mnoho běžných proroků je přítomných židovských, křesťanských a islámských rozprav, příběhy o Samsonovi v Koránu nejsou. Samson je něco jako postava Herkula, využívající obrovskou sílu v boji s nepřáteli a vítězící v hrdinských soubojích, které by byly pro obyčejného člověka nemožné (zápas se lvem, pobití celé armády s oslí čelistí a stržení celé budovy). Je připomínán, jako jeden ze svatých praotců v kalendáři svátých arménské apoštolské církve, na 30. července.\n\nSamson žil v době, kdy Bůh potrestal Izraelity tím, že je „vydal na čtyřicet let do rukou Pelištejců.“ Hospodinův posel se zjevil Manoáchovi, Izraelitovi z danovské čeledi z města Sorej a jeho ženě, jež byla neplodná. Tento posel ji předpověděl, že se jí narodí syn, který osvobodí Izraelity z pelištejského područí. Podle nazaretských požadavků se ona (stejně jako její dítě) musí zdržet všech alkoholických nápojů a všeho nečistého masa, a musí přislíbit, že dítěti nebude oholena hlava. Poté se narodí Samson.\n\nKdyž se stal mladým mužem, vydal se poznat města Pelištejců. Ve městě Timnata se zamiluje do pelištejské dívky. Otec s matkou mu ve svatbě brání, jelikož netuší, že Hospodin hledá záminku proti Pelištejcům, kteří toho času vládnou nad Izraelem. Když se Samson se svými rodiči vypraví do Timnaty požádat o ruku své nastávající manželky, je u timnatských vinic napaden lvem, kterého zabije. Rodičům však nic neřekne a pokračují v cestě. Když se po čase vydá na stejnou cestu, aby si ji vzal, odbočí se podívat na zabitého lva. Zjistí, že se v jeho mršině usadilo včelstvo a tvoří med. Nabral si jej do hrsti a cestou jej jedl. Poté dal med i rodičům. Na svatební hostině dal Samson hádanku třiceti družbům (všichni byli Pelištejci) s tím, že pokud ji zodpoví, dá jim třicet košil a třicet svátečních šatů. Pokud ji však nevyřeší, musí dát tito Pelištejci třicet košil a třicet svátečních šatů Samsonovi. Hádanka byla následující: \n\nPo tři dny nebyli s to hádanku rozluštit. Sedmý den řekli jeho ženě, že pokud jim nezjistí odpověď, podpálí dům jejího otce. Samson nakonec povolí naléhavému a úpěnlivému žádání své manželky a prozradí ji odpověď. Ta ji následně prozradí třiceti družbům. \n\nKdyž se po nějakém čase vrátil do Timnaty, zjistil, že jeho tchán dal jeho ženu za manželku jednomu z jeho družbů. Nedovolil mu ji ani vidět a vyslovil přání, aby si Samson vzal její mladší sestru. \n\nArmáda tří tisíc Pelištejců se vypravila do Judska. Judští obyvatelé však nevěděli proč se tak stalo. Pelištejci jim sdělili, že jsou zde kvůli Samsonovi. Tak se Judšti vydali za Samsonem a s jeho svolením jej spoutali a vydali Pelištejcům. Tehdy do něj vstoupil duch Hospodinův a „provazy na jeho rukou byly jako nitě, které sežehl oheň.“ Poté našel oslí čelist a pobil jí tisíce Pelištejců.\nPoté se Samson vydal do Gazy, kde vešel do domu nevěstky. Obyvatele Gazy se to dozvěděli a obcházeli kolem. Domluvili se, že až přijde ráno, že jej zabijí. \nPoté se zamiloval do ženy v Hroznovém úvalu, jež se jmenovala Delila. Pelištejská knížata přišla za Delilou s nabídkou 1100 šekelů stříbra za to, když jim pomůže zjistit tajemství Samsonovy síly. Delila tedy naléhala na Samsona, aby ji prozradil ono tajemství. Samson ji však tajemství prozradit nechtěl a namluvil ji, že o sílu přijde, když bude spoután sedmi syrovými houžvemi, které ještě nevyschly. Delila jej svázala houžvemi a zakřičela, že pro něj jdou Pelištejci. V tu chvíli přetrhal houžve a nevyšlo najevo, v čem spočívá jeho síla. Delila však dále vyzvídala na Samsonovi a ten ji dále řekl, že sílu jde omezit novými provazy a následně, kdyby spletla sedm jeho pramenů vlasů do osnovy. Podvakrát jej Delila chtěla vydat Pelištejcům a podvakrát se Samson ze spoutání vymanil. Třikrát ji obelstil a Delila ho s otázkou k tajemství jeho síly obtěžovala tak dlouho, až ji jej prozradil:\nDelila využila toho, že ji Samson otevřel své srdce a poté co ho uspala dala oholit sedm pramenů vlasů na jeho hlavě. Jeho síla pak od něj odstoupila. Samson byl vydán Pelištejcům, kteří mu vypíchali oči a odvlekli jej do Gazy, kde byl spoután dvojitým bronzovým řetězem. Byl uvržen do vězení, kde musel mlít. Při oslavách Pelištejců nechali Samsona vyvézt z vězení, aby jim sloužil k pobavení. Cestou jej postavili mezi sloupy.\n\nPředpokládá se, že byl Samson pohřben v Tel Cora v Izraeli na místě z nějž je výhled na Hroznový úval. Nacházejí se zde dva velké náhrobní kameny Samsona a jeho otce Manoacha. Poblíž stojí Manoachův oltář, srov. .\n\n\n\n"}
{"id": "250901", "url": "https://cs.wikipedia.org/wiki?curid=250901", "title": "Humusové povrchové horizonty", "text": "Humusové povrchové horizonty\n\nHumusové povrchové horizonty (zkráceně Horizont A) jsou diagnostické horizontální celky půdního profilu určující charakter půdotvorných procesů v nich probíhajících. Nacházejí se zpravidla pod O horizonty a nad E horizonty. Je nutné si však uvědomit, že v některých půdách tyto horizonty mohou chybět. Jsou charakterizovány tmavou barvou a akumulací organických látek, které tvoří do 30 % objemu této části půdy. Dle kvality a mocnosti se dělí na \"Am\", \"Au\", \"Ae\", \"Al\", \"Ao\", \"Aa\" a \"Ap\", podrobnější rozdělení pak zahrnuje \"Amu\", \"Amg\" a \"Aug\" horizont. Přechodným horizontem je \"AK\" (viz níže).\n\nJak již bylo zmíněno v úvodu, humusové povrchové horizonty se dělí dle charakteristik na:\n\nDalší horizonty jsou pak:\n\nJediným popsaným přechodným humusových horizontem na území ČR je AK. AK je povrchový humusový antropický horizont, který je uměle vytvářen a přetvářen člověkem.\n\nV taxonomickém klasifikačních systémech se objevují:\n\n"}
{"id": "250905", "url": "https://cs.wikipedia.org/wiki?curid=250905", "title": "Bar (Černá Hora)", "text": "Bar (Černá Hora)\n\nBar (v srbské cyrilcii Бар, italsky Antivari, albánsky Tivari) je město na černohorském pobřeží Jaderského moře, v jižní části země. Se svými 13 503 obyvateli patří k větším městům v zemi. Je známé především díky svému přístavu. Zhruba 8 km východně od města se nachází hora Rumija (1594 m n. m.), jež by se dala považovat za nejvyšší horu jižní části Černé Hory.\n\nV 10. století je poprvé připomínán tzv. \"Stari Bar\". Dle Konstantina VII. Porfyrogenneta po výpadu Avarů došlo k devastaci řeckých a římských osad. Ti, kteří přežili, se uchýlili do dobře bránitelných horských oblastí, mezi které patřilo i místo dnešního města Bar. V 11. století se ze Starého Baru stalo hlavní město knížectví Zeta. Od konce téhož století zde potom sídlilo i římskokatolické arcibiskupství. Starý Bar měl tehdy svojí pevnost a podhradí, byl obehnán hradbami. Město se nacházelo zhruba 5 km od jaderského pobřeží, kde se nacházel přístav Pristan.\nBěhem středověku byly v Baru raženy měděné mince, tzv. folary. V časech vlády dynastie Balšićů zde byly raženy i stříbrné mince. V polovině 13. století mělo město ve svém čele knížete, (latinsky \"comes\"), který byl nositel suverenity města. Ve 14. století zde existovala Velká rada (latinsky \"Maius et generale consilium\"), proti níž byla roku 1372 zřízena i Malá rada. Město nejprve patřilo Byzantské říši, později bylo pod správou knížectví Duklja, poté nějaký čas opět bylo v rukách Byzantinců. Roku 1183 se stalo součástí říše Štěpána Nemanji. V letech 1405, 1412–1421 jej spravovala dynastie Balšićů. V letech 1421 až 1441 byl součástí Srbského despotátu. V letech 1441–1443 připadlo Stefanu Vukčićovi Kosačovi. Až do roku 1571 jej pak spravovala Benátská republika, poté jej dobyla Osmanská říše.\n\nMěsto Bar však mělo v rámi Turecka zachována četná privilegia, která mu potvrdil sultán Murat III. defnerem, který vydal roku 1583.\n\nDne 10. ledna 1878 připadl Bar Černé Hoře. Vzhledem k tomu, že Boka Kotorská tehdy byla součástí Rakousko-Uherska, byl Bar jediným větším městem na černohorském pobřeží. Získáním takového města mohla černohorská vláda pomýšlet na zintenzivnění obchodních aktivit. Díky tomu se tak začalo rozvíjet současné město, tzv. \"Nový Bar\", který se nachází přímo na mořském pobřeží.\n\nByla zde zřízena kapetanie v rámci Přímořské nachie. Po obyvatelstvu muslimského vyznání, které odešlo, přišli kolonisté z jiných částí Černé Hory. Na podzim roku 1878 zde byla otevřena základní škola a o rok později i první pošta. Založena byla také čítárna. Vybudována byla silnice směrem k Virpazaru (Skadarskému jezeru), která byla do roku 1906 prodloužena až do Ulcinje.\n\nNa začátku 20. století byly realizovány některé investice italských firem. Byla podepsána smlouva o výstavbě železnice do Virpazaru (1906). Roku 1912 byl zbudován v Baru moderní přístav, roku 1909 zde byla otevřena první banka a hotel. V roce 1904 zde průkopních technologie rádia, Guglielmo Marconi, uskutečnil první radiové spojení do italského Bari.\nPo vypuknutí první světové války byl v přístavu v Baru obsazen rakousko-uherský lehký křižník SMS Zenta francouzskými jednotkami. Následně byl v námořní bitvě potopen. Město se nachází 180 km od Otrantskéo průlivu, a proto mělo strategický význam pro přístup Rakousko-Uherska k Středozemnímu moři.\n\nBěhem meziválečného období se rozvíjel turistický potenciál města. Vznikly zde další dva hotely – \"Dekleva\" a \"Jugoslavija\".\n\n13. července 1941 vypuklo v Baru povstání komunistických partyzánů proti italským fašistům, kteří okupovali černohorské pobřeží. Přesto se však partyzánům hned napoprvé získat Bar nepodařilo.\n\nBěhem války se v Baru nacházel tábor pro válečné zajatce.\n\nPo bojích byl Bar značným způsobem poničen.\n\nMěsto bylo následně obnoveno během existence socialistické Jugoslávie. Byla zde vybudována moderní trať do Bělehradu (která zahájila provoz v 50. letech, a roku 1976 byla napojena na celojugoslávskou síť), v centru města bylo vybudováno sídliště s vysokými obytnými domy. Roku 1979 poničilo město zemětřesení.\n\nMěsto je jedním z hlavních přístavů Černé Hory na jaderském pobřeží. Slouží jak pro osobní, tak ale převážně i pro nákladní dopravu. Samotný přístav zabírá celkem 3,1 km mořského pobřeží, má rozlohu 800 ha a lodě kotví na ploše o rozloze 200 ha. Ročně je zde přeloženo 5 milionů tun zboží.\n\nJedním z hlavních zaměstnavatelů v Baru a okolí je potravinářský podnik \"Primorka\", který vyrábí olivový olej a ovocné džusy. V okolí města se nachází rozsáhlé plantáže olivovníků a citrusů.\n\nV okolí města Baru se nachází 22 pláží s celkovou délkou 9 km. Bar je (stejně jako valná většina černohorského pobřeží) vhodný pro turistiku. Turistická sezóna zde trvá od poloviny května do konce října, kdy se teplota mořské vody stále drží na 26 °C.\n\nDo Baru vede železniční trať z Bělehradu a denně sem přijede mnoho dálkových vlaků z Podgorici a Bělehradu. V letní sezóně sem mimochodem jezdí přímé vlakové spojení z Prahy, a to přímým lůžkovým vozem. Přímé vozy do Baru jsou také vypravovány z Budapešti a Moskvy. Město nachází také v jižní části bývalé Jadranské magistrály. Prochází ním silniční tah, který vede z města Ulcinj u hranice s Albánií dále na sever k Petrovaci a pohoří Sozina.\n\nZ přístavu v Baru vyplouvají trajekty směrem do Itálie, a to do přístavů Bari a Ancona. Nejbližší letiště se nachází ve 40 km vzdálené Podgorici.\n\nVe městě je aktivních okolo padesáti sportovních klubů a organizací. V centru města se nachází Sportovně-rekreační centrum; pro zájemce poté slouží i řada dalších sportovišť, které se nacházejí v několika hotelích nebo školách.\n\nBar je také znám díky svému šachovému klubu.\n\n"}
{"id": "250907", "url": "https://cs.wikipedia.org/wiki?curid=250907", "title": "Henri Perruchot", "text": "Henri Perruchot\n\nHenri Perruchot (27. ledna 1917 – 17. února 1967) byl francouzský spisovatel, výtvarný a literární kritik. Proslul především jako autor i do češtiny překládaných životopisů francouzských malířů, mj. Henriho de Toulouse-Lautreca, Vincenta van Gogha či Paula Cézanna.\n\nNarodil se v hornickém městečku Montceau-les-Mines v oblasti Morvan v Burgundsku, dětství a mládí prožil v Marseille. Na univerzitě v Aix-en-Provence vystudoval anglickou a francouzskou literaturu a získal akademickou hodnost licencé ès lettres. Obdržel zde místo profesora. Výuka ho však neuspokojovala, a tak odešel do Paříže.\n\nJeho začátky v Paříži nebyly jednoduché. Perruchot zpočátku pracoval jako editor; roku 1944 připravil k vydání \"Pensées morales\" (Úvahy o morálce) francouzského teologa jansenistického zaměření Jeana Duvergiera de Hauranne. V roce 1946 vyšla jeho románová prvotina \"Le maitre d'homme\" (Pán člověka), po které následovaly další romány, novely a eseje. V reakci na Sartrův existencialismus založil roku 1947 humanistické hnutí s názvem epifanismus, v němž šlo o mystiku člověka.\n\nPsaní esejů o výtvarných umělcích ho inspirovalo k myšlence vytvořit soubor životopisných knih o nejvýznamnějších moderních francouzských malířích. Perruchot měl v úmyslu napsat asi dvacet monografií, které by zahrnovaly období od Delacroixe po Picassa. Soubor měl nést název \"Umění a osud\". Předčasné úmrtí mu zabránilo v uskutečnění celého záměru, nicméně se mu podařilo vydat následující životopisy: Vincenta van Gogha (1955), Paula Cézanna (1956), Celníka Rousseaua (1957), Toulouse-Lautreca (1958), Edouarda Maneta (1959), Paula Gauguina (1961), Auguste Renoira (1964) a Georgese Seurata (1966), biografii Auguste Rodina už nedokončil. Do češtiny byly přeloženy všechny s výjimkou životopisu Celníka Rousseau. V letech 1961 a 1962 ho Francouzská akademie za knihy o Manetovi a Gauguinovi vyznamenala cenou Charlese-Blanca, roku 1963 obdržel Perruchot za soubor svého díla Velkou cenu města Paříže.\n\nV roce 1967 se stal vedoucím redaktorem umělecko-historicky zaměřené revue \"Jardin des Arts\" (Zahrada umění), do níž již dříve sám přispíval. Spolu s Françoisem Mitterrandem a historikem Josephem Pasquetem iniciovali vznik Académie du Morvan, vzdělávacího ústavu, který se věnuje vlastivědě regionu Morvan, odkud Perruchot pocházel. Formálně byl založen byl až v létě 1967, po Perruchotově smrti.\n\nPerruchotovy životopisy francouzských malířů jsou čtivé a plné pozoruhodných postřehů z jejich života. Perruchot však není příliš spolehlivým informačním pramenem. Zdroje svých tvrzení takřka zásadně neuvádí a mnohé, jím zprostředkované informace se později ukázaly jako nepřesné či zavádějící. Při tom, jak zejména v 50. letech chrlil v ročním intervalu knihu za knihou, a při množství materiálů, které musel prostudovat, tomu ani nemůže být jinak. Perruchotovy práce se pohybují na rozmezí literatury faktu a beletrie. Slohem a způsobem zpracování připomínají monografie významných osobností, které napsal Stefan Zweig, např. Joseph Fouché, Marie Stuartovna a další.\n"}
{"id": "250909", "url": "https://cs.wikipedia.org/wiki?curid=250909", "title": "Luboš Tomíček", "text": "Luboš Tomíček\n\nLuboš Tomíček (* 14. března 1986, Praha) je český plochodrážní motocyklový závodník. Pochází z motoristické rodiny, ze tří generací plochodrážních jezdců – jeho děda a otec byli špičkoví mezinárodní jezdci. Luboš je reprezentantem České republiky na mezinárodních soutěží. V průběhu sezóny startuje v nejvyšších profesionálních zahraničních ligách - ve Velké Británii, Švédsku a Polsku. Během sezóny vystartuje mezi 80-100 závodech po celém světě.\n\n\n\n\n\n\n\n\n\n\n\n\n"}
{"id": "250912", "url": "https://cs.wikipedia.org/wiki?curid=250912", "title": "Eluviální horizonty", "text": "Eluviální horizonty\n\nEluviální horizonty (zkráceně Horizont E) jsou diagnostické horizontální celky půdního profilu určující charakter půdotvorných procesů v nich probíhajících. Nacházejí se zpravidla pod A horizonty a nad B horizonty. Je nutné si však uvědomit, že v některých půdách tyto horizonty mohou chybět. Jsou charakterizovány vybělením, tedy ztrátou určitých složek (Al, Fe, jíl, Fe s Mn). Probíhají v nich půdotvrorné procesy typu ilimerizace, oglejení či podzolizace. Dle typu půdotvorného procesu se dělí na \"Ep\", \"El\" a \"Eg\", setkáváme se i s \"Ecu\" (viz níže).\n\nNa území ČR byly popsány tyto eluviální horizonty:\n\n\n"}
{"id": "250915", "url": "https://cs.wikipedia.org/wiki?curid=250915", "title": "Bar (Ukrajina)", "text": "Bar (Ukrajina)\n\nBar (ukrajinsky a rusky Бар, polsky \"Bar\") je město v Podolí na středozápadní Ukrajině. Je centrem Barského rajónu Vinnycké oblasti. Žije zde obyvatel.\n\nPrvní písemná zmínka je z roku 1401. Tehdy se však město jmenovalo \"Riv\" (\"Rov\"). Roku 1768 zde byla uzavřena Barská konfederace – svazek polské šlechty proti králi Stanislavu Augustovi Poniatowskému a Ruskému impériu.\n"}
{"id": "250926", "url": "https://cs.wikipedia.org/wiki?curid=250926", "title": "Jan Sedlák (historik umění)", "text": "Jan Sedlák (historik umění)\n\nJan Sedlák (24. června 1943, Brno – 31. červenec 2016) byl český historik umění, zaměřený na dějiny architektury na Moravě, pracovník státní památkové péče a vysokoškolský pedagog.\n\nV letech 1957-1961 vystudoval Školu uměleckých řemesel v Brně, oddělení užité malbě v architektuře (Otakar Zemina). Od roku 1964 studoval dějiny umění na Filozofické fakultě Univerzity Jana Evangelisty Purkyně (prof. V. Richter, A. Kutal, B. Lacina, A. Friedl, I. Krsek, J. Sedlář). Diplomovou práci \"K problematice parléřovských vlivů v moravské architektuře\" obhájil jako rigorózní roku 1970.\n\nOd roku 1968 byl odborným pracovníkem a vedoucím oddělení Krajského střediska státní památkové péče a ochrany přírody v Brně. Od roku 1987 pracoval jako odborný asistent, od roku 1992 docent, od r. 1998 profesor na Fakultě architektury Vysokého učení technického v Brně, následně, až do své smrti roku 2016, na Fakultě výtvarných umění VUT. Od 1. prosince 2000 do roku 2003 byl děkanem Fakulty výtvarných umění VUT, v letech 2004-2006 vedoucím Katedry teorií a dějin umění.\n\nOd roku 1992 byl členem Poradního sboru rady města Brna pro kulturní politiku (1999-2002 předseda), byl členem vědeckých rad VUT, FA VUT, FF MU a PedF MU v Brně, vědecké rady Univerzity T. Bati ve Zlíně (2001-04) a od roku 2000 umělecké rady FAVVU VUT Brno. \nJeho odborný zájem se týkal především architektury historismu, secese a meziválečného modernismu. Publikoval například knihy o brněnské secesi a brněnských vilách, věnoval se také moravské tvorbě Jana Blažeje Santiniho-Aichla. Spíše okrajově se věnoval také malířskému dílu, konkrétně dílu Henriho de Toulouse-Lautrec a Paula Gauguina.\n\n\n"}
{"id": "250928", "url": "https://cs.wikipedia.org/wiki?curid=250928", "title": "Kambické horizonty", "text": "Kambické horizonty\n\nKambické horizonty (spolu s iluviálními horizonty označovány jako horizont B) jsou diagnostické horizontální celky půdního profilu určující charakter půdotvorných procesů v nich probíhajících. Nacházejí se zpravidla pod E horizonty a nad Ca horizontem. \n\nV některých půdách tyto horizonty mohou chybět. Jsou charakterizovány mírně kyselou až kyselou půdní reakcí (vyjma rendzin s mírně alkalickou půdní reakcí), chemickým zvětráváním prvotních minerálů, z nichž se uvolňuje železo a hnědnutím. V těchto půdách dochází k migraci hliníku a částečně i železa. Mají barvu tmavě hnědou a někdy vzhledem k přítomnosti železa i rezivou. Dělí se dále na \"Ba\", \"Bv\" a \"Bvs\", \"Bvr\", \"Bag\" a \"Bca\".\n\n\n"}
{"id": "250940", "url": "https://cs.wikipedia.org/wiki?curid=250940", "title": "Synové Izraele", "text": "Synové Izraele\n\nDěti Izraele nebo hebrejsky Bnej Jisra'el (בני ישראל) je biblické označení pro Izraelity. Je to také možné označení pro Hebrejce a Židy. V Tóře spojení děti Izraele (nebo také „synové Izraele“) odkazuje k potomkům biblického patriarchy Jákoba, jenž byl přejmenován na Izraele po vítězném utkání se záhadným soupeřem. Jako Děti Izraele označujeme Dvanáct kmenů.\n\nJákobových dvanáct synů bylo zakladateli biblických dvanácti kmenů izraelských. Tóra k nim odkazuje alternativně jako k „dětem Jákobovým“ a k „dětem Izraele“. Poté, co se jejich potomci rozmnožili během exilu v starobylém Egyptě, jsou v Tóře označováni jako „děti Izraele“.\n\nV Midraši je Jákobova pozice nejvyšší ze všech tří patriarchů, jelikož pouze on vytvořil skutečně spravedlivou rodinu. Abrahám měl dva syny, Izáka a Izmaele, ale Izmael byl vyloučen z Abrahamova stanu kvůli špatnému vlivu na Izáka. Izák měl taktéž dva syny, Jákoba a Ezaua, ale Ezau se stal lovcem. Pouze Jákob (Izrael) má syny, kteří po všech svých vnitřních bojích vytvořili jednotnou rodinu.\n\nV knize Exodus jsou Izraelité neustále označováni jako děti Izraele, když Bůh mluví k Mojžíšovi atp.\n\nToto je původ jména moderního Státu Izrael (jehož občané se nazývají Izraelci), ačkoliv někteří z obyvatel Izraele jsou muslimové a někteří křesťané. Zhruba 75 % obyvatelstva dnešního Izraele jsou Židé.\n\nPo rozpolcení jednotného království bylo jižní království označováno jako Judsko, zatímco severní království (které zahrnuje deset z dvanácti kmenů) zachovalo označení Izrael. Nicméně „Izrael“ stále odkazuje ke všem dvanácti kmenům.\n\nNěkteří křesťané, odvolávajíce se na Nový zákon, tvrdí, že jsou „novým Izraelem“, jenž nahradil děti Izraele po tom, co židé odmítli Ježíše. Tato myšlenka je nazývána substituční teologií. Mnoho evropských osadníků Nového světa vidí sebe sama jako dědice těchto starobylých kmenů, proto pojmenovávají své děti a města, jež založili, jmény spojenými s postavami z Bible.\n\nExistuje etnicko-náboženská skupina v Afghánistánu, která se označuje jako Bnai Israel nebo Dům Izraele nebo Bani Israel. Tato skupina se jinak označuje jako Paštunové. Někteří Paštunové tvrdí, že jsou patriarchálními historickými nástupníky „deseti ztracených kmenů“ severního království Izraele, kteří byli vzati do zajetí Asýrií.\n\nUrčité skupiny židů v Indii bývají označovány jako Benai Israel.\n\nV Koránu jsou děti Izraele mnohokrát zmiňovány. Nachází se tam kapitola Súra označená jako \"Bani Israel\" (, „děti Izraele“), alternativně známá jako ِAl-Isra (, „noční cesta“). Tato súra byla vyjevena poslední rok před Hidžrou a odvozuje své jméno od čtvrtého verše.\n\n"}
{"id": "250945", "url": "https://cs.wikipedia.org/wiki?curid=250945", "title": "Vakoveverka létavá", "text": "Vakoveverka létavá\n\nVakoveverka létavá (\"Petaurus breviceps\") je drobný vačnatec dlouhý něco přes třicet centimetrů, z toho téměř dvě třetiny délky připadají na ocas. Létací blána je natažená mezi posledním prstem přední končetiny po první prst končetiny zadní. Je aktivní hlavně přes noc, ve dne spí.\n\nVakoveverka létavá (\"Petaurus breviceps\") je malý stromový vačnatec obývající rozlehlá lesní teritoria tropické Austrálie. Vyskytuje se v sedmi poddruzích. Vyznačuje se nočním způsobem života a tvorbou sociálních skupin tvořených až osmi jedinci. Skupina se obvykle skládá z rodičovského páru a jejich potomků. Dominantní samec značkuje výměšky pachových žláz členy skupiny a teritorium. Při výrazném chladu a nedostatku potravy mohou upadnout do krátkého hlubokého spánku (torporu). \n\nObývá tropické lesy a sclerophyllní lesy severovýchodního pobřeží tropické Austrálie, Tasmánie, Papuy-Nové Guiney a několika dalších ostrovů, Bismarckovo souostroví, Louisiady, některé ostrovy Indonésie a ostrovy Halmahera Severních Moluk. Vakoveverka byla vysazena v Tasmánii roku 1835.\n\nSamci dosahují hmotnosti 100-160 g, samice pak 80-135 g . Tělesná délka je v průměru 16-21 cm a dalších 16,5-21 cm připadá na ocas. Ocas je chápavý a vakoveverky jej někdy používají k přenášení materiálu na stavbu hnízda. Prsty pánevní končetiny jsou částečně syndaktylní, to znamená, že 2. a 3. prst jsou částečně srostlé. V přírodě se dožívají 4-9 let, v zajetí pak kolem 15 let .Srdce je až o 30% větší než u srovnatelně velkých placentálních savců, zato má o trochu nižší frekvenci (200-300 úderů za minutu) . Teplota v kloace je 34-35 °C a v konečníku okolo 37 °C. Dechová frekvence je 16-40 nádechů za minutu .\n\nDutina ústní obsahuje brachyodontní chrup se zubním vzorcem 3134/1044 . Dolní řezáky jsou upravené na rozrušování kůry stromů (ale na rozdíl od hlodavců nedorůstají). Rozšířené slepé střevo umožňuje vakoveverkám trávit mikrobiální fermentací komplexní polysacharidy obsažené v míze akácií . Tlusté střevo ústí do společného vývodu vylučovací, rozmnožovací a trávicí soustavy - kloaky.\n\nKůže tvoří u obou pohlaví létací blánu (patagium), sahající od pátého prstu ruky po kotník. U samic se vytváří vak. Velké pachové žlázy se nacházejí v oblasti kloaky (parakloakálně) u obou pohlaví. Samci mají navíc\nandrogen-sensitivní čelní žlázu a krční (gulární) žlázu. Malé žlázy se nacházejí v koutku úst, na končetinách, v uších a ve vaku samic.\n\nSamci mají dlouhý vidlicovitě rozdělený penis ústící v kloace za stopkatým šourkem. Močí ovšem z báze penisu a ne z vidlicovitých konců, které slouží k rozmnožování. Z pohlavních žláz mají disseminovanou prostatu a Cowperovy žlázy. Samice mají pohlavní aparát charakteristický pro vačnatce - dvě dělohy ústící ve dvě postranní pochvy na konci spojené, ale rozdělené přepážkou. Mají vak, který obsahuje 4 bradavky. Kůra nadledvin samic v laktaci až dvakrát zvětší svůj objem (nadledviny zde produkují hormony podobné testosteronu).Mláďata se rodí prostředním poševním kanálem. Jsou málo vyvinutá a přelézají do matčina vaku, kde se přisávají na bradavku a jsou chráněna před prostředím (při narození nejsou schopna termoregulace, protože nemají dostatečně vyvinutou štítnou žlázu).\n\nStavba patagia (létací blány): Plachtící membrána tvoří kožní řasa obsahující sval humerodorsalis a svaly tibioabdominalního komplexu, které umožňují ovládání membrány a dráhy letu.\n\nJako většina malých vačnatců mají i vakoveverky soumrační a hlavně noční aktivitu. Den tráví spánkem v dutinách blahovičníků (eukalyptů), které si vystýlají eukalyptovými listy (pozn. eukalyptové listy mají léčivé účinky a používají se i k čištění vzduchu). Nejoblíbenější hnízdní dutiny vakoveverky mahagonové (\"P.gracilis\") jsou ve stromech \"Eucalyptus platyphylla\", \"Eucalyptus tereticornis\" a \"Corymbia clarksoniana\". Vakoveverka létavá (\"P.breviceps\") preferuje dutiny \"Eucalyptus grandis\" s kmenem širším než 40 cm, dále druhy eukalyptů ze skupiny „ironbark“, jejichž specifickým rysem je hluboké zvrásnění kůry. Stromy s hladkou kůrou využívají méně, preferují spíše staré stromy s širokým obvodem kmene. \n\nJsou obratní skokani a díky velkým kožním blánám mezi hrudními a pánevními končetinami dovedou plachtit až na vzdálenost 60 m. Vakoveverka létavá na rozdíl od větších příbuzných preferuje uzavřené koruny před otevřenými patry, většinu času tráví v dolním patře obsahujícím akácie.\nV přírodě putují na velké vzdálenosti, protože se živí mízou různých druhů eukalyptů v závislosti na ročním období a lokalitě. Oblast obývaná vakoveverkou mahagonovou (\"P. gracilis\") činí 20 ha (pár obývá území o rozloze 23 ha). Průměrná vzdálenost, kterou urazí vakoveverka za noc, je 1,5 km (v rozmezí 0,6 – 3 km za noc), přičemž tato vzdálenost se výrazně mění v závislosti na ročním období - delší je v pozdním suchém období a v období dešťů a kratší na počátku suchého období. Vakoveverky putují na větší vzdálenost v období, kdy je více nektaru a pylu. Malé druhy vačnatců často urazí za potravou vzdálenost 5 km za noc a jejich teritorium dosahuje několika stovek hektarů.\n\nVakoveverka \"Petaurus australis\" žije jen v lese se vzrostlými dospělými eukalypty v oblastech s vysokým stupněm srážek s teplotami blížícími se spíše subtropickému podnebí.V tropickém severním Queensland žijí ve vyšších nadmořských výškách s nižšími teplotami. Eukalypty kvetoucí v zimě (\"Eucalyptus maculata\") mohou být důvodem preference jižního Queenslandu. Husté populace pozorované v New South Wales mohou korelovat s neustálým zdrojem nektaru, díky větší druhové pestrosti eukalyptů. Tento druh dává přednost \"Eucalyptus resinifera\". Preferuje mokré sklerofylní lesy před deštným pralesem. \n\nV orientaci v lese jim napomáhají velké oči a velké pohyblivé uši. Přirozenými predátory jsou: sova, megaderma, quoll, kusu, plazi; nepůvodními predátory jsou kočka, liška a člověk.\n\nVakoveverka létavá preferuje střední patro vegetace, kde plachtí na krátkou vzdálenost. Průměrná délka letu je okolo 20 m. Nejdelší lety mohou dosáhnout až 60 m. Schopnost řídit let jim umožňuje provádět obraty a vyhýbat se stromům. Kompletní otočka (ve tvaru „U“), kdy vakoveverka přistane na stejném stromě, byla několikrát pozorována. Vakoveverky navíc vytvořily ve vaku vertikální přepážku, která dělí vak na poloviny, čímž se mláďata rozdělí, takže přistání na ně nepůsobí tak negativně. Schopnost plachtění se vyskytuje u nektarivorních vačnatců, protože potřebují v lese putovat na delší vzdálenosti než býložravé druhy.\nPatagium samotné má kromě létání řadu funkcí - v pasti lapená \"Petaurus gracilis\" (vakoveverka mahagonová) byla pozorována, jak si při dešti přetahuje patagium přes hlavu jako deštník. Dále bylo pozorováno, že používají patagium jako přikrývku, do které se zabalí, aby zabránily tepelným ztrátám.\n\nSamice jsou sezónně polyestrické. Rozmnožování se v Austrálii odehrává od června do listopadu. Mláďata se rodí na jaře, kdy je dostatek hmyzu. Skupina je polygamní s jedním dominantním samcem (skupina v hnízdě obsahuje až 7 samců a samic s jejich mláďaty.(1)(3) Samice produkuje v přírodě až 2 vrhy za rok. Březost trvá 16 dní a obvykle se rodí dvojčata. Mláďata po narození putují do vaku za pomoci matky. K náročnému zdolání vzdálenosti mezi kloakou a vakem jim pomáhá vyvinutá hrudní končetina obsahující metacoracoid, ze kterého se později stane coracoid na lopatce. Po přisátí bradavka oteče a zajistí tak těsné spojení s mládětem. Mláďata se bradavky pouští po 40 dnech a po 70 dnech poprvé vylézají z vaku (do hnízda), matka mláďata odstavuje po 120 dnech. Ve 200 dnech (7 měsících) se stávají samostatná a po roce opouští skupinu. Pohlavní dospělosti samec dosahuje po 12 měsících věku, samice již po 8 měsících. Samice krátce po porodu přichází do říje a může být znovu oplozena. Během vývoje mláďat ve vaku je samice schopná fetální diapausy - tzn. že vývoj nových mláďat v děloze umí pozdržet, dokud mláďata ve vaku nejsou dostatečně odrostlá. Samice je schopná produkovat různými bradavkami různé mléko a tak kojit mláďata různého věku. Mláďata přijímají imunoglobuliny v mléce až do odstavu. \n\nVakoveverky jsou pověstné svým rozvinutým sociálním chováním. Komunikaci mezi jedinci lze rozdělit na zrakovou, pachovou a zvukovou. Zvukové projevy - vakoveverky mají širokou škálu zvukových signálů, která je srovnatelná s opicemi. Je známo přes 10 specifických singálů s jasnou funkcí ve frekvenci slyšitelné lidským uchem, je však možné, že používají i ultrazvuk. Mezi používané zvuky patří cvakání zuby, syčení, poplašné štěkání, volání opuštěných mláďat, hlasité zvuky při boji, lovu a agresivním chování, uklidňující zvuky, které vydávají při čištění v hnízdě a při krmení. Překvapivě hlasité hluboké zvuky s odstrašující funkcí vydávají pouze ve stromových hnízdních dutinách (úkrytech), které jejich hlasitost ještě zvýší.\nDorozumívání pachovými signály se jeví jako stejně důležité. Obě pohlaví mají pachové žlázy, kterými se potírají. Své teritorium značí močí.\nOptické signály tvoří nápadné esovité kroucení ocasem při zpozorování nové podnětu a potenciálního nebezpečí na zemi. Nebezpečí přicházející z korun stromů obvykle značí štěkavým voláním a přitisknutím k podkladu.\nV hnízdních dutinách lze pozorovat vzájemné probírání srsti - tzv. „grooming“.\n\nVakoveverky jsou všežravé a složení jejich potravy se významně mění v závislosti na dostupnosti jednotlivých zdrojů. Ve vlhkém období (podzim a zima) se živí především mízou (kaučukem) eukalyptů a akácií a květním nektarem z rostlin: Eukalyptus, Banksia, Acacia, \"Solanum aviculare\", pylem, medovicí a hmyzem uvězněným v míze. Po zbytek roku se živí především členovci a příležitostně malými obratlovci. \nK získávání mízy stromů mají speciálně upravené dolní řezáky, kterými rozrušují kůru a pletiva stromů. Hmyz lapený do vytékající mízy akácií je konzumován s mízou.\nOblíbený strom je \"Corymbia terminalia\" (\"Eucalyptus terminalis\") - jeho červená krystalizovaná silice přitahuje termity a mravence. Dalším oblíbeným stromem je \"Eucalyptus viminalis\" produkující „mannu“ - žlutou mízu s deposity bílého cukru, kterou strom produkuje v místech zranění hmyzem, vačnatci nebo ptáky. \nPro vytahování hmyzu z děr mají speciálně upravený 4. prst ruky. Zvětšené slepé střevo jim pomáhá v mikrobiálním trávení komplexních polysacharidů z mízy akácií. \nPříležitostně se živí malými obratlovci, jako jsou nocující pěvci, ptáčata a ptačí vejce.\n\nVakoveverky jsou nejčastěji chovanými vačnatci v zájmových chovech. Jsou náročné na čas a podmínky chovu, typická „time consuming animals“.\nVakoveverky jsou velice společenská zvířata a nesmí se chovat jednotlivě, protože vyžadují každodenní několikahodinový sociální kontakt, který jim žádný chovatel není schopen nahradit (ve státech s pokročilou úrovní welfare je samostatný chov zákonem zakázán). Jedinci držení samostatně jsou klinicky deprimovaní a brzy se u nich rozvíjí syndrom sebezraňování (automutilace). Nejvhodnější skupina je dospělý pár s mláďaty. \nJedinci bez dostatku pohybu a socializace mohou být agresivní. Samci bez adekvátní stimulace v socializačním období se mohou stát agresivní vůči člověku (kastrace může odstranit agresivitu, ale nezabrání značkování). Jsou agresivnější během období rozmnožování a mohou bránit hnízdo. Během procesu ochočování (socializace) by měl s nimi chovatel strávit minimálně 2h denně.\nVakoveverky potřebují rozlehlý prostor pro svoji aktivitu. Nejvhodnější je místnost s vertikálně postavenými kmínky listnatých stromů. Minimální rozměry voliéry pro dospělý pár jsou: základna 2x2 m, výška 1,8 m, mezera mezi dráty 1 cm2. Na dno lze umístit např. papír, neprášivé hobliny, listí, mulčovací kůru. Nevhodné jsou voliéry s OSB deskami a zcela nevhodná jsou skleněná terária. Jako nejvhodnější jsou pro chov celé místnosti s vertikálními kmínky, které se alespoň částečně přibližují jejich přirozenému prostředí.\n\nVlhkost prostředí 60-80%. Ideální teplota je 24 °C (v rozmezí 22-27 °C). Vytápění je obvykle nezbytné, protože pokojové teplota je na dolní hranici metabolické tolerance a komfortní zóny. Teplota by neměla klesat pod 20 °C stupňů. Nízké teploty znamenají vysoké nároky na energii, vakoveverky pak šetří energii upadnutím do krátkého zimního spánku - stuporu, který není považován za příznivý a proto by se ho měl každý chovatel vyvarovat. Voliéra nesmí stát v průvanu.\n\nVoliéru je třeba vybavit kmínky listnatých stromů a hnízdní dutinou. Velikost a počet hnízdních dutin je závislý na velikosti skupiny. Dutina musí být otvíratelná a může být vystlána nejlépe eukalyptovým listím nebo listím nejedovatých stromů. Méně vhodné jsou hobliny, papír, kokosovými vlákna, seno a kůra. Vakoveverky si obvykle nanosí nejvhodnější hnízdní materiál samy, stačí jim poskytnout dostatečný výběr. Nevhodná je látka a hlavně vlna. Výměna obsahu dutiny by se měla opakovat každé 2 týdny. \n\nStejně důležitý jako rozměry voliéry je dostatek nových podnětů. Celoročně jim lze denně nebo obden podávat čerstvé větve (které sbíráme z výšky, abychom si nezavlekli domů klíšťata), sezonně pak květy stromů a nejedovatých druhů keřů a bylin, např. kvetoucí ovocné stromy, bezové květy a bezinky, borůvčí, makovice, sedmikrásky, smetánky.\nDalší nezbytnou součástí ubikace je běhací kolečko speciální pro vakoveverky (kde nehrozí poranění ocásku a končetin).\nDo voliéry nepatří textilie a především vlna (ani do hnízdní dutiny). Zamotání (neupravenými drápky) do textilií vede k zaškrcení končetin, které nezřídka končí amputací zamotaného prstu nebo celé končetiny.\n\nVýživa vakoveverek by se měla z 50% skládat z mízy a nektaru (nejvhodnější náhrada je Leadbeater's diet) a z 50% z členovců. Následující složky by měly představovat méně než 10% diety: ovoce, zelenina, ořechy, semena slunečnice a dýně, ovocné juicy a přesnídávky. Podáváme je pouze jako odměnu a ve velice omezeném množství. Dieta postavená na ovoci a zelenině je škodlivá, protože obsahuje nevhodné bílkoviny a má nedostatek vápníku nebo jeho nevhodný poměr. Časté krmení ovocem vede k osteoporóze a periodontálním onemocněním a patří tak mezi nejčastější příčinu onemocnění u vakoveverek. Ačkoliv vakoveverky rády přijímají ovoce, semena a ořechy, nejsou tyto přirozenou složkou jejich potravy .\n\nKrmení připravujeme večer a podáváme ho vakoveverkám čerstvé. Již za 6 hodin se v nektaru pomnoží okem neviditelné bakterie do té míry, že je nepoživatelný (a vakoveverky ho odmítají). Malé množství minerálního a vitaminozního přípravku se podává denně. Velice důležité je zajištění neustálého přístupu k čisté vodě, kterou lze podávat v napáječkách. Samice s mláďaty vyžaduje v krmení vyšší množství hmyzu a vyšší obsah vápníku. Krmení hmyzem ve voliéře, kde se jedinec nemůže s ukořistěným členovcem schovat před ostatními vede k bojům. Boje zvyšují napětí ve skupině a hmyz se dostává pouze nejvýše postaveným jedincům. Abychom předešli bojům o členovce je vhodné individuální krmení nebo používání krmítek. Pěstování eukalyptu doma nebo ve voliéře je vhodným doplňkem stravy vakoveverek, semínka se dají snadno koupit na internetu a jsou levná.\nAustralané si dávají na verandu světelné pasti lákající hmyz a vyrábí nektarová krmítka obsahující Leadbeater's Mix jako lákadlo pro vakoveverky. \n\nDoporučená dieta dle Dr. Cathy Johnson-Delaneyové:\n50% Leadbeater's mix + 50% insektivorní dieta + odměny a zpestření diety\n150 ml vody, 150 ml medu, 1 oloupané natvrdo uvařené vejce, 1 lžíce 25% high protein baby cereal, l čajová lžička vitamínů a minerálů (lze zakoupit vápníkové tablety bez fosforu v lékárně nebo použít směsi pro ptáky). Směs se promíchá mixérem a podává v dávce 1 polévková lžíce na vakoveverku a den. Zbytek směsi lze zamrazit.\n\nJako odměny lze použít ovoce (ne více jak 1 lžičku), pyl, pre-loud hmyz nebo hmyz oprášený ve vitaminozním a minerální přípravku. Listová zelenina je vhodným zdrojem vlákniny. \n\nVhodným doplňkem jsou kvetoucí eukalyptové větve. Arabskou gumu smíchanou s přidaným vápníkem a s nektarem lze roztírat po větvích nebo plnit do krmítek a děr ve větvích. Takové krmení napodobuje přirozené krmení, lze do něho přidat kousky hmyzu. Žádná z komerčních diet pro vakoveverky se nezdá dlouhodobě vhodná, ale studie na toto téma stále probíhají. Komerční nektar pro lorie nebyl prokázán jako vhodný .\n\npozn.: Původní Leadbeater's Mix již nejde vyrobit, protože jeho složka Baby protein cereal se již nevyrábí, můžete se pokusit ji nahradit rozmixováním rozmočených ovesných vloček (jsou zdrojem škrobu, vlákniny a malého množství proteinů).\n\nKritéria, která byste měli zvážit, než se rozhodnete pořídit si vakoveverky domů:\n\n• Negativa: náročné krmení, zápach, hluk v noci, dlouhověkost - úvazek na 15 let, každodenní péče (podobné nároky jako chov primátů), možná agresivita dominantního samce (lze snížit včasnou kastrací), pokud vakoveverky v mládí neprojdou socializací mohou se stát agresivními /kousavými, nevhodné k malým dětem a domácím zvířatům\n\n• Pozitiva: milý a zajímavý savec, se kterým se lze mazlit, velice aktivní, na pozorovaní velice rozvinuté a zajímavé sociální chování\n\nPéče o zdraví:\nÚprava drápků, správná výživa, klid, preventivní kontroly u zvěrolékaře specializovaného na drobné savce.\nVětšina onemocnění (99%) je způsobená nevhodnou výživou a špatnými podmínkami chovu.\n\n\n"}
{"id": "250946", "url": "https://cs.wikipedia.org/wiki?curid=250946", "title": "Jezevčí vrch", "text": "Jezevčí vrch\n\nJezevčí vrch (někdy na mapách \"Jílový vrch\", německy: \"Limberg\") je homolovitý kopec, který leží 1,5 km západně od Heřmanic v Podještědí, 5 km severozápadně od města Jablonné v Podještědí v Libereckém kraji. Masivem prochází katastrální hranice mezi obcí Heřmanice v Podještědí a obcí Mařenice. Horopisně patří do Ralské pahorkatiny, velmi blízko Lužickým horám. Mezi zdejšími obyvateli je často používán starý název \"Limberk\". Samotný vrchol je plochý a zarostlý bukovým lesem a je tedy bez výhledu. Proto zde byla v roce 1985 zrušena původní značená odbočka k vrcholu. Lokalita je v seznamu národních přírodních rezervací.\n\nVrchol hory je složen převážně ze znělce a podloží je tvořeno křídovými pískovci, jež způsobují na západní straně hory nevelké skalní stěny a poměrně hluboké rokle. Na jihovýchod od masivu Jezevčího vrchu se táhnou dva hřebeny, tvořené čedičovými vrchy Dubový vrch (469 m) a Dubina (467 m). Jen obtížně přístupné jsou na JV svahu dvě bývalé skalní vyhlídky – Panenský kámen a Babí kámen, výhled je odtud dnes špatný.\n\nČást vrchu patří do katastru 638 471 obce Heřmanice v Podještědí, druhá část je na katastru 692 174 obce Mařenice.\nOd roku 1967 zde byla vyhlášena Státní přírodní rezervace, později překategorizována na Národní přírodní rezervaci.\nV národní přírodní rezervaci Jezevčí vrch je nutno dodržovat obecná pravidla a zákazy. Je zde zakázáno provozovat horolezectví, jízdu na kole, vstupovat mimo vyznačené cesty (tedy i na vrchol), tábořit a rozdělávat ohně či sbírat rostliny a odchytávat živočichy. Rezervace je ve správě CHKO Lužické hory, týká se rozlohy 80 ha ve výšce 420 až 665 m. n.m.\n\nJezevčí vrch je uveden v soupisu Evropsky významných lokalit pod číslem CZ0510509. Lokalita s rozlohou 95,99 je chráněna kvůli květnatým bučinám a suťovým lesům.\n\nK vrcholu se lze dostat pouze ze dvou směrů. Od jihu se jedná o žlutě značenou turistickou cestu vedoucí od Jablonného v Podještědí a Kunratických domků, dále borovým lesem až k hranici rezervace. Zde nastupuje bukový porost a stezka vede poměrně mírně vzhůru podél obory. Cestou míjíme Panenský kámen (bizarní pískovcový suk). Pod vrcholem pokračuje značka po svážné cestě. Na samotný vrchol stezka nevede, a tak klesá (stále žlutá značka) zpočátku velmi prudce, později mírněji lesem až k rašeliništi Mařeničky a do obce Mařeničky na severozápadě masivu. Odsud je také možný výstup opačným směrem. Z vrcholové části byl čistý výhled na Hvozd a obec Mařenice (231 obyv.) pod ním. Výhledy jsou vzhledem k vzrostlosti buků velmi omezené. Špatné značení bylo v oblasti vrcholu (od začátku rezervace), kde vichřice a těžba způsobila, že chybělo značení v alespoň elementárních bodech. Nyní je cesta vyznačena lépe. Nejbližší železniční zastávka na trati 086 je v Jablonném. Po silničkách 2 km daleko vedou cyklotrasy 3055 a 21\n\n"}
{"id": "250964", "url": "https://cs.wikipedia.org/wiki?curid=250964", "title": "Velké Hoštice (zámek)", "text": "Velké Hoštice (zámek)\n\nZámek Velké Hoštice se nachází uprostřed parku poblíž stejnojmenné obce 5 km východně od Opavy. Původně barokní zámek mající tvar písmene T byl přestavěn v klasicistním stylu.\n\nVes Hoštice, která od 15. století nese název Velké Hoštice, je uváděna již v roce 1220, kdy olomoucký arcijáhen Radoslav daroval díl vsi cisterciáckému klášteru na Velehradě a jenž dále kolem roku 1230 ustanovil, aby po jeho smrti klášteru připadlo i další zboží v Hošticích, Kladerubech a Opavě.\nV průběhu 14. století po vleklém sporu s olomouckou kapitulou připadla ves a ostatní statky Pánům z Kravař, konkrétně v r. 1372 Benešovi z Kravař. Po následném vystřídání několika majitelů v 1. polovině 15. století získali kolem r. 1450 Velké Hoštice Šlevičtí z Kravař, kteří je měli v držení až do r. 1559. Přestože o podobě a vzniku zámeckého sídla v obci není doložena žádná zmínka, je možno předpokládat stavbu původního renesančního zámku na místě dnešního a to právě v období, kdy jej měli v držení Šlevičtí z Kravař. Poté, za držby nových majitelů – hrabat z Gašína, se v r. 1742 statek i se zámkem dostal do pruského záboru. Velké Hoštice byly k Československu připojeny až teprve v r. 1922. Po Gašínech se držitelé Hoštic rychle střídaly. Nejvýrazněji se do historie zapsal až v r. 1754 Ignác Dominik Chorynský z Ledské, který dal na místě starší zámecké budovy, zničené požárem v 50. letech 18. století, přestavět objekt v pozdně barokní zámek.\n\nZa hraběte Ignáce Chorynského se velkohoštický zámek stal významným kulturním a společenským střediskem Slezska. V letech 1768 až 1778 se zde konala velmi častá divadelní představení, různé taneční reduty a početné hudební akademie, při nichž se velmi uplatňovala zdejší stálá zámecká kapela.\n\nMj. zde působil i slezský barokní hudební skladatel Josef Puschmann. Po smrti harběte Chorynského v r. 1792 přešlo panství sňatkem na hrabata Sprinzensteiny a těm patřilo až do r. 1945.\nZámek je dvoupatrová budova obdélníkového půdorysu, před jejíž sedmiosé průčelí předstupuje pilířový podjezd, nesoucí balkon se železnou mříží. Průčelí je členěno pilastry s kompozitními hlavicemi a lisénovými rámy. Hlavní římsa se nad středem průčelí zvedá v nízký trojúhelníkový štít. Celá fasáda průčelí je zaplněna složitým rokokovým dekorem a postavami putti. Hlavní trakt je zastřešen mansardovou střechou v jejímž středu je nízká šestiboká věžička se stlačenou bání a lucernou, po stranách jsou zděné vikýře s oválnými otvory. Z původního interiéru se zachovala vstupní síň zaklenutá plackovou klenbou s výsečemi a trojramenné schodiště, jehož zdi člení pilastry s vpadlými výplněmi a rokokovým dekorem. Jeho valená klenba je zdobena zrcadlem z jemných profilů, plackovou klenbu podest zdobí vpadlé kruhy.\n\nStavitelem zámku byl ostravský stavební mistr Jakub Paneck, fresky maloval známý prostějovský barokní malíř František Antonnín Sebastini. Současně se stavbou zámku byl zřejmě u nového zámku založen menší okrasný sad s oranžerií. Počátkem října 1765 zachvátil Velké Hoštice rozsáhlý požár, při němž kromě vsi vyhořel i panský dvůr s oranžérií. Vlastní zámecká budova však byla uchráněna. V r. 1768 pak byla u zámku vysazena stromová alej.\n\nBěhem 19. století došlo k úpravám zámku i jeho okolí. U zámku byl založen rozsáhlý přírodně krajinářský park, kolem r. 1840 bylo postaveno zadní jednopatrové křídlo zámecké budovy obdélníkového půdorysu, čímž celkový půdorys dostal podobu písmene „T“. Rovněž barokní budova byla tehdy přestavována, zejména byl vybudován nový vjezd do zámku a nové schodiště. Koncem 19. století bylo přistavěno ještě schodiště k jihozápadnímu rohu průčelí.\n\nPo r. 1945 byl zámek v držení československého státu a sídlil zde úřad MNV. V letech 1948-1952 byl opraven a sloužil správním, školským a obecním účelům. V současnosti je v zámku vinotéka, restaurace a dům s pečovatelskou službou.\n\nProhlídky zde neprobíhají.\n\n\n"}
{"id": "250965", "url": "https://cs.wikipedia.org/wiki?curid=250965", "title": "Apple Copland", "text": "Apple Copland\n\nCopland byl koncept operačního systému pro počítače Macintosh společnosti Apple. Byl ohlášen v březnu 1994 při představení Maců s procesory PowerPC jako operační systém nové generace. Vývojáři firmy Apple zamýšleli Copland jako úplně původní operační systém pro PowerPC nabízející inteligentní agenty, upravitelné rozhraní a relační databázi integrovanou do vyhledávače. Copland byl následován operačním systémem Gershwin, který sliboval chráněný paměťový prostor a plně preemptivní multitasking. Tento operační systém měl být úplným přepisem systému Mac OS a firma Apple doufala, že s ním na trhu porazí Windows 95 během pouhého jednoho roku.\n\nVývoj systému Copland byl pomalý, často docházelo k nedodržení termínů. Datum vydání bylo nejprve odsunuto na konec roku 1995, pak na polovinu roku 1996, konec roku 1996 a naposledy na konec 1997. S přiděleným týmem 500 softwarových inženýrů a ročním rozpočtem 250 milionů dolarů začínali být vedoucí pracovníci firmy Apple netrpěliví s nepřetržitým nedodržováním plánu projektu. Na Světové konferenci vývojářů (WWDC) v lednu 1997 vedoucí firmy Apple Gil Amelio prohlásil, že radši než vypustit Copland jako jediné ucelené vydání, budou jeho vlastnosti postupně přidány do systému Mac OS v půlročních cyklech. Tato vylepšení začala u verze Mac OS 7.6, vydané během Světové konference vývojářů. Mac OS 8.0, vydaný o šest měsíců později, pokračoval s přidáváním technologie Coplandu do Mac OS.\n\nBěhem srpna 1997 zastavil vedoucí technologií firmy Apple Ellen Hancock vývoj systému Copland a Apple začal hledat operační systém vyvinutý mimo svou firmu. To nakonec vedlo ke koupi systému NeXTSTEP a vývoji Mac OS X.\n"}
{"id": "250967", "url": "https://cs.wikipedia.org/wiki?curid=250967", "title": "Volkswagen Kübelwagen", "text": "Volkswagen Kübelwagen\n\nKdF 82 (nazývaný také Kübelwagen, Kaďour či jen VW 82) je lehký vojenský osobní automobil s motorem vzadu a poháněnou zadní nápravou, stavěný na upraveném podvozku VW Brouk a vyráběný v letech 1940–1945 firmou KdF-Wagen, nyní Volkswagen v německém městě Stadt des KdF-Wagens bei Fallersleben, po válce přejmenovaném na Wolfsburg. \n\nKonstruktérem vozu byl Ferdinand Porsche, rodák z Vratislavic nad Nisou. První prototypy řady KdF 82 (Kraft durch Freude) vznikly již v roce 1938 na podvozku zkušební série VW 38 a nesly označení KdF 62 s jednoduchou čtyřmístnou otevřenou karoserií bez dveří. Brzy se ukázalo že vůz potřebuje úpravy a proto v roce 1939 vznikl prototyp se zvětšenou světlostí podvozku a krabicovou čtyřdveřovou karoserií s plátěnou střechou. Novinkou byly redukční převody zadních kol se kterými sice vůz jezdil pomaleji, ale zvýšila se průchodnost terénem.\n\nV roce 1940 byla zahájena sériová výroba prvního tisíce kusů, celkem se v období 1940–1945 vyrobilo 50 435 kusů Kdf 82. Na bázi Kübelwagenu vznikly v období 1942–1943 prototypy polopásových vozidel určených pro východní frontu či dvoumístné verze pro přepravu sudů, osvětlovacích vozů či několik desítek Kdf s připevněnými imitacemi tanků pro oklamaní nepřítele. \n\nCena Kdf 82 byla v době výroby 2 780 říšských marek (RM), za obojživelný KdF 166 armáda platila 4 200 RM.\n\n\n\nKaroserie je samonosná, sbodovaná z ocelového plechu, otevřená, čtyřdveřová, ostře řezaných tvarů. Přední okno je sklápěcí, jízda se sklopeným čelním sklem je však při rychlosti nad 40 km/hod značně nepříjemná. Vůz má konstrukci z ocelových trubek pro natažení střechy z režného plátna. Natažení nebo složení střechy trvá dvěma lidem asi půl minuty. Na horní hraně dveří jsou zpevněné otvory, do kterých se zasouvají trny rámů oken. Tato okna, která lze dát na boční dveře, jsou slídová a mají ocelový rámeček. Tak lze prostor pro posádku uzavřít. Vozidlo je vybaveno horkovzdušným topením chladicím vzduchem od motoru. Nad motorem za zadními sedadly je uzavíratelný odkládací prostor o objemu cca 430 l. Sedadla je možné bez použití nářadí vyjmout a jejich přeskládáním uvnitř vozu připravit „lůžka“ pro přespání dvou osob.\n\nPřevodovka má čtyři stupně vpřed a jeden vzad. Není synchronizovaná a je potřeba se naučit řadit. diferenciál je kolíčkový, samosvorný. Pokud se projíždí zatáčkou při odlehčeném motoru (téměř bez plynu), otáčejí se zadní kola různou obvodovou a tedy i úhlovou rychlostí. Kolíky uvnitř diferenciálu se volně pohybují a nebrání vzájemnému otáčení poloos vůči sobě. Pokud je motor v záběru a kola mají tendenci otáčet se různou úhlovou rychlostí, kolíčky v diferenciálu nemohou, díky zvýšenému tření, vykonávat dostatečně rychle axiální pohyby a diferenciál se zamkne. Obě poloosy jsou v tu chvíli pevně fixované a jejich vzájemný pohyb není možný. Tato situace nastane, když se například pouze jedno kolo dostane na kluzký povrch. Pro zamknutí diferenciálu tedy není nutné jako u většiny aut zastavit aktivovat uzávěrku a potom se rozjet. U vozu KdF 82 ovládá řidič diferenciál dávkováním kroutícího momentu motoru – tedy tím, jak přidá ve vhodném okamžiku plyn. Uzávěrka se tedy aktivuje za jízdy, při plném tahu motoru.\n\nVzduchové filtry se dělaly ve dvou provedeních. Plechový hrnec s drátěnkou a olejem nebo plechový válec se zaústěním do injektoru. U prvního typu prochází nasávaný vzduch vstupní trubkou do filtru, kde musí projít ocelovou drátěnkou, která je smáčená olejem. Prach se zachycuje na této mastné drátěnce a klesá i s olejem ke dnu filtru. Drátěnku je třeba čas od času opláchnout benzínem. Špinavý olej se vymění za nějaký jiný a je to. Žádné náhradní díly nejsou potřeba. U druhého typu je vzduch nasáván také vstupní trubkou. Vlastní filtr má tvar dlouhého válce, umístěného téměř svisle. Do vlastního filtru vstupuje vzduch úzkou štěrbinou, která je přes celou výšku filtru a je orientovaná ve směru tečny. Vstupní vzduch má tedy vysokou rychlost. Po vstupu do volného objemu filtru rychlost vzduchu a prachu prudce klesne. Tím se sníží i jeho kinetická energie a všechen prach padá na dno válce. Čistý vzduch do karburátoru je odsáván z horního konce filtru. V levém výfukovém potrubí je instalován injektor, který vytváří podtlak. Díky tomuto podtlaku je výše zmiňovaný prach vysáván ze dna filtru do konce výfukového potrubí, kterým vyletí ven. Filtr tedy nevyžaduje žádnou provozní údržbu.\nOba typy filtrů lze v případě extrémně prašného prostředí napojit hadicí na trubku, která ústí z veliké plechové kapsy nad levým zadním blatníkem. Tato kapsa může být vyplněná libovolným materiálem, který má zadržet ten nejhorší prach. V tomto případě vstupuje vzduch do filtru již částečně vyčištěný.\n\nV poválečném období se vyráběly varianty VW 51 (typ Kdf83E), VW 21 (základní provedení), typ 25 (hasičský), typ 27 (valníček) a dvoumístná dodávka s krabicovou nástavbou VW28. Major Ivan Hirst, kterého britská okupační správa pověřila řízením automobilky, chtěl obnovit výrobu terénních velitelských vozů 4x4 s karoserií Brouka Kdf 87, nakonec se smontovaly ze zbylých dílů jen dva prototypy pod označením VW 287. I když zástupci francouzské, britské a ruské okupační správy měli zájem o terénní verze, nakonec se museli spokojit jen s několika desítkami standardních Brouků. Podle statistik z roku 1945 bylo mimo jiné expedováno i 5 obojživelných vozů VW 70 (KdF 166) a 539 kusů VW 21 (KdF 82).\n\n"}
{"id": "250968", "url": "https://cs.wikipedia.org/wiki?curid=250968", "title": "Julia Freyová", "text": "Julia Freyová\n\nJulia Blochová Freyová (* 25. července 1943, Louisville, Kentucky) je americkou historičkou francouzské literatury a kultury devatenáctého století. \n\nStudovala v USA, v Mexiku a ve Francii. Studia zakončila doktorátem na univerzitě v Yale. Věnuje se francouzské literatuře a kultuře 19. století. Významný je její zájem o osobnost malíře Henriho de Toulouse Lautrec. V roce 1994 vyšla následně hojně překládaná a několika cenami ověnčená biografická kniha \"Toulouse-Lautrec, a life\" (Viking Press, New York; česky jako \"Henri de Toulouse Lautrec\" v roce 1999 BB art), která je zásadní prací k danému tématu. Roku 1999 také jako kurátorka a autorka rozsáhlého katalogu připravila výstavu \"Toulouse-Lautrec in the Metropolitan Museum of Art\".\n\n"}
{"id": "250973", "url": "https://cs.wikipedia.org/wiki?curid=250973", "title": "Kvantová teorie pole", "text": "Kvantová teorie pole\n\nKvantová teorie pole je obecný teoretický rámec pro popis fyzikálních systémů s mnoha interagujícími částicemi. Umožňuje vytvořit kvantově-mechanický model zvoleného fyzikálního pole, který je konzistentní s kvantovou teorií a zároveň speciální teorií relativity. Používá se v částicové fyzice a fyzice pevných látek. Je potřeba zejména v situacích, kdy se počet částic v systému může měnit – částice vznikají a zanikají. Také standardní model je formulován jako relativistická kvantová teorie pole.\n\nZjednodušeně je kvantová teorie pole teorií o všeprostupující hladině potenciálu ve formě \"kvantového pole\" a o tom, že částice jsou zvlněními na tomto poli. Tvrzení, že \"hmota má částicovou a vlnovou povahu\" je zde redukováno na \"hmota má vlnovou povahu\". Částicová povaha hmoty je zde pak vysvětlována jako výrazný výkyv hladiny energie oproti okolní hladině. Každý fermion má vlastní kvantové pole (např. elektrony mají elektronové pole) a jsou představovány vlnami tohoto pole. Dalšími příklady kvantových polí je elektromagnetické (fotony) nebo právě velmi zkoumané Higgsovo pole (Higgsovy bosony).\n\n\n"}
{"id": "250975", "url": "https://cs.wikipedia.org/wiki?curid=250975", "title": "Honiara", "text": "Honiara\n\nHoniara je hlavní město Šalomounových ostrovů. Leží na ostrově Guadalcanal. Honiaře patří také jediné mezinárodní letiště Hendersonovo. Dle údajů z roku 2017 ve městě žije okolo 84 tisíc obyvatel. Významné městské části jsou například: Point Cruz, Chinatown, Lungga, Central, Kukum a další. Honiara je také jednou provincií ze Šalomounových ostrovů. Městem protékají 2 řeky Mataniko a Lungga. Honiara má rozlohu cca 22 km².\nDopravu ve městě zajišťují vozy taxi a velmi frekventovaná a levná autobusová přeprava. Nachází se zde mezinárodní letiště Henderson.\n\nKlima ve městě je tropické, viz na teploty vzduchu a moře, srážky.\n\n\n"}
{"id": "250976", "url": "https://cs.wikipedia.org/wiki?curid=250976", "title": "Kelly Osbourne", "text": "Kelly Osbourne\n\nKelly Michelle Lee Osbourne (* 27. října 1984 Londýn) je anglická zpěvačka, dcera slavného zpěváka Ozzyho Osbourna. Vydala tři hudební alba.\n\n"}
{"id": "250980", "url": "https://cs.wikipedia.org/wiki?curid=250980", "title": "Volkswagen Schwimmwagen", "text": "Volkswagen Schwimmwagen\n\nVolkswagen Schwimmwagen (německy: \"Volkswagen Typ 166 Schwimmwagen\" nebo \"KdF 166 Schimmwagen\") byl vojenský obojživelný automobil s pohonem všech čtyř kol (4×4) se čtyřmístnou karoserií, s motorem umístěným vzadu a sklopným lodním šroubem na zádi. Sériová výroba byla zahájena v roce 1942. Karoserii vyráběla berlínská firma Ambi-Budd.\n\nPrvní prototypy obojživelných KdF vznikly v roce 1940 na základě armádní zakázky. V záři byly postupně testovány tři prototypy pod označením KdF 128. Obojživelníci s karoserií podobnou typu KdF 82 měli rozvor 2400 mm, rozchod kol obou náprav 1360 mm a jeho podvozek byl spřízněn s typem KdF 87 (VW Brouk 4×4), rychlost na vodě 10 km/h. Ve výbavě u těchto prototypů byla i pádla a třimetrová tyč na měření hloubky. Pohon všech kol měl vypínatelný pohon přední nápravy.\n\nCelkem bylo vyrobeno do podzimu 1944 celkem 14 276 vozů KdF 166 při ceně 4200 RM.\n\n"}
{"id": "250981", "url": "https://cs.wikipedia.org/wiki?curid=250981", "title": "Iluviální horizonty", "text": "Iluviální horizonty\n\nIluviální horizonty (spolu s kambickými horizonty označovány jako horizont B) jsou diagnostické horizontální celky půdního profilu určující charakter půdotvorných procesů v nich probíhajících. Nacházejí se zpravidla pod E horizonty a nad Ca horizontem. Je nutné si však uvědomit, že v některých půdách tyto horizonty mohou chybět. Jsou charakterizovány vyšším obsahem jílových částic. Dle dalších charakteristik se dělí na \"Bt\", \"Bs\" a \"Bm\", dále pak na \"Bhs\" a \"Btna\" (viz níže).\n\nNa území ČR byly popsány tyto iluviální horizonty:\n\n\n"}
{"id": "250982", "url": "https://cs.wikipedia.org/wiki?curid=250982", "title": "Nevod", "text": "Nevod\n\nNevod je největší rybářská síť určená k výlovu rybníků. Má pytlovitý tvar a bývá dlouhá až 50 metrů. V minulosti bývala vyráběna z konopné příze, od druhé poloviny 20. století konopí nahradil polyamid.\n\nSíť je složena z následujících částí:\n"}
{"id": "250983", "url": "https://cs.wikipedia.org/wiki?curid=250983", "title": "Karbonátový horizont", "text": "Karbonátový horizont\n\nKarbonátový horizont (zkráceně Horizont Ca) je zvláštní typ diagnostického půdního horizontu označující úsek půdy, kde došlo k velkému nahromadění karbonátů. Označení „C“ je podle toho, že tento horizont často přechází přímo v mateční horninu - ostatně tak je tomu obecně i u půdotvorných substrátů označovaných jako „C horizonty“. Ca pak značí hlavní vlastnost tohoto horizontu a tou je kumulace karbonátů, neboli látek s vyšším obsahem vápníku (zkratka Ca).\n\nTento horizont se vyskytuje například u černozemi (kombinace Am - (Ca) - C 1) a některých luvizemí (např. luvizem typická: Al - El - Bt - Ca - C 1). \n"}
{"id": "250987", "url": "https://cs.wikipedia.org/wiki?curid=250987", "title": "Fler", "text": "Fler\n\nFler pravým jménem Patrick Losensky (* 3. dubna 1982, Berlín) je německý rapper. Používá i pseudonym Frank White.\n\nPatrick vyrůstal bez otce v západním Berlíně. Ve škole kupil jeden problém za druhým, ať už v prospěchu či v chování. Jeho problémy se dostaly tak daleko, že se v patnácti letech dostal na psychiatrii. Během pobytu v léčebně se začal učit na malíře-dekoratéra. Fler sám sebe popisuje jako hyperaktivního. Kariéru rappera začal, protože se chtěl vyhrabat z dluhů a odprostit od policie.\n\nV říjnu 2002, se stal známým díky společné desce s rapperem Bushidem. Album se jmenovalo Carlo, Cokxxx, Nutten. Album vydali pod pseudonymy Sonny Black a Frank White. Většina písní z alba se točí kolem života v ghettu - drogy, prostituce, násilí a zbraně. \"Carlo, Cokxxx, Nutten\" je široce považováno za jeden z nejvlivnějších německých Hip Hopových alb.\n\nV roce 2003 Fler hostoval v šesti tracích na Bushidově albu \"Vom Bordstein bis zur Skyline\", oba se upsali na label Aggro Berlín.\n\nV roce 2004 vyšel Flerův debutový singl \"Aggroberlina\" umístil se na #59 německých singlů. V tomtéž roce odešel Bushido ,po sporu, z labelu Aggro Berlín a založil vlastní label, Ersguterjunge, Fler dostal nabídku připojit se k němu, ale ten se rozhodl zůstat u Aggra.\n\nFler vydává 1. května 2005 své debutové album \"Neue Deutsche Welle\", první singl \"NDW 2005\" se stal okamžitě hitem. V roce 2006 vydává své druhé albu \"Trendsetter\", prvním singlem se stal track \"Papa ist zurück\" a dosáhl 23. místa v hitparádě.\n\n2. února 2007 vyšel Flerův mixtape \"Airmax Muzik\", na kterém byli disstracky a byli k němu natočeny 2 videa na tracky \"Was is Beef?\" a \"Das is los!\". V dubnu 2007 měl jet Fler tour ,ale pro nemoc ji zrušil.\n25. ledna 2008 vydává Fler své třetí sólové album,které předcházel singl \"Deutscha Bad Boy\", ten se vyšplhal na 16. místo v hitparádě.\n\nV roce 2008 také vydal společné album s rapperem Godsilla, které se jmenovalo \"Südberlin Maskulin\". Album se dostalo na 22. místo v žebříčku prodejnosti. Nejúspěšnějším singlem alba byl track \"Ich bin ein Rapper\".\nDne 27. března vydává Fler čtvrté album s názvem \"Fler\".\n1. dubna opouští label Aggro Berlin.\n\nBushido okamžitě kontaktoval Flera aby se usmířili, krátce na to vypustili dvoj singl \"Eine Chance/Zu Gangsta\", který předcházel společné album \"Carlo, Cokxxx, Nutten 2\". Album vyšlo 28. srpna 2009.\n\nFler vydává své páté album \"Flersguterjunge\",pilotní singl \"Das alles ist Deutschland\" feat. Bushido a Sebastian Krumbiegel vyšel 4. června.\nV říjnu 2010 vychází společné album Bushida, Kay Ona a Flera pod Názvem \"Berlin Most Wanted\", album se vyšplhalo na 2. místo žebříčku prodeje.\n11. února 2011 vychází nový singl z připravovaného šestého alba \"Airmax Muzik II\",album vyšlo 8. dubna. Stejného roku, 16. září vydává Fler album \"Im Bus Ganz Hinten\".\n\nDne 27. září 2007 poté, co byl hostem na MTV TRL, což je městská show, byl Fler napaden třemi muži vyzbrojenými noži. Jeden z jeho bodyguardů jej byl však schopen spolehlivě ochránit, zatímco Fler unikl zadním východem. O pár dní déle Fler komentoval tento útok slovy: \"Vždycky jsou tu lidi, kteří vás budou nesnášet. Byl to zbabělý útok, který neměl s rapem nic společného.\"\n\nV roce 2004 vydává Eko Fresh diss track na Kool Savase, ve kterém zmíní i Flera,Sida a Bushida.V prosinci tohoto roku vypustil Fler disstrack \"Hollywoodtürke\", ve kterém dissuje Eka, label Royal Bunker a Bushida.\nV roce 2006 vydal Eko další disstrack s názvem \"F.L.E.R.\", Fler na něj reaguje na svém mixtapu \"Airmax Muzik\".\n\nRok 2008: Fler a Kollegah začali soupeřit poté, co Kollegah řekl že komerční dominance Aggro Berlin skončila, protože Koll plánoval vydat své album ve stejný den jako Fler a Godsilla.Koll poté vydal disstrack \"Hero\".\n11. března 2009 vyšel sampler labelu Selfmade Records na kterém byl disstrack \"Westdeutschlands Kings\" od Kollegaha a Farida Banga.13. března vydali Fler, Kitty Kat a Godsilla odpověď \"Früher wart ihr Fans\".20. března odpovídá Kollegah trackem \"Fanpost\", Fler okamžitě reaguje skladbou \"Schrei nach Liebe\", která je založena na hitu skupiny Die Ärzte. 2. září 2016 vyšel disstrack od Kollegaha Fanpost 2.\n\n\n\n\n"}
{"id": "250991", "url": "https://cs.wikipedia.org/wiki?curid=250991", "title": "Alpské čtyřtisícovky", "text": "Alpské čtyřtisícovky\n\nAlpské čtyřtisícovky jsou nejvyšší hory Alp, přesahující nadmořskou výšku 4000 m. Nejvyšší alpskou horou je Mont Blanc (4809 m). Další čtyřtisícovky leží na území Francie, Itálie a Švýcarska.\n\nAlpy jsou nejvyšší pohoří Evropy a čtyřtisícovky jsou tedy nejvyšší místa kontinentu. Někdy je za nejvyšší pohoří Evropy považován Kavkaz, se svojí nejvyšší horou Elbrus (5642 m). To, zda je nejvyšší evropskou horou alpský Mont Blanc nebo kavkazský Elbrus, záleží na volbě geografické hranice Evropy.\n\nAčkoliv nejvyšší alpské vrcholy nepřesahují hranici 5000 metrů a jsou podstatně menší než velké množství mnohem vyšších vrcholů po celém světě, tak měly Alpy v minulosti zásadní vliv na vývoj některých lidských činností. Například prvovýstup na Mont Blanc roku 1786 je považován za počátek moderního horolezectví. Mnoha dalším sportovním odvětvím daly Alpy přímo jméno. Například alpinismus, alpské lyžování nebo skialpinismus.\n\nPodle UIAA je alpských čtyřtisícovek 82. Záleží na interpretaci faktu, které vyvýšeniny je možné považovat za samostatné vrcholy a které jsou jen součástí vyššího masivu. Na rozdíl od seznamu světových osmitisícovek, jichž běžně geografické prameny uvádějí 14 a u kterých se často nezmiňují jejich vedlejší vrcholy, se oficiální seznamy alpských čtyřtisícovek pohybují přibližně v rozmezí 50 až 180 vrcholů. Například druhý nejvyšší masiv Alp Monte Rosa má hned čtyři výrazné vrcholy považované většinou pramenů za samostatné čtyřtisícovky (Dufourspitze, Nordend, Zumsteinspitze a Signalkuppe).\nPoznámka k hodnocení obtížnosti: Protože se v Alpách používají různé stupnice obtížnosti, je ve výše uvedené tabulce použito značení A/B/C odpovídající obvyklé západoalpské stupnici F/PD/AD (francouzské zkratky, německy L/WS/ZS). Uvedená obtížnost obvykle platí pro tzv. „normální“ (tj. nejlehčí) výstupovou trasu a pro ideální výstupové podmínky (počasí, sníh, …).\n\n\n"}
{"id": "250994", "url": "https://cs.wikipedia.org/wiki?curid=250994", "title": "Salát (pokrm)", "text": "Salát (pokrm)\n\nSalát je pokrm připravovaný z jednoho či více druhů potravin pokrájených na menší kousky a ochucených nejčastěji zálivkou nebo dresinkem. Nejčastější ingrediencí v salátech je listová zelenina. Saláty se mohou podávat jako předkrm (např. Caprese), jako příloha jídla, jako hlavní chod nebo i jako dezert.\n\nSlovo „salát“ pochází z francouzského \"salade\", či italského \"insalata\" odvozeného z latinského \"sallita\" v původním významu „nasolit“, tedy „naložit do soli“. \n\nPrvní publikací, která pojednává výhradně o salátech byla kniha Johna Evelyna \"Acetaria: A Discourse on Sallets\" vydaná v Londýně v roce 1699. Ta uvádí, že zeleninové saláty pochází z Itálie a Nizozemska.\n\nKromě listů salátu (např. hlávkový salát nebo ledový salát) jsou užívány jako ingredience různé druhy zeleniny, bylinek, koření (zejména sůl, pepř), citronová šťáva, krutony (pouze pro posyp), jedlé houby, olivy, různé druhy masa (zejména šunka, slanina či kuřecí maso, ale i maso nasolené, vařené nebo uzené), sýrů (ementál, mozzarella), mořské plody nebo ryby (většinou tuňák). Jako doplněk pikantních salátových jídel se někdy podává bílý chléb.\n\nExistují také saláty, jejichž základem ani ingrediencí není listová zelenina:\n\n\n\n\nVinaigrette je jeden ze základních zálivek dělaný z octa a oleje. Základní druhy zálivek a dresinků se dají různě variovat přidáváním dalších chutí a vůní, např. přidáním čerstvých bylinek jako je např. petržel, bazalka, pažitka nebo oregano. Další součástí dresinku může být např. česnek, stejně tak šalotka, křen nebo chilli.\n\n\nV odměřeném množství vody se rozpustí cukr a sůl. Následuje přidání octa nebo oleje, dochucení citrónem a dobré promísení. Na saláty lze tvořit zálivky z mléka či smetany. Cukr se rozmíchá v mléce nebo ve smetaně, jogurtu či podmáslí a podle chuti přikyselí.\n\n\n\n"}
{"id": "250995", "url": "https://cs.wikipedia.org/wiki?curid=250995", "title": "Matthias Arnold", "text": "Matthias Arnold\n\nMatthias Arnold (* 1947) je německý historik umění, specializující se především na tvorbu Vincenta van Gogha. Působí také jako malíř.\n\nJe autorem řady knih a časopiseckých článků zabývajících se životem a dílem Vincenta van Gogha. Věnoval se však také dalším malířům téhož období. Je autorem monografií Henriho de Toulouse-Lautreca, Claude Moneta či Edvarda Muncha.\n\n"}
{"id": "251000", "url": "https://cs.wikipedia.org/wiki?curid=251000", "title": "Vatka", "text": "Vatka\n\nVatka je rybářská síť určená k lovu plůdku a násady. Používá se zejména k výlovu sádek a rybníků. Z technického hlediska se jedná o menší typ nevodu s délkou od 3 do 10 metrů a šířkou od 2 do 6 metrů.\n"}
{"id": "251002", "url": "https://cs.wikipedia.org/wiki?curid=251002", "title": "STP", "text": "STP\n\nSpojení písmen S, T a P může označovat více věcí:\n\n"}
{"id": "251006", "url": "https://cs.wikipedia.org/wiki?curid=251006", "title": "Sojuz TMA-8", "text": "Sojuz TMA-8\n\nSojuz TMA-8 byla ruská kosmická loď řady Sojuz, která v roce 2006 letěla k Mezinárodní vesmírné stanici (ISS). Na palubě lodi ke stanici přiletěli členové nové základní posádky ISS – Expedice 13 a v rámci 10. návštěvní expedice také první brazilský kosmonaut Marcos Pontes. Sojuz TMA-8 zůstal od dubna 2006 připojen ke stanici jako záchranný člun. V září 2006 kosmická loď přistála v Kazachstánu s Vinogradovem, Williamsem a vesmírnou turistkou Anúší Ansáríjovou.\n\n\n\n\n\nStart lodi se uskutečnil 30. března 2006 v 02:30:20 UTC z kosmodromu Bajkonur v Kazachstánu a úspěšně se dostal na oběžnou dráhu. Po dvoudenním samostatném letu se Sojuz přiblížil k Mezinárodní vesmírné stanici a 1. dubna 2006 v 04:19:26 UTC se připojil k portu modulu Zarja. Sojuz TMA-8 zůstal u ISS jako záchranná loď.\n\nNávrat lodi Sojuz TMA-8 se uskutečnil na konci září 2006. Na palubě byla kromě členů Expedice 13 (Vinogradov a Williams) také Anúše Ansáríová, která na stanici přiletěla v lodi Sojuz TMA-9. 28. září 2006 ve 21:53 UT se kosmická loď oddělila od orbitálního komplexu a zahájila brzdící motorický manévr, do atmosféry vstoupila 29. září 2006 v 00:50:22 UTC. Hladké přistání proběhlo severně od města Arkalyk v Kazachstánu v 01:13:17 UTC.\n"}
{"id": "251009", "url": "https://cs.wikipedia.org/wiki?curid=251009", "title": "PT-76", "text": "PT-76\n\nPT-76 byl sovětský lehký obojživelný tank vyvíjený od druhé poloviny 40. let 20. století, zařazený do výzbroje SSSR v roce 1952. V letech 1951 - 1963 bylo vyrobeno kolem 2000 kusů těchto strojů. Tank měl stejný podvozek, jako obrněný transportér BTR-50. Na přelomu 50. a 60. let byl jeden kus tanku dovezen do Československa, kde s ním experimentovala ČSLA. PT-76 se účastnil bojů v arabsko-izraelských válkách, v konfliktech mezi Indií a Pákistánem a ve vietnamské válce.\nPozději na podvozku vzniklo sovětské samohybné vysadkové dělo ASU-85.\n\nAfghánistán, Albánie, Angola, Benin, Bulharsko, Čína, Československo, Egypt, Finsko, Guinea, Guinea-Bissau, Indie, Indonésie, Irák, Izrael, Jugoslávie, Kambodža, KLDR, Kongo, Kuba, Laos, Madagaskar, Maďarsko, Mosambik, NDR, Nikaragua, Polsko, SSSR, Sýrie, Uganda, Vietnam, Zambie.\n"}
{"id": "251010", "url": "https://cs.wikipedia.org/wiki?curid=251010", "title": "Ruwenzori", "text": "Ruwenzori\n\nRuwenzori je rovníkové, východoafrické pohoří ležící na hranicích Demokratické republiky Kongo a Ugandy. Masiv leží v západní větvi Velké příkopové propadliny, kde vytváří 112 km dlouhý horský val. Jeho šířka dosahuje až 50 km. Strmé severozápadní úbočí Ruwenzori se zvedá nad hladinou řeky Semliki a z nakloněné vrcholové plošiny vystupuje nejvyšší vrchol pohoří, ledovcem pokrytý Mount Stanley (5109 m).\n\nMasiv Ruwenzori tvoří převážně žula a krystalinikum, kde místy mezi ně pronikly vyvřeliny. Na východních svazích pohoří jsou masivní ložiska měděných rud - chalkopyritu. Uganda zde těží pyrit s obsahem kobaltu (0,14 %). K vyzdvižení tohoto pohoří došlo rozpínáním riftového údolí, narušeného několika paralelními zlomy. Poté nápadně poklesly dvě zemské kry do hlubokých propadlin. V jedné z nich leží jezero George, v druhé zvané Semliki teče stejnojmenná řeka. Tyto dvě kry mezi sebe vtěsnaly kru třetí (masiv Ruwenzori), kterou postupně vytlačily ze dna riftového údolí jako ukloněnou hrást.\n\nKromě Mount Stanley se v jeho blízkosti vypíná ještě šest dalších vysokých, zaledněných vrcholů a na mírně nakloněném úbočí leží největší ledovcová a sněžná masa Afriky. Ruwenzori je jediné vysoké pohoří v Africe, jež není tektonického původu.\n\nPrvní zmínky o pohoří byly známy již ve 4. století př.n.l. Aristoteles se zmiňoval o jakýchsi \"Stříbrných horách\" a Ptolemaios psal, že v \"Měsíčních horách\" pramení Nil. První Evropan, který došel první do této oblasti byl cestovatel Henry Morton Stanley v roce 1888. Další expedice, tentokrát italská, pod vedením hraběte z Abruzzi - Luigiho di Savoia, pořídila roku 1906 mapu pohoří a také jeho první fotografie.\n\nMimořádně příznivý pro růst rostlin je mrholivý déšť v nižších polohách, vznikající zachytáváním vzdušného proudění a tvorbou velké oblačnosti. Rostliny zde dosahují obřích rozměrů. Obzvláště pak lobeliím, dosahujícím až 5 metrů, se zde daří. Mohutné rostliny rodu starček \"(Senecio)\" zde dorůstají k 8 metrům a některé druhy vřesů jsou až 12 metrové. Tyto velké rostliny se nacházejí nad hranicí lesa, kde je půda velmi bohatá na humus. Obří žížaly zde dorůstají až metrové délky. V nižších polohách pohoří roste rákos, papyrus či bambus.\n\nDíky rozmanitosti a až bizarní velikosti rostlin připomínají, pověry o Ruwenzori, nadpřirozený svět. Místní kmen Bangadů žil dlouhá staletí v domnění, že tu mají svůj domov duchové. Dalším přírodním jevem je chameleon třírohý. Lesy obývá také levhart, který se vydává až k hranici sněhu. Asi nejpodivnější zdejší tvor je daman stromový, který je podobný králíkovi. Má ale místo drápů kopyta a je ze všech živočichů nejpříbuznější slonovi. Sloni se v Ruwenzori vyskytují v nižších polohách.\n\n"}
{"id": "251011", "url": "https://cs.wikipedia.org/wiki?curid=251011", "title": "Alkimos", "text": "Alkimos\n\nAlkimos byl v letech 163 př. n. l. až 160 př. n. l. židovským veleknězem v Jeruzalémě.\n\nAlkimos patřil do kněžského rodu Sádokovců, ze kterého se po staletí vybírali jeruzálémští velekněží. Do úřadu se dostal v roce 163 př. n. l. v průběhu makabejského povstání. Sám však patřil spíše k umírněným prohelénistickým kruhům a přestože byl z počátku uznáván i makabejskými, dostal se s nimi brzy do konfliktu, když nechal popravit 60 příznivců makabejské strany a byl nucen z Jeruzaléma uprchnout. \n\nÚtočiště hledal v Antiochii, kde se nedlouho předtím zmocnil syrského trůnu Démétrios I. Sótér. Démétrios poslal s Alkimem zpět do Judska svého vojevůdce Nikanóra, aby jej znovu dosadil do úřadu. Nikanörovo vojsko však bylo u Adasy na hlavu poraženo a samotný Nikanór v bitvě zahynul. Démétrios proto záhy vyslal nové vojsko v čele s Bakchidem, který již byl úspěšnější. Na podzim roku 161 př. n. l. poblíž Jeruzaléma porazil židovské síly pod velením Judy Makabejského, který v bitvě padl. Díky Bakchidovu vítazství byl Alkimos opět na krátko dosazen do svého úřadu, již v létě roku 160 př. n. l. však zemřel, patrně na mrtvici. \n\n\n"}
{"id": "251015", "url": "https://cs.wikipedia.org/wiki?curid=251015", "title": "Alokázie", "text": "Alokázie\n\nAlokázie (\"Alocasia\") je rod rostlin z čeledi árónovité (\"Araceae\"). Jsou to středně velké až mohutné byliny s tlustým podzemním oddenkem. Květy jsou jednopohlavné, uspořádané v palici s toulcem. Rod zahrnuje asi 60 až 70 druhů a je přirozeně rozšířen v tropech a subtropech Asie, Austrálie a Tichomoří.\n\nMohutný druh \"Alocasia macrorrhizos\" je v tropech pěstován pro škrobnaté oddenky. Některé druhy s ozdobnými listy jsou pěstovány jako tropické okrasné rostliny, zejména kultivar \"Alocasia\" 'Amazonica', který je nabízen i jako pokojová rostlina. Alokázie mají význam i v domorodé medicíně. Jsou to jedovaté rostliny s dráždivou šťávou a i jedlé druhy je nutno před konzumací tepelně zpracovat.\n\nAlokázie tvoří 2 odlišné základní růstové typy. Pozemní druhy mají často robustní vzrůst a rostou buď solitérně nebo v malých skupinách. Často vyhledávají bažinatá místa. Naproti tomu druhy skalnatých podloží rostou často pospolitě a jsou celkově drobnější. Vyskytují se ve skalních puklinách nebo v humózních uloženinách v prohlubních, často na vápenci.\n\nAlokázie jsou stálezelené nebo řidčeji sezónně zatahující byliny středního až robustního vzrůstu. Rostliny obsahují čirou nebo mléčnou latexovou šťávu. Stonek je tlustý, často podzemní, případně přímý a později vystoupavý, řidčeji dlouhý a plazivý. Listy jsou zpravidla nahloučené ve vrcholové růžici (méně často střídavé), dlouze řapíkaté. Čepele listů bývají v mládí štítovité, později střelovité, případně srdčité nebo štítovité. Žilnatina je zpeřená, postranní žilky se u okraje sbíhají do sběrné žilky. Květenství vyrůstají po 1 nebo více a jejich stopky jsou zpravidla kratší než řapíky listů.\nToulec je vytrvalý, mezi trubkou a čepelí silně zaškrcený.\nPalice je kratší než toulec, krátká samičí zóna je od samčí oddělena užší zónou sterilních květů.\nKvěty jsou jednopohlavné a bezobalné.\nV samčích květech je zpravidla 3 až 12 (řidčeji více) tyčinek, semeník samičích květů obsahuje buď jedinou komůrku nebo je ve vrcholové části rozdělen na 3 až 4 komůrky. Obsahuje 6 až 10 vajíček a nese krátkou čnělku zakončenou laločnatou, hlavatou bliznou.\nPlody jsou červené bobule obsahující 1 až 5 semen a sdružené do palicovitého plodenství.\n\nRod alokázie zahrnuje asi 60 až 70 druhů. Pochází výhradně z tropů a subtropů Starého světa. Areál rozšíření sahá od Indie přes jižní Čínu, Indočínu a jihovýchodní Asii po Austrálii a Oceánii. Druhy \"Alocasia macrorrhizos\", \"A. plumbea\" a \"A. cucculata\" jsou pěstovány v tropech celého světa.\nAlokázie nejčastěji rostou v podrostu vlhkých tropických a subtropických lesů. Vyhledávají spíše rozvolněné porosty a často rostou podél vodních toků v polostínu nebo na plném slunci.\n\nKvěty alokázií jsou opylovány různým hmyzem, zejména mouchami a brouky z čeledí lesknáčkovití, vrubounovití a drabčíkovití. V květenstvích se vyvíjejí různé druhy drobných mušek rodu \"Colocasiomyia\" z čeledi octomilkovití. Samičky, přilákané teplem a intenzivním pachem, se živí pylem a kladou zde vajíčka. Larvy se živí odumírajícími tkáněmi květenství, aniž by poškozovaly vyvíjející se semena, a v květenství se i kuklí.\nV toulci dochází podobně jako u některých jiných árónovitých k tvorbě tepla. U druhu \"Alocasia pubera\" může teplota v toulci přesahovat teplotu okolí až o 22 °C.\n\nAlokázie obsahují podobně jako většina jiných zástupců árónovitých v tkáních rafidy šťavelanu vápenatého, které při požití rostliny způsobují podráždění sliznic úst a jícnu, projevující se zejména pálením a otoky, ztíženým polykáním, případně i zvracením. Prognóza bývá navzdory intenzivnímu průběhu příznivá a lékařské ošetření je zřídka zapotřebí. Ve vážných případech se nasazují protizánětlivé prostředky. Důkladnou tepelnou úpravou před konzumací jedlých druhů (\"A. macrorrhizos\") se tento účinek deaktivuje.\nKontakt se šťávou z rostlin může způsobit podráždění kůže, při vniknutí do oka může následovat vážný zánět spojivek. \"Alocasia macrorrhizos\" obsahuje ve všech částech s výjimkou hlíz kyanogenní glykosid triglochinin. Z rostliny byl izolován lektin toxický pro některý hmyz včetně housenek běláska řepového. V některých druzích alokázií jsou obsaženy neurotoxiny, např. sapotoxin v \"Alocasia odora\".\n\nRod \"Alocasia\" je v rámci čeledi \"Araceae\" řazen do podčeledi \"Aroideae\" a tribu \"Colocasieae\". Do tohoto tribu je řazeno celkem 6 rodů, ze známějších je to \"Alocasia\", \"Colocasia\" a \"Remusatia\". Rod \"Alocasia\" je vegetativně podobný příbuznému rodu \"Colocasia\". Lze jej odlišit podle přítomnosti voskových žlázek v paždí postranních žilek na rubu listů a podle plodů. Alokázie mají plody červeně zbarvené a s několika velkými semeny, zatímco u kolokázií jsou nenápadně zbarvené a obsahují mnoho drobných semen obklopených slizem. Oba rody se liší rovněž placentací (bazální u alokázie, parietální u kolokázie) a architekturou květenství.\n\nDruh \"Alocasia macrorrhizos\" je pěstován zejména v jihovýchodní Asii a Oceánii pro jedlé, škrobnaté hlízovité oddenky. Konzumují se vařené nebo pečené. Nejsou ovšem jako potrava příliš vyhledávané a mají význam spíše v dobách nedostatku. Hlízy slouží jako zdroj kvalitního, dobře stravitelného škrobu. Po uvaření jsou jedlé i mladé listy. Oddenky se používají i v tradiční indické medicíně a v lidové medicíně Nové Guiney a jihovýchodní Asie.\n\nNěkteré druhy jsou pěstovány jako tropické okrasné rostliny. Poměrně častá je na trhu zejména \"Alocasia\" 'Amazonica', která je nabízena i jako pokojová rostlina. Je to kříženec 2 asijských druhů, vzniklý v 50. letech 20. století v kultuře, a s Amazonií má společný jen název. Často je označován neplatným botanickým názvem \"Alocasia\" × \"amazonica\". Vyznačuje se velmi zdobnými listy neobvyklého vzhledu, pro které je někdy nazýván \"africká maska\". Ve sklenících botanických zahrad se pěstují i jiné druhy s ozdobnými listy, např. \"Alocasia cuprea\" a \"Alocasia longiloba\" (syn. \"A. lowii\" var. \"picta\"). V tropických parcích jsou občas vysazovány na okrasu i rostliny velkolistého druhu \"Alocasia macrorrhizos\".\n\n"}
{"id": "251018", "url": "https://cs.wikipedia.org/wiki?curid=251018", "title": "Rangdžung Rigpä Dordže", "text": "Rangdžung Rigpä Dordže\n\nRangdžung Rigpä Dordže (14. srpna 1924 – 5. listopadu 1981 USA) byl 16. karmapa, duchovní vůdce školy Karma Kagjü, jedné z nejznámějších škol tibetského buddhismu. Jako první z Karmapů navštívil také mimo asijské země Evropu a Ameriku.\n\nNarodil se v Denkhoku ve východním Tibetu v provincii S’-čchuan. Šestnáctý Karmapa začal svůj výcvik v tradičním klášteře svých hlavních učitelů Palpung, kde obdržel tradiční kompletní výcvik a nauky dharmy. Jeho hlavní učitelé byli 11. Tai Situ Pema Wangčhug a 2. Džamgon Kongtrul Palden Khjence Oser.\nKarmapa cestoval po mnohých klášterech v Tibetu i okolí, navštívil Lhasu a setkal se s 13. Dalajlamou.\n\nAktivita 16. karmapy se šířila v Tibetu, Bhútánu, Nepálu, Sikkimu, Indii a částečně i v Číně. Studoval u různých učitelů tibetského buddhismu, sám však předával dharmu dále. V roce 1959 upozornil karmapa všechny přítomné na nebezpečí okupace Tibetu Čínou, které tehdy bylo na spadnutí. Proto v únoru toho roku shromáždil 160 osob ze svého sídla, tradičního kláštera karmapů Curphu a odvedl je do Bhútánu. Vzali s sebou většinu svatých textů a relikvií kláštera Curphu, které zde byly schraňovány po staletí. Členové královské rodiny Sikkimu, karmapovi oddaní přívrženci, mu věnovali stálé místo v jejich zemi. S finanční pomocí sikkimské a indické vlády byl do roku 1966 postaven nový karmapův klášter Rumtek.\n\nV roce 1974 Karmapa poprvé několikrát navštívil Západ – Evropu, Kanadu a Spojené státy americké, kde se věnoval učitelské činnosti.\n\n\"\"Pokud někdo opravdu následuje učení Buddhy a má v ně důvěru, pak se každá situace v jeho životě stane součástí meditační praxe. Pak bude člověk praxí žít místo toho aby ji pouze vykonával.\"\"- 16. Karmapa Rangdžung Rigpä Dordže\n\n\"\"Karmapa byl skvělý muž. Člověk nemůže popsat jeho kvality pomocí slov. Byl opravdovým vyzářením soucitu. V jeho přítomnosti se mysl všech lidí měnila. Každý k němu rozvinul spontánní důvěru. Když se s ním člověk jednou setkal, přál si jej vidět znova a znova.\"\"- Lobpön Cečhu rinpočhe o 16. Karmapovi\n\n\n"}
{"id": "251023", "url": "https://cs.wikipedia.org/wiki?curid=251023", "title": "T-10", "text": "T-10\n\nT-10 byl sovětský těžký tank z 50. let 20. století. Jednalo se o nástupce těžkých tanků řady IS, která byla vyráběna od druhé světové války. Jednalo se také o vůbec poslední sériově vyráběný těžký tank.\n\nPrvní prototyp byl sestrojen roku 1953, o rok později se T-10 začal sériově vyrábět. Produkce tanku trvala až do roku 1967 a počty vyrobených kusů se dle jednotlivých zdrojů značně rozcházejí – od 2 500 až po 8 000 kusů. Ve výzbroji zůstal až do 70. let. Tanky tohoto typu byly součástí sovětských sil během invaze do Československa.\n\nKorba tanku byla svařena z válcovaných pancéřových desek, které měly vpředu sílu až 120 mm. Pancéřové desky byly, pro zvýšení pasivní ochrany tanku, skloněny pod silným úhlem. Věž a maska kanónu byly lité, s maximální tloušťkou 250 mm. Podvozek měl sedm pojezdových kol a tři podpěrné kladky. Pásy se skládaly z 88 litých článků. Posádku tvořil řidič, nabíječ, střelec a velitel vozidla. Tank byl vybaven mohutným kanónem ráže 122 mm, spřaženým kulometem a dalším protiletadlovým kulometem na věži.\n\n"}
{"id": "251025", "url": "https://cs.wikipedia.org/wiki?curid=251025", "title": "Nouzový stav", "text": "Nouzový stav\n\nNouzový stav je v České republice krizový stav, který se vyhlašuje při vzniku živelních pohrom, ekologických nebo průmyslových havárií, nehod nebo jiného nebezpečí, které ve značném rozsahu ohrožují životy, zdraví nebo majetkové hodnoty anebo vnitřní pořádek a bezpečnost. Vyhlašuje se také, pokud nelze vzniklý krizový stav překonat v rámci stavu nebezpečí. Nouzový stav vyhlašuje v České republice vláda nebo předseda vlády na základě ústavního zákona č. 110/1998 Sb., o bezpečnosti České republiky. Přitom může omezit práva osob. Pravomoc vlády omezit práva osob je vymezena v zákoně č. 240/2000 Sb. o krizovém řízení a o změně některých zákonů (krizový zákon) v §5. \n\nPředstupněm nouzového stavu obvykle bývá stav nebezpečí, který může vyhlásit hejtman kraje nebo primátor hlavního města. Nouzový stav může být vyhlášen buď pro celé území státu, nebo pro vymezené území (např. vyjmenované kraje nebo správní obvody obcí s rozšířenou působností). Bez souhlasu Poslanecké sněmovny může být vyhlášen nejvýše na 30 dnů. \n\nPokud nouzový stav vyhlásí předseda vlády, vláda jej do 24 hodin buď potvrdí, nebo zruší. V České republice byl nouzový stav vyhlášen například v těchto případech: \n\n"}
{"id": "251033", "url": "https://cs.wikipedia.org/wiki?curid=251033", "title": "Základní atribuční chyba", "text": "Základní atribuční chyba\n\nAtribuční chyba, či tzv. fundamentální atribuční chyba, je tendence zanedbávat situační informace na úkor přecenění faktorů dispozičních (vlastností, chování a povahy jedince). Projevuje se při vyjadřování názorů na jednotlivé události. Ze shromážděných informací formulujeme subjektivní teorie o dění světa, kterým přisuzujeme určité příčiny, což nám pomáhá pochopit, předpovědět a očekávat dění kolem nás.\n\n\n\n\n\n\n"}
{"id": "251034", "url": "https://cs.wikipedia.org/wiki?curid=251034", "title": "IS-4", "text": "IS-4\n\nIS-4 (\"Objekt 701\") byl sovětský těžký tank z 40. let 20. století, který se měl stát protiváhou německého tanku PzKpfw VI B Königstiger a současně nástupcem tanku IS-2.\n\nVývoj byl zahájen v létě roku 1943, v čeljabinském tankovém závodě, tedy ještě o něco dříve než vývoj tanku IS-3.\nTank vznikl čistě jako iniciativa závodu a byl vyvíjen v přísném utajení a to i před nadřízenými ze strany velení Rudé armády. Důvodem tohoto utajení byla obava z okamžitého zákazu dalšího vývoje a zrušení celého projektu. Tank totiž nezanedbatelně překračoval direktivu o hmotnosti nově vyvíjených tanků, která měla činit maximálně 46 tun. První prototyp byl vyroben v roce 1944 a ve stejném roce byly provedeny zkoušky odolnosti proti sovětským i německým dělostřeleckým zbraním různých ráží. IS-4 v nich prokázal vyšší odolnost než tank IS-2.\n\nIS-4 byl do výzbroje Rudé armády schválen v dubnu 1946, ale první kusy byly vyrobeny a dodány armádě až roku 1947. Důvodem byly počáteční potíže (hlučnost motoru, ventilace věže, nedostatečný výkon motoru), které si vyžádali řadu výrobních změn.\n\nIS-4 byl těžce pancéřovaný tank, jehož pancíř byl v nejsilnějším místě, tedy na přední části odlévané věže, silný 250 milimetrů. Věž měla proměnlivou tloušťku, její boky byly silné 200 milimetrů, zadní část pak 170 milimetrů a byla usazena v přední části trupu. Svou nízkou siluetou navazuje na svého předchůdce IS-2, oproti kterému je ale ještě o téměř půl metru nižší.\nKorba tanku byla svařena ze silných pancéřových plátů o tloušťce od 100 do 160 milimetrů, které byly svařeny pod ostrými úhly, což dále zvyšovalo odolnost tanku.\n\nJako pohonná jednotka sloužil dieselový dvanáctiválec V-12 o výkonu 750 koní, který měl teoreticky dovolovat dosáhnout maximální rychlost 43 km/h. Nedostačující objem vnitřních palivových nádrží tanku doplňovaly vnější palivové nádrže upevněné po stranách zadní části korby. Ovšem ani tato dodatečná zásoba paliva nedovolovala dojezd o mnoho větší, než 200 km a při jízdě v terénu, tedy při spotřebě kolem 650 l/100 km se tato vzdálenost ještě rapidně snížila.\n\nHlavní výzbroj tanku tvořil osvědčený tankový kanón D-25T o ráži 122 milimetrů. Tento kanón byl schopen probít 145 milimetrů pancíře na vzdálenost jednoho kilometru. Kanón vycházel z polního děla A-19 a používal s ním shodnou, dělenou munici. Jeho slabinou bylo, vzhledem k velikosti nábojů, malé množství vezené munice, které činilo pouhých 30 nábojů. Sekundární výzbroj pak tvořily dva velkorážné kulomety DŠK ráže 12,7 milimetrů. Jeden byl spřažen s kanónem tanku a druhý umístěn v otočném věnci na střeše vozidla.\n\nIS-4 byl vyráběn až do roku 1949, kdy byla jeho výroba zastavena z důvodu vysoké finanční náročnosti a Sovětský svaz se poté soustředil na výrobu nepoměrně levnějšího stroje IS-3 a vývoj jeho následovníků řady IS (IS 5 až IS 9). Celkem bylo vyrobeno 219 kusů (wiki uvádí 250) \"IS-4\".\n\nVětšina strojů sloužila na dálném východě, konkrétně u hranic s Koreou v době krize kolem korejské války a poté při hranicích s Čínou tvořených řekami Amur a Ussuri, kde nakonec sloužily jako statické pevnůstky.\nDo dnešních dnů se dochovaly pouze dva stroje \"IS-4\". Jeden je umístěn v tankovém muzeu Kubinka u Moskvy a druhý stojí, spolu s několika dalšími stroji v dálněvýchodním městě Čita, ležícím v Zabajkalském kraji.\n\nMimo tanku \"IS-4\" \"Objekt 701\" existoval i shodně označený tank továrního značení \"Objekt 245\", což byl IS-2 vyzbrojený kanónem D-10T ráže 100mm. Tento stroj, vyvinutý v Leningradu, se nikdy nedostal do sériové výroby.\n\n\n"}
{"id": "251037", "url": "https://cs.wikipedia.org/wiki?curid=251037", "title": "Rudolf Popler", "text": "Rudolf Popler\n\nRudolf Popler (29. května 1899, Vysoké Mýto-Choceňské Předměstí – 16. října 1932, Pardubice) byl jeden z nejvýznamnějších všestranných dostihových jezdců meziválečného Československa. Dvakrát zvítězil ve Velké pardubické. Zahynul po pádu v dostihu, který dnes nese název Poplerův memoriál.\n\nPopler se narodil 29. května 1899. Měl i dvojče: sestru Annu. Vyrůstal ve starém mlýně zvaném Jangelec. Ke koním se dostal hlavně díky svému strýci, který jej poprvé vzal na Velkou Pardubickou. Za dobré výsledky na gymnáziu dostal i svého prvního koně. Po ukončení studia gymnázia nastoupil na vojenskou službu u hulánského pluku a absolvoval školu záložních důstojníků v rakouském Stockerau. Poté odešel na frontu do Itálie a když se později vrátil do Československa, obdržel válečný kříž. V roce 1929 byl dokonce jmenován učitelem jízdy na vojenském učilišti v Pardubicích.\n\nSestra Anna, provdaná Fischerová měla dva syny: staršího Alberta a Jana.\n\nRudolf Popler patřil mezi vynikající generaci jezdců zaměstnaných v Československé armádě a věnujících se sportovním disciplínám - jezdectví i dostihům.\n\nStartoval na dvojích olympijských hrách. Na olympijských hrách v Paříži v roce 1924 obsadil v parkurovém skákání 23. místo. Na olympijských hrách v Amsterdamu v roce 1928 soutěž v parkurovém skákání vyhrál Čech František Ventura, Popler ale v sedle Denka závod nedokončil a kvůli němu nebylo klasifikováno ani české družstvo.\n\nVynikl ale zejména v dostizích – v rozmezí třinácti let startoval v 506 dostizích, z nichž ve 140 zvítězil, ve 108 byl druhý a v 78 třetí.\n\nDvakrát zvítězil ve Velké pardubické steeplechase. Poprvé v roce 1926 v sedle klisny All Right II, a to navzdory čtyřem pádům. All Right II o rok později ve Velké pardubické spolu s dalšími třemi koňmi zahynula. Podruhé si Popler vítězství ve Velké pardubické připsal v roce 1930 v sedle Gyi Lovam! v rekordu dráhy 12 minut. Jelikož se v tomto roce poprvé uskutečnil první rozhlasový přenos ze závodiště, mohlo jeho vítězství sledovat celé Československo.\n\nV roce 1931 odjel do Anglie, aby se zúčastnil Velké liverpoolské, v druhém kole však dostih vzdal.\n\nDne 16. října 1932 se zúčastnil znovu Velké pardubické a po strhujícím boji skončil o krk druhý. Navzdory únavě a přes varování přátel chtěl alespoň zvítězit v Kinského memoriálu. Byl to však jeho poslední dostih. Na druhém skoku, na 80 cm vysokém dvojbradlí, které není nejtěžší, jeho kůň Ella klopýtl a dopadl plnou vahou na svého jezdce. Při převozu do nemocnice Popler zemřel. Osudové dvojbradlí nese dnes jméno Poplerův skok.\n\nPohřeb se konal 19. října. Na poslední den Rudolfa Poplera vzpomínal např. jeho kolega, npor. jezdectva Jaromír Skopalík (mj. vedl pohřební eskadronu na pohřbu ve Vysokém Mýtě): \"„Toho nešťastného roku, kdy jel naposled, jsem stál na tribuně s jeho sestrou a dívali se na ‚Velkou‘ s napětím jak dopadne. Špatně - o koňskou délku přišel Ruda jako druhý. Byla to nešťastná prohra. Těšil jsem se, že příští rok tomu bude obráceně, že zvítězí. Po ‚Velké‘ následovala ta jeho jízda poslední. Vedl jako jistý vítěz na řadu délek před ostatními. Nepatrná překážka se stává jeho překážkou poslední. Kůň předníma nohama zachycuje, převrací se na záda a pod ním leží Ruda. Kůň běží dál, ale Ruda zůstává na zemi. Za několik okamžiků stojíme se záchrankou nad jeho tělem, které odvážejí do nemocnice. Tisícové davy na závodišti smutně mumlají - Popler, Ruda je mrtev...“\"\n\nV roce 1949 byl Kinského memoriál přejmenován na Memoriál Rudolfa Poplera a bývá vždy odstartován na závěr dostihového dne při Velké pardubické. V současnosti bývá tento memoriál nazýván spíše zkráceným názvem Poplerův memoriál.\n\n23. června 2015 byla odhalena rekonstruovaná pamětní deska Rudolfu Poplerovi. Deska byla odhalena v areálu dostihového závodiště v Pardubicích na tribuně B.\n\n"}
{"id": "251040", "url": "https://cs.wikipedia.org/wiki?curid=251040", "title": "Záplavy", "text": "Záplavy\n\nZáplavy může znamenat:\n\n"}
{"id": "251049", "url": "https://cs.wikipedia.org/wiki?curid=251049", "title": "Čtvero ročních období", "text": "Čtvero ročních období\n\nČtvero ročních období může být: \n"}
{"id": "251053", "url": "https://cs.wikipedia.org/wiki?curid=251053", "title": "Samuraj (film, 1965)", "text": "Samuraj (film, 1965)\n\nSamuraj (: 侍) je černobílý japonský film režiséra Kihači Okamota z roku 1965.\n\nDěj filmu je zasazen do roku 1860, do doby těsně předcházející reformám Meidži, které navždy změnily japonskou společnost a zrušily společenskou třídu samurajů.\n\nFilm je příběhem \"Curičijo Niira\" (Mifune), nelegitimního syna mocného daimjó, který se stává nejen skvělým šermířem, ale i společenským vyvrhelem. Film je založen na skutečné události zavraždění vrchního seniora Naosuke Ii před bránou Sakurada hradu Edo.\n"}
{"id": "251056", "url": "https://cs.wikipedia.org/wiki?curid=251056", "title": "Janda", "text": "Janda\n\nExistuje více nositelů příjmení Janda:\n\n\n\n\n"}
{"id": "251063", "url": "https://cs.wikipedia.org/wiki?curid=251063", "title": "Samuraj (rozcestník)", "text": "Samuraj (rozcestník)\n\nVýraz samuraj může znamenat:\n\n"}
{"id": "251064", "url": "https://cs.wikipedia.org/wiki?curid=251064", "title": "Estráda", "text": "Estráda\n\nSlovem estráda (a od něj odvozeným slovem estrádní) označujeme dvě různé vzájemně související záležitosti.\n\n\n\nV 50. a 60. letech 20. století se jednalo o velmi rozšířenou formu lidové zábavy, která se vyskytovala zejména v tzv. závodních klubech ROH, u vojenských posádek a při různých společenských událostech (např. při oslavě Svátku práce, Dne horníků, Dne československého dělostřelectva a raketového vojska, atd. apod.). V té době se estrádní činnosti dokonce věnovaly celé umělecké soubory zřízené pouze pro tento účel, velmi známý byl např. Československý soubor písní a tanců nebo Armádní umělecký soubor Víta Nejedlého (tzv. AUS, kde sloužili svoji základní vojenskou službu téměř všichni naši přední umělci mužského pohlaví). Estrádu mohou pořádat jak amatérští umělci tak i plní profesionálové, často se, zejména venkovských estrádách, stávalo, že úvod estrády byl přidělen místním amatérským či poloprofesionálním umělcům, závěr pak byl vymezen profesionálním hvězdám. Velmi často v těchto estrádních uměleckých uskupeních vystupovali i velmi renomovaní umělci, kteří občas (a leckdy i dost dlouho) mívali zákaz vystupování v rozhlase, ve filmu i v televizi a často se tak jednalo o jediný možný způsob jejich obživy (jeden příklad za všechny ostatní : král českých komiků Vlasta Burian na sklonku svého života v 60. letech 20. století).\n"}
{"id": "251066", "url": "https://cs.wikipedia.org/wiki?curid=251066", "title": "Metrobus", "text": "Metrobus\n\nMetrobus (toto označení se používá například v Německu, zkráceno z výrazu „metropolitní autobus“), v americké angličtině označovaný BRT (Bus rapid transit), je systém rychlé autobusové nebo trolejbusové dopravy s krátkými intervaly, zajišťované velkokapacitními vozidly po vyhrazených jízdních pruzích nebo speciálních samostatných komunikacích, případně v některých úsecích i po speciální dráze, v níž je autobus veden. Obvykle jde o páteřní trasy městské hromadné dopravy, obdobné metru nebo S-Bahnu. Mohutný rozvoj zažívají tyto systémy zejména po roce 2000. Ve světě se používají i názvy \"silniční tramvaj\", \"streetcar\", \"autobusové metro\", \"„metro chudých“\". Počátky systému a označení BRT jsou spojeny se značkou Volvo.\n\nSlovem metrobus se označují též některé typy velkokapacitních autobusů, určené speciálně pro metrobusové linky.\nZvlášť rozšířený je tento typ dopravního systému v Jižní Americe, ale je zastoupen též v Severní Americe, Austrálii a Novém Zélandu a Asii. V Evropě je rozšířen zejména ve Francii, ale vyskytuje se i ve Spojeném království a v Nizozemsku a rozšiřuje se do dalších zemí. V australském Adelaide některé úseky jsou konstruovány jako speciální drážní těleso pro autobusy, tento systém se označuje jako O-Bahn Busway. (Důsledným uplatněním této koncepce je metro na pneumatikách, které již má více společného s metrem než s autobusovou dopravou.)\n\nPrvní systémy tohoto typu se objevily v 60. a 70. letech 20. století. Mezi první se počítá město Runcorn v Anglii. Prvním velkoměstem, ve kterém z BRT vytvořili páteř dopravního systému, byla Curitiba v Brazílii. Významnou složkou dopravy tvoří také například ve městech Adelaide (Austrálie), Bogotá (Kolumbie), Ottawa (Kanada) nebo Jakarta (Indonésie). Rozvoj tohoto systému dopravy nastal zejména v prvním desetiletí 21. století.\n\nV Německu byla první linka v Hamburgu zavedena v roce 2001, v roce 2004 se přidal Berlín a Mnichov. V Mnichově mají metrobusové linky zvláštní číselnou řadu (50 až 59, zatímco běžné autobusové linky mají trojciferná čísla) a často jezdí ve stopě tramvajových tras zrušených v 80. letech 20. století.\n\nV České republice byla nouzová obdoba metrobusu zavedena v Praze jako náhradní doprava po povodních v roce 2002, kdy na Severojižní magistrále byly vyznačeny vyhrazené jízdní pruhy pro autobusy nahrazující linku metra C v úseku, kde byl provoz metra přerušen. V této přepravní relaci znamenala povodňová nouzová situace pro mnohé cestující dokonce zlepšení dopravy, protože se výrazně zlepšily přestupní vazby a autobusy jezdily plynule v takřka nepřetržitém sledu, takže cestující na ně nemuseli čekat.\n\nPrvní významnější akcí popularizující v Česku metrobusy byla konference pořádaná redakcí webového projektu BUSportál (patřící pod ČSAD SVT Praha s. r. o.) dne 1. listopadu 2007 v rámci tradiční výstavy Coach Progress v Praze-Letňanech. Hlavní referáty přednesli zástupci dopravce Veolia Transport, výrobců autobusů Volvo Bus Corporation a Mercedes-Benz a evropského projektu COST TU0603. Podporu vyjádřil a seminář zahájil náměstek ministra dopravy ČR Petr Šlegr.\n\nWebový časopis BUSportál uspořádal v září 2007 malou anketu o vhodném českém názvu pro vozidla či systémy BRT. Nejvíce hlasů získal název \"metrobus\", o něco méně \"rapidbus\". Americká zkratka evokuje v češtině i název \"brtník\", který se však k tomuto druhu dopravy nehodí.\nZástupce společnosti Veolia Transport Ivo Novotný na konferenci v listopadu 2007 označil za vhodné k zavedení metrobusů tyto trasy:\n\nO konkrétním projektu MetroBus uvažují například obce na jih od Prahy, v nichž probíhá rozsáhlá výstavba rodinných domků. Trasa by měla vést z pražského sídliště Jižní Město (stanice metra Chodov a Roztyly) a pokračovat přes pražské čtvrti Šeberov a Hrnčíře do blízkých obcí Vestec a Jesenice.\n\nČlen Rady hlavního města Prahy Radovan Šteiner na setkání s novináři dne 22. listopadu 2007 oznámil přípravu vysoce kapacitního autobusového tahu na trase Želivského – Jižní Město, jehož projekt mimo jiné zahrnoval vyznačení vyhrazených jízdních pruhů pro autobusy v celkové délce přibližně pěti kilometrů a úpravu světelné signalizace ve prospěch preference pro autobusy na 17 křižovatkách. Směrem ke stanici metra Kačerov plánovalo město necelé 3 kilometry jízdních pruhů pro autobusy.\n\nOrganizace ROPID v polovině února 2008 oznámila, že připravuje koncepci metrobusů, tedy páteřních kapacitních autobusových linek s kratšími intervaly a preferencí v provozu. Některé změny v tomto smyslu, spočívající ve slučování linek do páteřních s kratšími intervaly a ve zvýraznění těchto linek ve schématech linkového vedení, nastaly například v květnu 2008 v souvislosti s prodloužením linky C pražského metra do Letňan. Byly vyznačeny zanedbatelné délky vyhrazených pruhů, významnější preference se však zatím neuskutečnila. Systematické označení páteřních linek slovem metrobus bylo oficiálně zavedeno v souvislosti s rozsáhlejšími změnami linkového vedení od 1. září 2012. Systém metrobusů je však v Praze velmi vzdálen od jeho názvu. Většina linek jen z „páteřní“ přešla na název „metrobus“ a parametry jako intervaly, nebo nasazované typy vozidel ze standardních na kloubové, se nezměnily.\n\nV hlavním městě Moravy začaly ve druhém desetiletí 21. století jezdit expresní autobusové linky, zastavující pouze ve významných zastávkách. Jsou to linky:\n\nVětšinou je provoz kapacitních autobusů veden buď po klasické vozovce buď ve vyhrazených jízdních pruzích, nebo po samostatné speciální silniční komunikaci.\n\nV některých městech jsou komunikace a vozidla vybaveny optickými i elektrickými naváděcími systémy, v posledních letech jsou někde (například Francie, Itálie) zaváděna i silniční vozidla s vodicí kolejí.\n\nZastávky a odbavovací systém bývají navrženy tak, aby umožňovaly rychlé odbavení velkého množství lidí.\n\nV australském Adelaide některé úseky jsou konstruovány jako speciální drážní těleso pro autobusy, tento systém se označuje jako O-Bahn Busway. Kratší úseky podobného typu jsou i v jiných městech a aglomeracích.\n\nV některých městech v Evropě jsou metrobusové linky považovány za dočasný vývojový předstupeň před vybudováním kolejové dráhy.\n\nNa trasách metrobusu mohou jezdit i běžná kloubová nebo nekloubová vozidla, ale v některých městech se používají i typy vozidel vyvinuté speciálně pro tyto sítě, například tříčlánkové autobusy mimořádné délky.\n\nPrůkopníkem metrobusu byla firma Volvo. Autobusy této značky jezdí v BRT systémech zejména ve Finsku a Švédsku.\n\nV Hamburgu jezdí i tříčlánkové belgické autobusy typu \"XXL Van Hool\" o délce 24,5 metrů, tento typ vozidla bývá někdy označován jako „metrobus“.\n\nJezdí i autobusy značky Civis z firmy Irisbus (Las Vegas i Evropa), Phileas nizozemské firmy APTS a další.\n\nKolem roku 2007 se v Bogotě konala konference, v jejímž rámci byla prezentována studie porovnávající rychlost, kapacitu a náklady při porovnání metra, lehké kolejové dopravy, klasické autobusové dopravy a BRT. BRT má výrazně nižší pořizovací, udržovací i provozní náklady ve srovnání s jakoukoliv kolejovou dopravou, přepravní kapacita je přitom srovnatelná s metrem. Vybudování BRT sítě je také rychlejší a systém umožňuje větší variabilitu ve využití vozidel a dopravců. Při použití moderních způsobů pohonu je BRT šetrný i k životnímu prostředí z hlediska exhalací.\n\nSystém nachází uplatnění v chudších zemích a městech, v místech seizmicky rizikovějších, ale je zaváděn i v bohatých zemích, zejména ve městech, která mají na povrchu dostatek prostoru pro jejich vybudování.\n\n\n"}
{"id": "251068", "url": "https://cs.wikipedia.org/wiki?curid=251068", "title": "Solid Steel", "text": "Solid Steel\n\nSolid steel je název pro sérii DJ mixovaných alb pod hlavičkou nezávislého labelu Ninja Tune ve Velké Británii.První album vyšlo v roce 2001 a vytvořili ho DJ Food a DK. V lednu 2003 se objevil mix od Hexstatic. V září téhož roku The Herbaliser, v červnu 2004 Amon Tobin, v září 2004 Mr Scruff, v září 2005 DJ Kentaro, v říjnu 2005 Bonobo, v dubnu 2007 znovu DJ Food a DK.\n\nSolid steel je také název pro internetové radio, kde je možno každý týden poslouchat dvou hodinový mix set od více, či méně známých DJ a hudebních interpretů. Jeho historie sahá až do roku 1988. Tehdy prvními hosty byli ColdCut ( Matt Black a Jonathan More). Použili tehdy krom běžného mixu hudby i cut-up techniku v živém vystoupení, jež vešlo ve známost na rozhlasových vlnách jako „The Broadest Beats in London“. V roce 1993 se mezi pravidelné interprety zařazuje Strictly Kev ze skupiny DJ Food a rozšiřuje hudební techniku o PC. Představení je rozděleno do čtyř, 30 minutových částí. Na každé z čtvrtině se může podílet jiný interpret, ale není výjimkou, kdy celých 120 minut vytvoří pouze jeden DJ. Od roku 1997 se přidává jako producent a DJ Darren Knott (známý spíše pod nickem DK), jenž show produkuje až do dnešních dnů. V současnosti probíhají živá vystoupení pod názvem Solid Steel v klubech po celé Evropě.\n\n"}
{"id": "251069", "url": "https://cs.wikipedia.org/wiki?curid=251069", "title": "MetroBus (Jižní Město – Jesenice)", "text": "MetroBus (Jižní Město – Jesenice)\n\nMetroBus je název projektu metrobusové trasy (trasy rychlé autobusové dopravy) z pražského sídliště Jižní Město do obcí jižně od Prahy, v nichž probíhá rozsáhlá výstavba rodinných domů. Měla by vést po zcela nové speciální pozemní komunikaci, ve vzdálenější budoucnosti by mohla být přebudována na tramvajovou trať. Nyní je projekt ve fázi studie proveditelnosti, termín možného zahájení výstavby nebyl určen a je odhadován v příznivějším případě na 5 až 10 let.\n\nTrasa by měla vést z pražského sídliště Jižní Město (stanice metra Chodov, případně Roztyly) a pokračovat přes pražské čtvrti Šeberov a Hrnčíře do blízkých obcí Vestec a Jesenice, na projektu projevuje zájem i blízká obec Psáry. \n\nObce začaly myšlenku prosazovat kolem roku 2004, pro tento účel vytvořily \"Svazek obcí pro dopravu pražského jižního regionu\". Původně se uvažovalo o tramvaji, ale MetroBus je zatím preferován proto, že tramvajovou trať by zde zatím nebylo kde napojit na pražskou tramvajovou síť – do budoucna se uvažuje o napojení v Písnici. \n\nV roce 2006 byla provedena na zadání Středočeského kraje studie proveditelnosti, která počítala se zcela samostatnou novou komunikací v trase od stanice metra Chodov do terminálu Písnice. Ve volebním programu pro komunální volby v roce 2006 projekt metrobusu měla i ODS v Jesenici společně s nezávislými kandidáty.\n"}
{"id": "251073", "url": "https://cs.wikipedia.org/wiki?curid=251073", "title": "Gordon Freeman", "text": "Gordon Freeman\n\nGordon Freeman je postava fiktivního fyzika, hlavního protagonisty herní série Half-Life (první díl vydán 1998). Postavu vytvořil Gabe Newell, navržen Newellem a Marcem Laidlawem z Valve Corporation.\n\nZ Gordonova životopisu je známo, že je Američan z Seattlu, graduovaný (Ph.D.) fyzik na MIT v oblasti teoretické fyziky. V prvním dílu Half-Life je sedmadvacetiletý zaměstnanec fiktivních laboratoří Black Mesa Research Facilities v pouštní oblasti Nového Mexika. Při experimentu omylem vytvořil teleport mezi Zemí a planetou Xen a skrze tento teleport začaly útoky neznámých tvorů. V průběhu hry Freeman tento problém řeší.\n\nVe hře Freeman nosí zvláštní protichemický oděv (nazývaný HEV, tmavý s oranžovými prvky a logem lambda). Součástí tradiční ikonografie postavy je také základní zbraň, páčidlo (ovšem důležitou roli hrají i další zbraně – gravity gun apod.).\n\nGordon Freeman byl řadou kritiků a herních recenzentů (např. portálů UGO a GameSpot) řazen mezi nejvlivnější postavy herního světa všech dob.\n\n"}
{"id": "251075", "url": "https://cs.wikipedia.org/wiki?curid=251075", "title": "Liblín", "text": "Liblín\n\nLiblín je městys v okrese Rokycany v Plzeňském kraji. Žije zde obyvatel.\n\nPrvní písemná zmínka o vsi pochází z roku 1180. Od 18. dubna 2014 je Liblín městysem.\n\n\n"}
{"id": "251077", "url": "https://cs.wikipedia.org/wiki?curid=251077", "title": "Krásno", "text": "Krásno\n\nMěsto Krásno (něm. \"Schönfeld\") se nachází v okrese Sokolov v Karlovarském kraji. Žije zde obyvatel.\n\nPrvní písemná zmínka o obci pochází z roku 1330. V 50. letech 20. století byly ke Krásnu připojeny osady Dolní Hluboká, Horní Hluboká, Háje nad Teplou a Milešov. Od 12. dubna 2007 byl obci vrácen status města.\n\n\n\n\nMěsto se skládá ze čtyř katastrálních území:\n\n\n\nKatastrální území: Dolní Hluboká |\nHáje nad Teplou |\nKrásno nad Teplou |\nMilešov\n"}
{"id": "251080", "url": "https://cs.wikipedia.org/wiki?curid=251080", "title": "Wattrelos", "text": "Wattrelos\n\nWattrelos je francouzské město v departementu Nord v regionu Hauts-de-France.\n\nMěsto leží u belgických hranic. Sousedí s obcemi Roubaix, Tourcoing, Leers, Herseaux, Mounscron a Luingne.\n\n\n\n"}
{"id": "251098", "url": "https://cs.wikipedia.org/wiki?curid=251098", "title": "Kalahari", "text": "Kalahari\n\nKalahari je název rozsáhlé pouštní oblasti v jižní Africe, která se nachází na území 3 států: Botswany, Namibie a Jihoafrické republiky. Okrajové oblasti pouště zasahují i na území jižní Angoly, jižní Zambie a západní části Zimbabwe. Oblast pouště Kalahari zaujímá rozlohu asi 900 000 km² a rozkládá se u obratníku Kozoroha. Jsou zde písečné duny a suchá koryta občasných řek. Je to největší poušť v jižní části Afriky. Obývají ji kmeny Křováků.\nPoušť je i národním parkem.\n\nV Kalahari se odehrává děj knihy Julese Vernea \"Dobrodružství tří Rusů a tří Angličanů\".\n"}
{"id": "251100", "url": "https://cs.wikipedia.org/wiki?curid=251100", "title": "Záb", "text": "Záb\n\nZáb je pojmenování dvou řek v Iráku:\n\n"}
{"id": "251115", "url": "https://cs.wikipedia.org/wiki?curid=251115", "title": "Velký Záb", "text": "Velký Záb\n\nVelký Záb (, syrsky ܙܒܐ ܥܠܝܐ, , , v antice , ) je řeka ve východním Turecku (provinciích Van a Hakkâri) a v Iráku (Arbíl, Dahúk). Je 473 km dlouhá. Povodí má rozlohu 26 200 km².\n\nPramení na západních výběžcích horského hřbetu Kotur a protéká rovinou Kurdistánu. Ústí zleva do Tigridu.\n\nZdrojem vody je horský sníh a také dešťové srážky. Vodnost řeky je nejvyšší od dubna do května, v létě a na podzim hladina klesá. Průměrný roční průtok vody v ústí činí 403 m³/s.\n\nVyužívá se pro zavlažování. Byla na ní postavena přehrada. Na řece leží města Zibar, Kelek, Kuvajr.\n\n"}
{"id": "251117", "url": "https://cs.wikipedia.org/wiki?curid=251117", "title": "Lycus", "text": "Lycus\n\nLycus (řecky Lykos) může znamenat:\n\n\n"}
{"id": "251121", "url": "https://cs.wikipedia.org/wiki?curid=251121", "title": "Horské sedlo", "text": "Horské sedlo\n\nHorské sedlo je místo v krajině mezi dvěma horami či vrchy, z něhož na dvě strany svahy sestupují do údolí a na ostatní dvě strany stoupají (po hřbetnicích) k vrcholům hor. Sedly často vedou silnice a cesty skrz pohoří. U vysokých hor se obvykle užívá název průsmyk.\n\nKlíčové sedlo \"(anglicky Key col)\" je sedlo oddělující danou horu od tzv. mateřského vrcholu. Pro nejvyšší vrcholy kontinentů nebo ostrovů je klíčovým sedlem hladina moře.\n\nOd klíčového sedla se také počítá prominence (význačnost) vrcholu, a to jako převýšení (rozdíl výšek) mezi sedlem a vrcholem. Například pro Králický Sněžník (1424 m n. m.) je klíčovým Ramzovské sedlo (760 m n. m.), které spojuje Masiv Králického Sněžníku a s ním sousedící Rychlebské hory s Hrubým Jeseníkem, a tedy i vrchol Králického Sněžníku se svým mateřským vrcholem Pradědem. Prominence Králického Sněžníku je proto 664 metrů (1424 - 760 = 664).\n\n"}
{"id": "251128", "url": "https://cs.wikipedia.org/wiki?curid=251128", "title": "Bitva o Ilomantsi", "text": "Bitva o Ilomantsi\n\nBitva o Ilomantsi (26. červenec – 13. srpen 1944) byla klíčovou bitvou pokračovací války. Finská bojová skupina Raappana v ní odrazila útok dvou divizí Rudé armády na městečko Ilomantsi a obklíčila je. Sovětským oddílům se nakonec sice z části podařilo uniknout z obklíčení, ale utrpěly přitom asi 35–40% ztráty a přišly o většinu výstroje a výzbroje. Bitva tak ukončila poslední velkou ofenzívu Rudé armády v pokračovací válce a podtrhla neúspěchy, které ruské síly utrpěly při své ofenzívě v západní části Karelské šíje a při obojživelných akcích proti finskému pobřeží.\n\nBitva představovala životní úspěch generála Raappany, který svým vítězstvím posílil svoji pověst experta na boj v lesnatém a nepřehledném terénu a posléze obdržel nejvyšší finské vojenské vyznamenání, Mannerheimův kříž („\"za vynikající úspěchy a mistrovské velení v boji\"“).\n\n"}
{"id": "251133", "url": "https://cs.wikipedia.org/wiki?curid=251133", "title": "Mamma Mia!", "text": "Mamma Mia!\n\nMamma Mia! je muzikál s písněmi skupiny ABBA, který napsala britská dramatička Catherine Johnsonová. Název díla je odvozen od stejnojmenné písně \"Mamma Mia!\", která byla kdysi velkým hitem.\n\nNa přípravě muzikálu se od samého počátku účastnili Björn Ulvaeus a Benny Andersson, členové skupiny ABBA, kteří složili původní hudbu a texty. Anni-Frid Lyngstad patřila mezi finanční producenty, Agnetha Fältskog projekt podpořila účastí na švédské premiéře.\n\nPřestože byl název muzikálu převzat z písně skupiny ABBA, která v roce 1975 stoupala na žebříčcích hitparád, samotný příběh nemá s osudem kapely nic společného. Děj je situován na fiktivní řecký ostrov a vypráví příběh majitelky taverny Donny, která chystá svatbu pro svou dceru Sofii.\n\nLondýnská premiéra muzikálu se konala v dubnu 1999, do role Donny byla obsazena Siobhán McCarthy. Na Brodway byl muzikál uveden v říjnu 2001 na scéně Winter Garden Theatre, zde si Donnu zahrála Louise Pitre. Brodwayská inscenace získala v roce 2002 pět nominací na cenu Tony, žádnou však nezískala. Muzikál byl inscenován v řadě dalších jazyků. V říjnu 2007 bylo v rámci mezinárodního turné několik představení odehráno i v Praze, Donnu ztvárnila Carolanne Weidle.\n\nČeská verze muzikálu měla premiéru 12. prosince 2014 v pražském Kongresovém centru v režii Antonína Procházky.\n\nPříběh se odehrává na řeckém ostrově Kalokairi, kde Donna vlastní a provozuje hotel pro místní i turisty. Její dcera Sophie, která je zasnoubena s mladíkem jménem Sky, vždy toužila vědět, kdo je jejím otcem, ale Donna o své minulosti nechce mluvit. Sophie objeví matčin starý deník a narazí na zápisky, ve kterých Donna popisuje intimní schůzky s třemi muži. Sophie je přesvědčena, že jeden z těch tří mužů je její otec a pošle každému z nich pozvánku na svou svatbu, aniž by o tom své matce řekla.\nZa několik týdnů tito tři muži přijedou: Harry „Head Banger“ Bright, Bill Andersen a Sam Carmichael. Každý z nich má své manýry. Harry je pitomý britský bankéř s unikátním smíchem; Bill je typický Australský cestovatel; Sam je americký architekt, který měl s Donnou milostné pletky, zatímco byl zasnoubený s jinou ženou. Navíc Donna pozvala své dvě staré kamarádky; Tanya - bohatá a třikrát rozvedená, a Rosie - svobodná žena, která se ráda baví. Před dvaceti lety měly tyto tři svou vlastní kapelu \"Donna a Dynama\".\n\nSophie si nejdříve myslí, že jejím otcem je Bill, protože jeho teta Sophia zanechala pro rodinu velké množství peněz. (Donna říká, že Sophie byla pojmenována po paní jménem Sophia a že ty peníze na vybudování hostince zdědili). Sophie požádá Billa, aby ji dovedl k oltáři, a on souhlasí. Brzy nato se Harry a Sam dovtípí, o co jde, a oba se obrátí na Sophii. Každý z těch tří mužů si teď myslí, že povede Sophii k oltáři.\n\nSophie pošle třem mužům vzkaz, že místo nich ji povede k oltáři její matka. Mezitím ona a její nastávající Sky pochybují o svém sňatku, protože mají pocit, že se navzájem neznají tak dobře, jak by měli.\nSam odporuje Donně s možností, že by mohl být Sophiin otec a následuje hořký konflikt: Donna mu řekne, že je ráda, že vychovala Sophii sama bez mužské pomoci, která stejně za nic nestojí. S vyvíjející se scénou je stále zřejmější, že Sam a Donna jsou do sebe pořád zoufale zamilováni, zlostně a proti svým vůlím.\n\nNa svatbě je nakonec všem třem mužům jasné, že Sophiino otcovství je neurčité, ale všichni zúčastnění souhlasí, že je to vlastně úplně jedno, kdo je jejím biologickým otcem: Sophie má ráda všechny tři a ani jednomu nevadí být třetinovým otcem, tedy součástí jejího života.\n\nSophie a Sky oznámí, že se brát nebudou – aspoň ještě ne teď. Aby veškeré přípravy na svatbu nepřišly vniveč, Donna a Sam překousnou svou hrdost a vezmou se. (Vyjde najevo, že Samovo první manželství ztroskotalo). Rosie a Bill se zatím sblíží. Na druhou stranu vyjde najevo, že Harry, který během představení několikrát zmínil svou druhou polovičku, je v homosexuálním partnerství s Laurencem. Nakonec Sophie a Sky odcházejí z ostrova na společnou cestu kolem světa. (překlad anglické verze wikipedie)\n\n\n\n\nDonna si v jedné z úvodních scén pobroukává úryvek z písně „Fernando“.\n\n"}
{"id": "251134", "url": "https://cs.wikipedia.org/wiki?curid=251134", "title": "Arcadia", "text": "Arcadia\n\nNázev Arcadia může označovat:\n\n\n"}
{"id": "251140", "url": "https://cs.wikipedia.org/wiki?curid=251140", "title": "FEI Company", "text": "FEI Company\n\nFEI Company je společnost zabývající se vývojem a výrobou elektronových mikroskopů, byla založena v roce 1971. V současnosti jde o vedoucího dodavatele elektronově a iontově optických zařízení pro širokou škálu výzkumníků, vývojářů i výrobců pracujících v nanometrech. Hlavními odběrateli jsou organizace působící v oblastech:\nNástroje vyráběné FEI umožňují za pomoci elektronů, rentgenového záření a iontů analyzovat a manipulovat s částmi hmoty menšími než je hodnota jednoho angströmu, tedy menšími, než vlnová délka světla (na úrovni velikosti atomů). Nástroje FEI kombinují iontnová a elektronová záření (DualBeam™ systém (SDB)), poskytují 3D obraz a zjednodušují manipulovatelnost se vzorkem. FEI vyvíjí rastrovací (SEM) a transmisní (TEM) elektronové mikroskopy a X-ray mikro tomografy (mikro CT) .\nHlavní výzkumná střediska FEI sídlí v Severní Americe (Hillsboro – Oregon, USA) a v Evropě (Brno – Česká republika, Eindhoven – Nizozemí) a prodávají svá zařízení do více než 50 zemí celého světa.\n\nJednou z důležitých dceřiných společností je FEI Czech Republic s.r.o. (dříve DELMI,spol. s r.o. a Philips Electron Optics Česká republika s.r.o.) se sídlem v Brně.\n\nFEI ve světě\nBrněnská pobočka FEI je poměrně úzce zaměřena na elektronové mikroskopy a FIB:\n\n\nhttps://thermofisher.jobs.cz\n"}
{"id": "251141", "url": "https://cs.wikipedia.org/wiki?curid=251141", "title": "Brorsen (planetka)", "text": "Brorsen (planetka)\n\n(3979) Brorsen je planetka s průměrem 61 km, kterou objevil Antonín Mrkos 8. listopadu 1983. Nazvána byla podle dánského hvězdáře Theodora Brorsena, který působil na hvězdárně v Žamberku.\n\n\n"}
{"id": "251151", "url": "https://cs.wikipedia.org/wiki?curid=251151", "title": "Ilomantsi", "text": "Ilomantsi\n\nIlomantsi (šv. \"Ilomants\") je obec v provincii Severní Karélie. Leží při ruských hranicích, její území má rozlohu 3 172,86 km² (z toho 401,96 km² tvoří vodní hladina) a obývá ji 6228 obyvatel (stav k 30. září 2007). Její východní část je nejvýchodnějším kontinentálním územím Evropské unie, východněji leží pouze Kypr (stav k říjnu 2007). Obec je jednojazyčná (finština) a má největší podíl pravoslavných ze všech finských obcí (k pravoslaví se zde hlásí cca 17 % obyvatel).\n\n"}
{"id": "251157", "url": "https://cs.wikipedia.org/wiki?curid=251157", "title": "Marie Svatošová", "text": "Marie Svatošová\n\nMUDr. Marie Svatošová (* 20. listopadu 1942, Hlavňov) je česká lékařka, spisovatelka a publicistka. Je zakladatelkou a vůdčí osobností českého hospicového hnutí. Mimo to nějaký čas organizovala domácí péči Katolické charity a založila občanské sdružení \"Ecce homo - Sdružení pro podporu domácí péče a hospicového hnutí\" (1993). V roce 1995 otevřela první hospic v ČR v Červeném Kostelci.\n\n\n\n"}
{"id": "251158", "url": "https://cs.wikipedia.org/wiki?curid=251158", "title": "Ján Lašák", "text": "Ján Lašák\n\nJán Lašák (* 10. dubna 1979, Zvolen, Československo) je bývalý slovenský hokejový brankář.\n\n\nStal se slovenskou reprezentační brankářskou jedničkou. Dostal se také do reprezentačního výběru Slovenska na zimní olympijské hry 2006 v Turíně, kde nakonec nastoupil pouze v zápase proti Lotyšsku a dostal v něm tři góly. Do ZOH 2006 odehrál za Slovensko 53 reprezentačních zápasů.\n\nJán Lašák je držitelem čtyř slovenských ocenění z ankety (nejlepší brankář) Zlatý puk v letech 2002–2005.\n\n"}
{"id": "251160", "url": "https://cs.wikipedia.org/wiki?curid=251160", "title": "Velký Menderes", "text": "Velký Menderes\n\nVelký Menderes ( , starořecky \"Μαίανδρος\") je řeka na západě Turecka (Aydınská, Denizliská provincie). Je 380 km dlouhá.\n\nPři ústí řeky protékající starověkou Kárií se rozkládalo významné středisko starořecké vzdělanosti Milét.\n\nPramení v Anatolské vysočině. Na dolním toku je koryto řeky velmi členité. Právě ze starořeckého jména řeky vzniklo pojmenování pro tyto říční kličky – meandr. Ústí do Egejského moře, přičemž vytváří deltu.\n\n"}
{"id": "251172", "url": "https://cs.wikipedia.org/wiki?curid=251172", "title": "Anton Ivanovič Děnikin", "text": "Anton Ivanovič Děnikin\n\nAnton Ivanovič Děnikin ( Анто́н Ива́нович Дени́кин) (16. prosince 1872 – 8. srpna 1947) byl generál ruské carské armády a v době občanské války v Rusku jeden z bílých generálů. \n\nAnton Ivanovič Děnikin se narodil 16. prosince 1872 ve vesnici Szpetal Dolny, která je dnes součástí města Włocławek ve středním Polsku. Jeho otec Ivan Jefimovič Děnikin pocházel ze jihoruského Saratova, kde sloužil 25 let jako voják. Po odchodu do důchodu v roce 1869 se oženil s chudou polskou švadlenou Elżbietou Wrzesińskou. Celá rodina se usadila v Polsku, jež bylo součástí carského Ruska. Rodina žila v chudobě a po smrti Antonova otce v roce 1885 se celá situace ještě zhoršila. Aby zlepšil finanční situaci, Anton Děnikin doučoval ve škole své spolužáky. V roce 1890 nastoupil do vojenské školy v Kyjevě, kterou dokončil o dva roky později. Neúspěšně se pokušel přihlásit na vojenskou akademii. Prvních ostrých bojů se Děnikin účastnil za rusko-japonské války v roce 1905. Po válce začal poměrně rychle stoupat v pozicích v carské armádě.\n\nPo vypuknutí první světové války sloužil v Brusilovově armádě na východní frontě. V roce 1915 byl povýšen na generála. Vedl vojsko během Brusilovovy ofenzívy v roce 1916 do Rumunska. Během Únorové revoluce se Děnikin neúspěšně pokusil o sesazení svého nadřízeného v armádě. Za tento čin byl uvězněn.\n\nBěhem Říjnové revoluce se podařilo Děnikinovi utéct. V jižním Rusku se spojil s bývalými carskými důstojníky a založit Dobrovolnickou armádu. Ta se účastnila ruské občanské války na straně bělogvardějců. V roce 1918 se stal vrchním velitelem. Velel bílé armádě při útoku na Moskvu. Jedním z těch, kdo Děnikina podporovali, byl i politik a vrah Grigorije Rasputina, Vladimir Mitrofanovič Puriškevič. Děnikinova armáda postupovala velice rychle, ale velitel Rudé armády Trockij uzavřel spojenectví s anarchistickou Černou armádou vedenou Nestorem Machnem. Děnikinova armáda byla zdecimována během orelsko-kromské operace 400 kilometrů jižně od Moskvy v listopadu roku 1919. Posléze se Rudá armáda otočila proti svému někdejšímu spojenci a zlikvidovala i Machnovu Černou armádu. Zbývající Děnikinovy jednotky se pak soustředily na Krymu. V dubnu 1920 v tváří tvář neodvratné porážce Děnikin rezignoval na post velitele armády a odplul do Konstantinopole.\n\nNěkolik měsíců žil v Anglii, pak v Belgii a Maďarsku. Od roku 1926 žil ve Francii. Ačkoli nikdy nepřestal vystupovat proti bolševikům, stáhl se na okraj exilového hnutí. I to však stačilo bolševikům, aby se pokusili Děnikina unést do sovětského Ruska. Děnikin byl velice nadaný spisovatel. Během života v exilu napsal mnoho prací o bojích během první světové a následné občanské války.\n\nV roce 1940 po porážce Francie nacistickým Německem opustil Paříž, aby se vyhnul uvěznění. Byl však zajat. Odmítl jakékoliv použití své osoby pro nacistickou antisovětskou propagandu. Němci Děnikina vykázali na venkov, kde ho hlídali. Po celou dobu svého vězení odmítal antisemitismus. Ke konci války silně apeloval na západní spojence, aby ruské zajatce násilně nevraceli do SSSR, kde je podle jeho správného tušení čekala smrt nebo vězení, ale byl neúspěšný.\n\nOd roku 1945 do své smrti v roce 1947 žil v New Yorku v USA. Zemřel 8. srpna 1947. Byl pohřben se všemi vojenskými poctami na hřbitově v Detroitu. Jeho dcera Marina Antonovna Děnikinová v roce 2005 úspěšně požádala o ruské občanství. Se souhlasem prezidenta Putina pak byly ostatky generála Děnikina převezeny z USA do Ruska a pohřbeny na hřbitově Donského kláštera v Moskvě. \n\n\n"}
{"id": "251173", "url": "https://cs.wikipedia.org/wiki?curid=251173", "title": "Avaceratops", "text": "Avaceratops\n\nAvaceratops (\"rohatá tvář Avy (Coleové)\") byl menší rohatý dinosaurus (ceratopsid), který žil v období svrchní křídy (asi před 77 miliony let, geol. stupeň kampán) na území dnešních USA. Původně byl znám podle exemplářů dlouhých asi 2,5 metru, dnes však víme, že šlo o mláďata. Při délce zhruba 4 metry dosahoval hmotnosti kolem 1000 kg.\n\nFosilie tohoto dinosaura byly objeveny na počátku 80. let v Montaně a v roce 1986 byly formálně popsány paleontologem Peterem Dodsonem. Rodové jméno bylo zvoleno podle jména manželky objevitele tohoto dinosaura Eddieho Colea – Ava. Druhové jméno bylo zase zvoleno na počest majitelů pozemku, na kterém byl objev učiněn – rodiny Lammersových.\n\n\"Avaceratops\" patřil do čeledi Ceratopsidae, infrařádu Ceratopsia. Tito tzv. rohatí dinosauři byly většinou mohutnými čtvernožci s rohy na hlavě, papouščím zobákem a dlouhým krčním límcem. Postavení tohoto zástupce v rámci celé skupiny je nejisté. Byl to malý ceratopsid s pevným límcem, takže mohl být snad předkem populárnějšího příbuzného triceratopse. Podle Penkalskiho a Dodsona (1999) snad tvořil \"Avaceratops\" spojující článek mezi dvěma podčeleděmi Centrosaurinae a Ceratopsinae. Nově je tento rod řazen spolu s rody \"Nasutoceratops\", \"Crittendenceratops\" a \"Yehuecauhceratops\" do kladu (tribu) Nasutoceratopsini.\n\nStejně jako všichni ostatní rohatí dinosauři, byl i \"Avaceratops\" býložravec. Jelikož krytosemenné rostliny byly ještě v tomto období méně hojné než dnes, je možné, že se tento dinosaurus živil spíše relativně hojnými kapradinami, cykasy a jehličnany. Svým silným zobákem byl zřejmě schopen uštipovat i silné větve a výhonky.\n\n\n"}
{"id": "251174", "url": "https://cs.wikipedia.org/wiki?curid=251174", "title": "Budkovice (Ivančice)", "text": "Budkovice (Ivančice)\n\nBudkovice jsou vesnice, část města Ivančice v okrese Brno-venkov v Jihomoravském kraji. Nacházejí se v Boskovické brázdě. Žije zde obyvatel.\n\nPrvní osídlení na území této vesnice bylo patrně již mezi lety 1800–1500 př. n. l., což dokazují vykopávky únětické a věteřovské kultury. První písemná zmínka pochází z roku 1235. Od roku 1625 patřily Budkovice ke krumlovskému panství. Ve středověku tudy vedla významná cesta ze Znojma do Brna, k rozvoji obce to však nijak zvlášť nepřispělo. Hřbitov je tu až od roku 1941 a dlouho tu nebyla ani kaple. Tu postavili v roce 1873, ale zbořena byla v letech 1937–1938. Na jejím místě vznikla nová kaple zasvěcena (stejně jako ta stará) sv. Cyrilu a Metodějovi. Na území budkovického katastru zasahuje Železniční trať Brno – Hrušovany nad Jevišovkou-Šanov, při ražbě dvou tunelů na této dráze byl v Rakousku-Uhersku poprvé užit dynamit.\n\nK 1. červenci 1980 se Budkovice staly součástí města Ivančice.\n\n\n"}
{"id": "251176", "url": "https://cs.wikipedia.org/wiki?curid=251176", "title": "Marc Birkigt", "text": "Marc Birkigt\n\nMarc Birkigt (8. března 1878, Ženeva – 15. března 1953, Versoix) byl švýcarský konstruktér. Birkigt se stal slavným založením firmy Hispano-Suiza. Birkigt byl synem německých rodičů Ernsta Ludwiga Birkigta a Louisy Annenové.\n\nBirkigt ztratil rodiče v útlém věku a byl vychováván babičkou. V roce 1898 se v Ženevě stal občanem Švýcarska. Na ženevské \"École de mécanique\" získal svůj univerzitní diplom. Když jeho babička zemřela, odešel v roce 1899 do Barcelony, kde pro výrobce nákladních automobilů La Cuadra navrhl elektrický autobus. Zde také začal s konstrukcí spalovacího motoru a nakonec vyvinul zcela nové typy osobních automobilů, pro které zkonstruoval podvozek, motor a převodové ústrojí. Přesto se podnik dostal do konkurzu a Birkigt se vrátil do Ženevy. Tam se 23. listopadu 1901 oženil s \"Eugénií Mariou Brachetovou\", se kterou měl jednoho syna a jednu dceru.\n\nHlavní věřitel La Cuadry bankéř Juan Castro pozval Birkigta v listopadu 1902 zpět do Španělska, aby zde vybudoval španělského automobilového výrobce. Nová firma byla nazvána \"J. Castro Fabrica Hispano-Suiza de automoviles\". Birkigt vyvinul nový kardanův hřídel a prosadil svůj styl stavby vozidel. Avšak i Juan Castro se na počátku roku 1904 dostal do konkurzu.\n\nNásledně ale s pomocí Damiana Mateua a Francisca Seixe založil 14. června 1904 v Barceloně společnost \"Hispano-Suiza, Fabrica des automoviles S.A.\". Birkigt se stal spolumajitelem a hlavním konstruktérem. Vyráběná vozidla byla mimořádně drahá a jejich odbyt vázl. Proto firma zřídila prodejní kanceláře v Paříži a v Ženevě, aby se dostala k majetnější klientele. Pařížský autosalon v roce 1906 se pro Birkigta stal průlomovým.\n\nV roce 1911 otevřel Birkigt nový výrobní závod ve francouzském Levallois-Perret. Zabýval se zejména konstrukcí automobilů a motorů, které byly ve své době rozšířené takřka po celém světě.\n\nBěhem první světové války zkonstruoval Birkigt vynikající letecký motor Hispano-Suiza 8 a vyřešil pro něj i synchronizační zařízení pro střelbu kulometu okruhem vrtule. Motory poháněly např. proslulé francouzské stíhací letouny SPAD S.VII, které nejvíce proslavila escadrille SPA 3 zvaná Čápi (les Cigognes). Na jejich počest pak firma Hispano-Suiza používala emblém letícího čápa na svých výrobcích.\n\nV roce 1938 založil v Ženevě \"Hispano Suiza (Suisse) SA\", která se zabývala vývojem a výrobou zbraní a nástrojů.\n\nZa svou celoživotní práci se Birkigt v roce 1939 stal velkodůstojníkem francouzského Řádu čestné legie a byl jmenován čestným doktorem na Spolkovém vysokém učení technickém v Curychu. Za svého života podal přes 150 patentů.\n\n\n"}
{"id": "251179", "url": "https://cs.wikipedia.org/wiki?curid=251179", "title": "Oil Factor", "text": "Oil Factor\n\nThe Oil Factor (\"Ropný faktor\") je celovečerní dokumentární film napsaný a zrežírovaný Gerardem Ungermanem a Audrey Brohyovou, provázený Edem Asnerem, věnující se vývoji světových událostí od začátku 21. století a zejména po útocích z 11. září z pohledu ropy a regionů na ní bohatých. Podtitul tohoto nízkorozpočtového filmu z roku 2004 v produkci \"Free-Will\" je \"Behind the War on Terror\" (\"Za horizont války proti teroru\").\n\nDokument přináší alternativní pohled na důvody války proti teroru, jež v současnosti tvoří páteř americké zahraniční politiky.\n\nFilmaři taktéž sesbírali některé zajímavé myšlenky od respondentů, kterých se ptali na souvislost současných amerických válečných akcí s ropou resp. územími, které jsou na ropu bohaté. Mezi jinými jsou to:\n\nTvůrci dokumentu se vydali do některých míst Afghánistánu, Pákistánu a Iráku, kde točili rozhovory s místními autoritami nebo se ptali tamních lidí, jaké dopady na ně má Bushova válka proti teroru.\n\nFilm se zpočátku věnuje vysvětlením předpokladů a axiomů, ze kterých bude v druhé části vycházet a na základě nichž bude zakládat svoji argumentaci.\n\nFilm připouští doslova toto: \"„Skutečnost je ovšem taková, že pravděpodobně vypuknou celosvětové konflikty dříve, než kterýkoli z těchto hráčů (částí světa) své ropné zásoby skutečně vyčerpá.“\"\n\nNa základě těchto předpokladů se dokument začíná věnovat důvodům Spojených států na začátku roku 2000 o vybudování nových vojenských základen na Blízkém východě za účelem zvýšení jejich geostrategické moci. Dochází k závěru, že regionem, který se pro tento účel hodil nejvíce, byl shodou okolností Irák coby země s druhými největšími zásobami ropy. David Mulholland ve filmu vyslovuje myšlenku, že Spojené státy (a potažmo jimi dosazená prozatímní vláda) jako aktuální držitel moci, disponující možností zastavit vývoz ropy do kteréhokoli smluvního státu, tak získává politickou moc v celém tomto regionu.\n\nKromě mozaiky do sebe zapadajících motivů Bushovy administrativy pro válečné kampaně právě do těchto regionů se film též kriticky dívá na následky těchto válečných konfliktů, a to jak na civilních obyvatelích tak i na amerických vojácích.\n\nDokument se zpočátku věnuje změně v podpoře iráckého obyvatelstva, která postupně nastala během asi roku a půl amerického působení v této zemi, a snaží se najít její příčiny. Dotýká se i problematiky 320 tun americké munice z ochuzeného uranu použitého v první válce v Zálivu (a nezjištěného množství uranu použitého v současném konfliktu) i jejího dopadu na tamní obyvatelstvo, stejně jako neshody slibu Paula Bremera o zajištění demokratických voleb s americkým dosazením vybraných pro-americky smýšlejících reprezentantů poválečného Iráku, kteří nepředstavují většinové Šíity ale ani islámisty jako takové. V souvislosti s Šíity (zastoupenými i v pro USA znepřáteleném Íránu) zmiňuje i události z roku 1979 – aféru Írán-Contras – a šíitskou podporu Hizbaláhu jakožto aspekt, který Spojené státy „nehodlají tolerovat“.\n\nČást věnovaná okolnostem americké invaze do Afghánistánu (\"Operace Trvalá svoboda\", jež je dokumentem uvedena jako „válka prakticky zapomenutá médii“) začíná otázkou důvodu invaze koaličních vojsk do této „extrémně chudé a opuštěné země“ a proč v této vojenské operaci, ve které podle oficiálních důvodů jde o dopadení Usámy bin Ládina a jiných členů Al-Kájdy, americká armáda po celé zemi staví v tak rozsáhlé míře velké vojenské základny, jako by předpokládala, že tato mise \"search and destroy\" (najdi a znič) potrvá dalších několik let.\n\nFilm na tuto řečnickou otázku vzápětí odpovídá ústy Ahmeda Rashida: podle jeho vysvětlení je skrytým důvodem budoucí soupeření třech velkých velmocí: Ruska, Číny a Spojených států o zásoby ropy a zejména zemního plynu středoasijských republik bývalého Sovětského svazu – Turkmenistánu, Uzbekistánu, Kyrgyzstánu a Kazachstánu – resp. o to, která z těchto velmocí bude z těchto zásob (které tvoří 2/5 celosvětových zásob zemního plynu) mít největší podíl. Zatímco jak Čína tak Rusko s většinou těchto zemí sousedí, Spojené státy – pokud chtějí v této soutěži o zdroje zbývajících fosilní paliv uspět – musejí vyřešit problém, jak je dopravit na svá území. Obklopeni Ruskem na severu, Čínou a Indií na východu, a Ázerbájdžánem a Íránem ze západu, jako jediné schůdné řešení se pro USA jeví kýžený zemní plyn a ropu dovést produktovody na jih k pobřeží Indického oceánu. Přes Pákistán (s nímž mají vztahy, které to umožňují) a Afghánistán (pro nějž toto neplatí).\nV poslední části filmu se autoři věnují samotným americkým vojákům, negativně kvitují mediální kampaně, které mají za úkol přesvědčit mladé americké muže, aby vstoupili do armády, a pokoušejí odpovědět na otázku, proč americké velení vysílá do zmíněných oblastí desítky tisíc vojáků a vojenské techniky a proč tam staví trvalé (a v některých případech velmi velké) vojenské základny. Namítají, že s terorismem v minulosti vykazovala lepší výsledky rozvědná služba. Karen Kwiatkowski, na to odpovídá:\n\n"}
{"id": "251187", "url": "https://cs.wikipedia.org/wiki?curid=251187", "title": "Šopský salát", "text": "Šopský salát\n\nŠopský salát (bulharsky, makedonsky, srbsky: \"шопска салата\"; chorvatsky: šopska salata, rumunsky: salata bulgărească) je tradiční bulharský zeleninový salát populární na celém Balkáně a ve střední Evropě. Připravuje se z rajčat, okurek, syrové či pečené papriky, balkánského sýru a petrželky. Nezbytnou součástí je koření čubrica. Podává se se sýrem feta (nápodobou je balkánský sýr), který se vyrábí z ovčího nebo kravského mléka. Salát pochází z okolí Sofie a Dupnice od obyvatel nazývaných Šopové.\n\nBulhaři si neopomenou připravit dostatečné množství šopského salátu k popíjení tradičních lihovin, jako jsou vodka, silný anýzový likér mastika a vinná pálenka rakije. Při konzumaci těchto alkoholických nápojů tradice praví, že zálivku by měli dělat tři lidé: olej dává marnotratník, sůl filosof a ocet přidá lakomec. A tak vznikne ideální poměr.\n\n\nPapriky nakrájíme na malé kousky. Očištěná rajčata a oloupanou okurku též nakrájíme a vše smícháme dohromady a položíme na talíř.\n\nPřed podáváním zakápneme olivovým olejem, posypeme bulharským kořením. Navrch nastrouháme balkánský sýr. Ozdobíme zelenou petrželkou. Můžeme i feferonkou či růžičkou z rajčete.\n\n\"Balkánská kuchyně.\" Autor: Krákorová, Komatovič. Vydal: GRADA Publishing, a. s., 2003, vydání 1. ISBN 80-247-0225-8\n\n"}
{"id": "251199", "url": "https://cs.wikipedia.org/wiki?curid=251199", "title": "Bernsteinův polynom", "text": "Bernsteinův polynom\n\nV teorii numerické matematiky je Bernsteinův polynom, nebo také polynom v Bernsteinově tvaru, polynomem, který je lineární kombinací Bernsteinových bázových polynomů.\n\nNumericky stabilní cestou k výpočtu Bernsteinových polynomů je tzv. Algoritmus de Casteljau.\n\nPolynomy v Bernsteinově tvaru byly poprvé použity v konstrukčním důkaze Stone-Weierstrassovy aproximační věty. S rozvojem počítačové grafiky se Bernsteinovy polynomy omezené na intervalu formula_1 staly důležitými ve formě Beziérových křivek.\n\nn+1 Bernsteinových bázových polynomů stupně formula_2 je definováno vztahem\nkde formula_4\nje binomický koeficient.\n\nBernsteinovy bázové polynomy stupně formula_2 tvoří bázi vektorového prostoru polynomů stupně formula_2. \nLineární kombinace Bernsteinových bázových polynomů \nse nazývá Bernsteinův polynom, neboli polynom v Bernsteinově tvaru stupně formula_2. Koeficienty formula_9 jsou nazývány Bernsteinovy koeficienty, nebo také Beziérovy koeficienty.\n\nPrvních několik Bernsteinových bázových polynomů vypadá takto:\n"}
{"id": "251200", "url": "https://cs.wikipedia.org/wiki?curid=251200", "title": "Václav Klement", "text": "Václav Klement\n\nVáclav Klement (16. říjen 1868 Velvary – 12. srpen 1938 Mladá Boleslav ) byl český knihkupec a později podnikatel, zakladatel automobilky Laurin & Klement v Mladé Boleslavi.\n\nRoku 1895 si koupil Klement jako technický nadšenec jízdní kolo značky \"Germania\" od drážďanské firmy Seidl & Naumann. Kolo se mu však brzo po zakoupení porouchalo, proto Klement napsal firemní pobočce do Ústí nad Labem dopis s žádostí o opravu. Firma mu na jeho český dopis odpověděla velmi stručně v tom smyslu, že požaduje-li odpověď, musí zákazník používat „pro nás srozumitelný jazyk“ (tj. němčinu). Tato odpověď Klementa natolik rozčilila, že se následně rozhodl společně s Václavem Laurinem začít vyrábět vlastní jízdní kola pod vlasteneckou značkou \"Slavia\".\n\nTak byla založena v Mladé Boleslavi firma Laurin & Klement. Díky úspěšnému prodeji jízdních kol společnost od roku 1899 začala vyrábět motocykly a protože i jejich prodej stoupal, přišla roku 1905 s výrobou automobilů. Jedním z prvních motocyklových a automobilových závodníků za značku Laurin & Klement byl i Klementův přítel hrabě Saša Kolowrat.\n\nV roce 1925 došlo ke spojení automobilky se Škodovými závody v Plzni, mladoboleslavský závod se stal jedním z řadových výrobních závodů Škody a roku 1930 přeměněn na samostatnou Akciovou společnost pro automobilový průmysl; Václav Klement působil jako generální rada bez přímých výkonných pravomocí.\n\n"}
{"id": "251207", "url": "https://cs.wikipedia.org/wiki?curid=251207", "title": "Ogyen Trinley Dordže", "text": "Ogyen Trinley Dordže\n\nOgyen Trinley Dordže (* 26. června 1985), (tib. ཨུ་རྒྱན་འཕྲིན་ལས་རྡོ་རྡྟེ་, nebo ཨོ་རྒྱན་འཕྲིན་ལས་རྡོ་རྗེ།; wilie. – O-rgyan 'Phrin-las Rdo-rje), také se píše Urgyen Trinley Dorje (wilie= U-rgyan 'Phrin-las Rdo-rje); nebo \"Orgyen Trinley Dorje\" a \"Ugyen Trinley Dorje\"). Byl rozpoznán Tai Situ rinpočhem. jako 17. karmapa linie Karma Kagjü, jedné z nejznámějších škol tibetského buddhismu.\n\nJ. S. XVII Gjalwang Karmapa se narodil v Lhatok (východní Tibet), který je oblastí nomádů o názvu Bakor. Před narozením karmapy přiletěl pěkný jestřáb, jakého nikdo v tomto okolí neviděl, usedl na střechu stanu rodičů a vydal ze sebe podivné zvuky. Jiného dne přiletěla kukačka a zazpívala překrásnou píseň. Po narození karmapy se kukačka znovu objevila a zpívala ještě déle. Třetí den později byl slyšen zvuk tibetských mušlí, činelů a trubek \"gjalingami\", kolem slunce se také objevila duha. Pro místní obyvatelé tyto znaky znamenaly potvrzení, že toto dítě je výjimečné.\n\nKdyž karmapa ukončil čtyři roky, Amdo Palden rinpočhe ho poprosil aby navštívil jeho klášter a nabídl mu nauky, které by zde mohl studovat. Mnichové když uviděli jak je chlapec výjimečný, zhotovili pro něho trůn. V dubnu 1992 J.S. opustil na vlastní žádost klášter Kalek a zamířil ke svým rodičům. Naléhal na svou rodinu ať se přesune o měsíc dříve z zimního tábora do letního. Díky tomu skupina, která byla vyslána z kláštera Tsurphu na vyhledání XVII. inkarnace karmapy, ho nalezla v místě Bakor které ve své předpovědi popsal J.S. XVI karmapa a kterou uviděl ve svém dokonalém vhledu J.S.XIV. dalajláma.\n\nDen před příjezdem mnichů z Tsurphu, karmapa zabalil své věci a pronesl ke své matce: „ Teď se již mohu vrátit do svého kláštera\". 15. června 1992 roku, jeho svátost XVII. karmapa vstoupil do kláštera Tsurphu, kde ho přivítal několikatisícový nadšený dav lidí. 30. června J.S. dalajláma udělil oficiální schválení karmapy. 27. září se uskutečnila intronizace XVII. karmapy v klášteře Tsurphu roku 1992. Dva dni později vede J.S. poprvé oficiálně veřejnou ceremonii a udělení abhišeky Avalókitéšvary pro dvacet tisíc přítomných žáků. Od tohoto momentu XVII. Karmapa žil v Tsurphu. Čínská lidová republika v té době omezila jeho nauky a učení dharmy od mistrů linie.\n\nProto se karmapa v té době čtrnáctiletý, rozhodl opustit Tibet. 28. prosince 1999 roku, tajně opustil Tsurphu, po vyčerpávajícím útěku se konečně 5. ledna 2000 objevuje znenadání v Dharamsale u J.S. XIV. dalajlámy k velké radosti všech přítomných. Od tohoto okamžiku až do dnešních dnů J.S. XVII. karmapa pobývá blízko Dharamsaly v klášteře Gjuto, který obdržel od XIV. dalajlámy.\n\nKarmapa prohlubuje studia pod dohledem mistrů linie kagyu: J.E. Tai Situ Rinpoče, J.E. Gjaltsab Rinpoče, ctihodný Thrangu Rinpoče (hlavní učitel), J.E. Sangje Njenpa Rinpoče, ctihodný Bokar Rinpoče, ctihodný Tenga Rinpoče(dnešní učitel XVII. karmapy), ctihodný Khenpo Tsultrim Gjamtso Rinpoče a jiní. V devíti letech ukončil učení nazpaměť přes 200 stran modliteb a invokací, znal už také nazpaměť několik set stran všech hlavních tanter linií. Od 11. roku se učil tradiční dialektiku a umění duchovních diskusí. J.S. XVII. karmapa v dnešní době uděluje nauky, veřejné audience a dalších mnoho duchovních a kulturních aktivit dharmy.\nV roce 2008. 15. května – 2. června XVII. karmapa poprvé navštěvuje západní svět a to Spojené státy americké. Na toto první setkání čekalo mnoho oddaných žáků a studentů J.S. XVII. karmapy Ogyen Trinley Dordžeho \n\nJiž mnoho let probíhá tzv. spor o 17. karmapu, kdy odpůrci Ogyen Trinley Dordžeho odmítli uznat jako inkarnaci 16. karmapy a považují za 17. karmapu Thinlä Thaje Dordžeho.\n\n\n"}
{"id": "251210", "url": "https://cs.wikipedia.org/wiki?curid=251210", "title": "2008 v letectví", "text": "2008 v letectví\n\nTento článek obsahuje seznam událostí souvisejících s letectvím, které proběhly roku 2008.\n\n\n\n"}
{"id": "251214", "url": "https://cs.wikipedia.org/wiki?curid=251214", "title": "Voč", "text": "Voč\n\nVoč ( ) je řeka v Republice Komi v Rusku. Je 151 km dlouhá. Povodí má rozlohu 1 710 km².\n\nPramení v Severních Úvalech. Protéká přes bažinaté lesy. Ústí zleva do Severní Keltmy (povodí Vyčegdy).\n\nZdroj vody je smíšený s převahou sněhového.\n"}
{"id": "251217", "url": "https://cs.wikipedia.org/wiki?curid=251217", "title": "Židovský hřbitov ve Vyškově", "text": "Židovský hřbitov ve Vyškově\n\nŽidovský hřbitov ve Vyškově se nachází asi 1,5 km na východ od bývalé synagogy (dnes kostel Církve československé husitské) v Kroměřížské ulici. Byl zřízen místní židovskou komunitou roku 1888 spolu s hřbitovní obřadní síní. Do dnešní doby se dochovalo přibližně 60 žulových, mramorových a pískovcových náhrobků s hebrejskými, německými i českými nápisy. Nejstarší z nich pocházejí z 2. poloviny 19. století. Poslední pohřeb se zde uskutečnil roku 1940.\n\nRoku 1952 byla obřadní síň přestavěna tak, aby v ní mohl bydlet správce hřbitova, a velká část z původní plochy 3174 m se přeměnila na zahradu. Hřbitov je veřejnosti přístupný každoročně v září v rámci Dnů evropského dědictví a dnů památek.\n\nVyškovská židovská obec přestala existovat v roce 1940.\n\n\n\n"}
{"id": "251221", "url": "https://cs.wikipedia.org/wiki?curid=251221", "title": "Chartisté", "text": "Chartisté\n\nJako Chartisté se nazývali příslušníci masového demokratického hnutí v 19. století ve Velké Británii. Označení \"chartisté\" se odvozuje od tzv. Charty lidu z roku 1838, kterou podepsalo okolo 3 000 000 lidí. Ta požadovala všeobecné rovné hlasovací právo pro muže nad 21 let a další reformy. Chartisté bývají považováni za první dělnické hnutí v novodobých dějinách. Za své ho přijímají jak socialisté, tak liberálové.\n\nV československé historii se ale jako chartisté také označovali lidé, kteří se stali signatáři Charty 77.\n"}
{"id": "251225", "url": "https://cs.wikipedia.org/wiki?curid=251225", "title": "Vyvenka", "text": "Vyvenka\n\nVyvenka ( ) je řeka na severu Kamčatského kraje v Rusku. Je 395 km dlouhá. Povodí má rozlohu 13 000 km².\n\nPramení na východních svazích Vetvejského hřbetu. Teče na jihozápad v široké mezihorské dolině. Ústí do zálivu Korfa Beringova moře).\n\nZdroj vody je sněhový a dešťový.\n"}
{"id": "251236", "url": "https://cs.wikipedia.org/wiki?curid=251236", "title": "Boeing 757", "text": "Boeing 757\n\nBoeing 757 je dvoumotorový středně velký proudový uzkotrupý dopravní letoun určený pro krátké a střední tratě navržený a vyráběný společností Boeing. Jde o největší dopravní úzkotrupý letoun tohoto výrobce. Jeho výroba probíhala v letech 1981 až 2004 a první vyrobený Boeing 757 odstartoval k úvodnímu zkušebnímu letu 19. ledna 1982 z továrního letiště v Rentonu. Letoun disponuje skleněným kokpitem, výkonými dvouproudovými motory pro vzlety z relativně krátkých drah a vyšších nadmořských výšek, dále konvenčními ocasními plochami a superkritickým křídlem. Na krátkých a středních tratích měl nahradit třímotorový Boeing 727. V závislosti na variantě může přepravit 200 až 295 cestujících na vzdálenost maximálně 5 830 až 7 590 km (3 150 až 4 100 námořních mil). Dále vznikal souběžně s širokotrupým typem Boeing 767 a díky sdíleným funkcím mohou piloti získat společnou typovou kvalifikaci pro oba letouny.\n\nModel 757 byl vyráběn ve dvou délkách trupu. Původní 757-200 vstoupil do služby v roce 1983, na konci 80. let debutovala nákladní verze 757-200PF a kombinovaná varianta 757-200M. Prodloužený 757-300, nejdelší úzkotrupý dvoumotorový letoun, jaký kdy byl vyráběn, do služby vstoupil v roce 1999. Dopravní verze 757-200 bývaly upravovány na nákladní (SF - special freighter), mezi vojenské verze patří transportní C-32, VIP letouny a další víceúčelové letouny. Boeing 757 sloužil i jako vládní nebo soukromý letoun. Všechny modely Boeingu 757 jsou poháněny dvouproudovými motory Rolls-Royce RB211 nebo Pratt & Whitney PW2000.\n\nPrvními zákazníky byly v roce 1983 společnosti Eastern Air Lines a British Airways. Postupně nahradil starší modely s jednou uličkou a stal se běžným na krátkých a středních vnitrostátních trasách i transkontinentálních letech v USA. Poté, co v roce 1986 vešel v platnost předpis ETOPS, začaly letecké společnosti používat Boeing 757 na mezikontinentálních trasách. Mezi hlavní zákazníky 757 patřili hlavní američtí dopravci, evropské charterové a nákladní společnosti.\n\nVýroba typu skončila 28. října 2004, kdy byl vyroben poslední z celkem 1050 kusů. 757-200 byl zdaleka nejpopulárnější model s 913 postavenými kusy. Klesající prodej uprostřed trendu leteckého průmyslu směřujícího k menším tryskovým letadlům vedl Boeing k ukončení výroby bez přímé náhrady ve prospěch letounů Boeing 737. Poslední stroj byl předán společnosti Shanghai Airlines 28. listopadu 2005. V červenci 2017 bylo u leteckých dopravců 666 úzkotrupých letounů Boeing 757; největším operátorem se 127 stroji byly Delta Air Lines. Letouny Boeing 757 zaznamenaly k červnu 2019 jedenáct nehod se ztrátou trupu (\"hull loss\"), včetně osmi fatálních hávarií.\n\nByl navržen, aby uspokojil trh s letadly středního doletu s moderní avionikou. Rozhodnutí pro zahájení vývoje padlo v roce 1978, přičemž prvními zákazníky nového stroje se staly Eastern Airlines a British Airways, kteří zadali objednávky v srpnu toho roku. Boeing 757 měl být původně náhrada za model Boeing 727-200 s ocasními plochami jako u typu 727, ale tento model nebyl nikdy zkonstruován. Prototyp vzlétl poprvé v únoru 1982 s motory Rolls-Royce RB211-535C, ale jako alternativa byly nabídnuty i motory Pratt & Whittney PW2037 nebo PW2040. Koncem roku 1982 mu byl udělen certifikát pro přepravu osob, přičemž první komerční let se uskutečnil 1. ledna 1983 společností Eastern Airlines. Do konce roku 1999 bylo objednáno téměř 1 000 kusů Boeingu 757, přičemž produkce pokračovala tempem 48 kusů ročně. Boeing 757 má transatlantický dolet. Díky lepší ekonomii provozu uveze o 50 cestujících více než Boeing 727-200.\n\nBoeing 757 používá více leteckých společností a jejich varianty ozbrojené síly různých zemí. Letectvo Spojených států amerických používalo 4 kusy, které byly doručeny v průběhu let 1998–1999; přičemž slouží pod označením C-32A. Používá je na přesun význačných osobností, se základnou na letišti Andrews AFB, jednotkou 89. transportní perutě. \n\nDalšími uživateli jsou Mexiko a Argentina, kteří ho používají pro stejné účely. Kazachstán, Saúdská Arábie a Turkmenistán také používají Boeing 757 jako vládní speciál, ale s civilním označením.\n\nSpeciálně upravený Boeing 757 používá také heavy metalová skupina Iron Maiden, letadlo většinou pilotuje zpěvák skupiny Bruce Dickinson. Mezi majitele patří také Donald Trump, který letadlo koupil od spoluzakladatele Microsoftu Paula Allena.\n\nV Česku tento typ provozovala pouze letecká společnost Travel Service. Jeden letoun verze -200 byl pronajatý od dnes již zaniklé slovenské letecké společnost Air Slovakia. Měl imatrikulaci OM-ASB.\n\n\n\n\n"}
{"id": "251238", "url": "https://cs.wikipedia.org/wiki?curid=251238", "title": "Vyngapur", "text": "Vyngapur\n\nVyngapur ( ) je řeka v Jamalo-něneckém autonomním okruhu na severu Ťumeňské oblasti v Rusku. Je 319 km dlouhá. Povodí má rozlohu 8710 km².\n\nPramení na severním svahu vysočiny Sibiřské Úvaly. Teče na sever přes bažinatou nížinu. Ústí zprava do řeky Pjakupur (povodí Puru). Největším přítokem je Vyngajacha zprava.\n"}
{"id": "251251", "url": "https://cs.wikipedia.org/wiki?curid=251251", "title": "T-100", "text": "T-100\n\nT-100 byl prototyp sovětského těžkého tanku, který byl poprvé a naposledy užit při bojích v sovětsko-finské zimní válce. Stroj měl dvě věže, přičemž na menší z nich byl namontován kanón 20-K ráže 45 mm a kulomet DT ráže 7,62 mm. Na velké věži byl kanón L-10 ráže 76,2 mm a kulomet DT ráže 7,62 mm. Později mohl být kanón L-10 nahrazen delším kanónem L-11, ale není to potvrzeno. Podvozek sestával z dvojice osmi pojezdových kol, vpředu bylo kolo napínací, vzadu hnací. Korba tanku vykazuje pokročilé rysy, i když dvojvěžová koncepce se ukázala v boji jako nevyhovující. V době zahájení útoku Osy v roce 1941 by s přehledem deklasoval každý nepřátelský tank. Kdyby byl v budoucnu osazen dělem s vyšší úsťovou rychlostí (např. 85 mm kanón ZiS-S-53), mohl by být nebezpečný i pro německé tanky nových generací (např. Panzer V Panther). Diskutabilní zůstává otázka synchronizace a výcvik posádky tak velkého stroje.\n\nPo ukončení Zimní války byl tank odvezen zpět do SSSR a po vypuknutí Velké vlastenecké války byl v roce 1941 evakuován do Čeljabinska, kde zůstal až do roku 1945. Poté byl pravděpodobně sešrotován.\n\nNa druhém podvozku tohoto prototypu bylo postaveno experimentální samohybné dělo označované SU-100Y.\n\n"}
{"id": "251252", "url": "https://cs.wikipedia.org/wiki?curid=251252", "title": "Bodlíni ježkovití", "text": "Bodlíni ježkovití\n\nBodlíni ježkovití (Tenrecinae) jsou nejznámější podčeleď bodlínů. Zahrnují 4-5 druhů, které se svým zevnějškem nápadně podobají evropským ježkům. Stejně jako oni jsou někteří schopní stočit se do klubíčka.\n"}
{"id": "251258", "url": "https://cs.wikipedia.org/wiki?curid=251258", "title": "Těžké opevnění", "text": "Těžké opevnění\n\nTěžké opevnění je souhrnný pojem používaný v dvacátém století pro odolné železobetonové pevnostní objekty určené pro obranný boj posádek o velikosti řádově desítek až stovek mužů, na rozdíl od tzv. lehkého opevnění určeného řádově pro jednotky mužů. Tomu odpovídá i větší velikost, vyšší odolnost, mohutnější výzbroj a náročnější taktické úkoly na něj kladené.\n\nObjekty těžkého opevnění mohly tvořit samostatné opěrné body obrany (jeden nebo více palebně provázaných objektů) nebo mohly tvořit ucelenou palebně provázanou obrannou linii. Těžké opevnění mohlo být doplněno objekty opevnění lehkého nebo polního. Pasivní obrana mohla být podpořena obvodovými nebo intervalovými překážkami.\n\nV Československu se k výstavbě těžkého (i lehkého) opevnění přistoupilo v době ohrožení republiky nacistickým Německem. Základní systém byl přejat z francouzské Maginotovy linie. Pro jednotlivé druhy objektů těžkého opevnění byly použity názvy \"srub\", \"věž\", \"pozorovatelna\", \"blok\", \"velitelské stanoviště\" a \"dělostřelecká tvrz\".\n\nDělostřelecká tvrz je objekt těžkého opevnění, který může stavebně zahrnovat ostatní jmenované. Proto je podle toho, zda se nacházejí v sestavě tvrze nebo ne, nazýváme tvrzovými nebo izolovanými. Takticky ovšem může pod tvrz spadat i objekt izolovaný. Tvrzové objekty jsou vzájemně propojeny podzemím, které by umožňovalo chráněný pohyb materiálu i osob mezi jednotlivými objekty a podzemím tvrze.\n\nObjekty těžkého opevnění se lišily i dle odolnosti (síly stěn a stropů):\nObjekty těžkého opevnění byly budovány jednopatrové nebo dvoupatrové, což záviselo na hladině spodní vody. Díky menšímu půdorysnému rozměru a menší pravděpodobnosti zásahu byl výhodnější objekt dvoupatrový, proto bylo k výstavbě jednopatrových objektů přistupováno co nejméně. Jako třípatrové byly budovány pouze dělostřelecké věže a plánované izolované dělostřelecké sruby. Byl-li postaven jiný vícepatrový objekt, šlo o anomálii. Příkladem může být objekt K-S 12b Utržený postavený v příkrém terénu v rámci ŽSV Králíky.\n\nVysvětlení označení objektů těžkého opevnění provedeme na příkladu K-Ba-S 22a \"Krok\":\n"}
{"id": "251260", "url": "https://cs.wikipedia.org/wiki?curid=251260", "title": "Sojuz TMA-7", "text": "Sojuz TMA-7\n\nSojuz TMA-7 byla ruská kosmická loď řady Sojuz, která v roce 2005 letěla k Mezinárodní vesmírné stanici (ISS). Na palubě lodi ke stanici přiletěli členové nové základní posádky ISS – Expedice 12 a v rámci 9. návštěvní expedice také vesmírný turista Američan Gregory Olsen. Sojuz TMA-7 zůstal od října 2005 připojen ke stanici jako záchranný člun. V dubnu 2006 kosmická loď přistála v Kazachstánu s Tokarevem, McArthurem a prvním brazilským kosmonautem Marcosem Pontesem.\n\n\n\n\n\nStart lodi proběhl 1. října 2005 v 03:54:53 UTC z kosmodromu Bajkonur v Kazachstánu a v 04:03:15 UTC se Sojuz úspěšně dostal na oběžnou dráhu. Po dvoudenním samostatném letu se Sojuz přiblížil k Mezinárodní vesmírné stanici a 3. října 2005 v 05:26:58 UTC se připojil v automatickém režimu k portu modulu Pirs. Sojuz TMA-7 zůstal u ISS jako záchranná loď.\n\nDne 18. listopadu 2005 nastoupili Tokarev a McArthur ve skafandrech do Sojuzu a odpoutali se s lodí od modulu Pirs. Důvodem bylo uvolnění portu pro očekávaný přílet zásobovací lodi Progress M-55. Kosmická loď se od ISS vzdálila a během 20 minut přeletěla k modulu Zarja, kde zakotvila.\n\nDalší přesun se uskutečnil 20. března 2006. Od modulu Zarja se Sojuz s posádkou odpoutal v 06:49 UTC a vzdálil se od stanice na 25 až 30 m. Tokarev pomocí ručního řízení přesunul kosmickou loď před stykovací port modulu Zvezda a v 07:11 UTC se k němu připojil. Celý manévr sledovala externí kamera umístěná na příhradové konstrukci ITS-P6.\n\n8. dubna 2006 se kosmická loď Sojuz TMA-7 vydala k Zemi. Její posádka ve složení Tokarev, McArthur a první brazilský kosmonaut Marcos Pontes (který na stanici přiletěl v Sojuzu TMA-8) nastoupila ve skafandrech do kosmické lodi a po kontrole hermetičnosti uzavřených průlezů odpojila v 20:28 UTC Sojuz od orbitálního komplexu. Po zahájení brzdícího manévru a odhození obytné a přístrojové sekce vstoupila loď ve výšce 101,9 km rychlostí 7,593 km/s do atmosféry. Loď bez problémů přistála ve 23:48 UTC na území Kazachstánu 54 km severovýchodně od města Arkalyk.\n"}
{"id": "251261", "url": "https://cs.wikipedia.org/wiki?curid=251261", "title": "Martingal", "text": "Martingal\n\nMartingal je pomocné řemení s kroužky jimiž se provlékají otěže. Používá se v jezdectví a je povolen v parkurových sportech. V případě správného použití martingal zabraňuje koním zvedat příliš vysoko hlavu a pohazovat s ní nahoru nebo dolů. Zmírňuje půsebení otěží. V drezuře je zakázán, v parkuru naopak povolen.\n\nMartingal je tvořen následujícími částmi:\n\nZ technického hlediska se dělí na volný a pevný. K výrobě se používá kůže nebo syntetické materiály.\nSlouží při parkuru k tomu,aby kůň po doskoku nevyhodil hlavu příliš vysoko a nepraštil tam jezdce, v dnešní domě se martingaly nepoužívají jen při skokových závodech, ale také při běžných výcvicích.\n"}
{"id": "251265", "url": "https://cs.wikipedia.org/wiki?curid=251265", "title": "Eugène Delacroix", "text": "Eugène Delacroix\n\nFerdinand Victor Eugène Delacroix [Delakrua] (26. dubna 1798, Charenton-Saint-Maurice, Francie – 13. srpna 1863, Paříž, Francie) byl francouzský malíř období romantismu, významná osobnost světového malířství 19. století. Do dějin výtvarného umění se zapsal především jako kolorista. Jeho zacházení s barvou značně ovlivnilo impresionismus. Je autorem několika nástěnných maleb ve francouzských státních institucích, mj. v Louvre a Bourbonském paláci. Ilustroval knihy soudobých autorů, např. Williama Shakespeara, Waltera Scotta či Johanna Wolfganga von Goetha. Zabýval se fotografií. Pravidelně vystavoval v Salonu. Tematický záběr jeho obrazů byl široký. Maloval historické náměty, zátiší, akty, portréty, mariny, žánrové výjevy, díla s orientálními náměty i kytice.\n\nEugène Delacroix se narodil 26. dubna 1798 v Charenton-Saint Maurice u Paříže jako nejmladší ze čtyř dětí Charlese Delacroixe a jeho manželky Victorie rozené Oebenové. Charles Delacroix byl za vlády Direktoria francouzským ministrem zahraničí a od roku 1799 Napoleonovým prefektem na jihu Francie. Eugène proto prožil dětství v Marseille a v Bordeaux. Všeobecně se však za malířova otce pokládá diplomat Talleyrand, který úředního Eugènova otce ve funkci ministra zahraničí vystřídal.\n\nPo smrti Charlese Delacroixe roku 1805 se Delacroixova matka odstěhovala do Paříže, kde žila u dcery Henrietty, provdané za diplomata Verninaca. Zde vstoupil Eugène do Lycea Ludvíka Velikého, kde byl jedním z nejnadanějších žáků. V roce 1814 Delacroix osiřel a nadále žil u sestry. Na radu strýce, malíře Henri-François Riesenera, vstoupil do ateliéru Davidova žáka Pierre-Narcisse Guérina. Zároveň v Louvru kopíroval obrazy vlámského malíře Petera-Paula Rubense a Raffaela. V letech 1816–1822 studoval na École des Beaux-Arts a střídavě bydlel v rodině Riesenera a své sestry. Zde také poznal svou první lásku, Angličanku Elisabeth Salterovou, jejíž portrét vytvořil roku 1817.\n\nV roce 1822 poprvé vystavoval na prestižním Salonu. Obraz \"Dantova bárka\" sice vyvolal u některých kritiků posměšky, (Étienne-Jean Delécluze ho označil za mazanici), ale dílo zakoupil francouzský stát. Politik a historik Adolphe Thiers již tehdy mluvil o Delacroixovi jako budoucím géniovi. V té době se Delacroix přátelil s anglickým malířem Thalesem Fieldingem, který ho seznámil s tvorbou anglických krajinářů a zejména Johna Constabla, jehož tvorbou byl francouzský malíř načas ovlivněn.\n\nProstřednictvím svého dalšího anglického přítele, malíře Richarda Boningtona, se v roce 1825 seznámil s bývalou tanečnicí v Opéře a příležitostnou malířkou Eugénií Daltonovou, která se stala jeho milenkou.\nMezi lety 1824-1828 pobýval Delacroix v letních měsících často v Anglii, kde ho zaujala jemná akvarelová technika barvy anglických malířů, zejména Constabla a Boningtona. Také ho zajímal tehdy módní portrétista Thomas Lawrence. Během těchto pobytů se Delacroix také intenzivně zabýval anglickou literaturou. Výsledkem byly jeho litografické ilustrace k dramatům Macbeth a Hamlet. K litografiím ho inspirovala také díla Waltera Scotta a lorda Byrona, v roce 1828 vydal sérii 17 litografií inspirovaných Goethovým Faustem.\n\nV roce 1830 namaloval obraz \"Svoboda vede lid na barikády\", kterým se přihlásil k myšlenkám Červencové revoluce, která svrhla Karla X. V roce 1832 se vydal na cestu do Afriky, aby poznal život Orientu, jenž začal, stejně jako Japonsko, v Evropě budit pozornost. Díky známosti s Charlesem de Mornay, francouzským vyslancem u marockého sultána, se stal součástí diplomatické mise, která postupně navštívila Tanger, Meknes, Oran, Alžír a ve Španělsku Cadiz a Sevillu. Během šestiměsíčního pobytu nakreslil Delacroix mnoho skic, akvarelů a kreseb, které mu poskytly inspiraci pro další obrazy a přesvědčivě dokázaly jeho kreslířské kvality.\n\nVe 30. letech se Delacroix intenzivně stýkal s rodinou Jeana-Baptiste Pierreta a rytce Frédérica Villota. Jeho manželka Pauline se stala jeho modelkou a milenkou zároveň. Další z malířových milenek byla jeho sestřenice Joséphine Forgetová. V této době navázal také Delacroix blízké přátelství s George Sandovou a Fryderikem Chopinem, jejichž portréty rovněž vytvořil.\n\nOd 30. let pracoval Delacroix na nástěnných malbách v několika veřejných budovách. Kromě královského salonu vyzdobil v Bourbonském paláci i knihovnu. Nástropní malby v knihovně Lucemburského paláce jsou rovněž jeho dílem. Do pařížského kostela Saint-Denys-du-Saint-Sacrement namaloval roku 1844 fresku \"Sejmutí z kříže\". S ohledem na množství zakázek už v té době nemohl pracovat sám. Pomáhali mu asistenti, nejznámější byl Pierre Andrieu. Zároveň však neopomíjel olejomalbami obesílat Salony. A také cestoval. V roce 1839 navštívil spolu s přítelkyní Elisou Boulangerovou Holandsko, 1842 zajel do Nohant-Vic, kde žila George Sandová. Léta obyčejně trávil ve Valmontu.\n\nRoku 1850 začal pracovat na nástěnných malbách na stropu Galerie Apollon v Louvru, které dokončil rok nato. Před zahájením prací na této zakázce ještě odjel do Belgie, aby načerpal inspiraci u Rubense. Během Pařížské komuny byla zničena další jeho nástěnná malba – v Salonu míru na pařížské radnici. V první polovině 50. let trávil Delacroix léta většinou v Draveilu (dnes předměstí Paříže) nebo v Dieppe. Maloval zde moře a také květinová zátiší, která ovlivnila impresionisty.\nV polovině 50. let se Delacroix konečně dočkal oficiálních poct. Roku 1854 byl jmenován komandérem Řádu čestné legie. Rok nato byl na osmý pokus přijat do Institutu. Na světové výstavě 1855 vystavil 48 maleb, jeho antipod Ingres 69 obrazů. Bylo to dokladem, že veřejnost akceptovala oba umělecké směry, které tito dva umělci zastupovali.\n\nRoku 1857 se Delacroix přestěhoval do čp. 6 na Place de Furstenberg. Zde měl velký ateliér, s ohledem na jeho zdravotní problémy, chronický kašel a nachlazení, stále vytápěný na vysokou teplotu. V roce 1859 se uskutečnil poslední Salon s Delacroixovou účastí. Vzhledem k nemoci musel malíř omezit tvorbu a často jezdil na léčebné pobyty na venkově. Přesto se mu roku 1861 podařilo dokončit tři nástěnné malby do pařížského Kostela svatého Sulpicia a začal s přípravou fresek do jídelny v domě bankéře Hartmanna. Stihl ještě namalovat poslední dva obrazy: \"Marocký náčelník přijímá tribut\" a \"Tobiáš a anděl\".\n\nZemřel 13. srpna 1863 v Paříži. Je pochován na tamním hřbitově Père-Lachaise. Rok nato byl jeho ateliér prodán v dražbě v hotelu Drouot. Jeho odkaz rozvinuli později takoví malíři jako Cézanne, Renoir, Van Gogh a Picasso. Francouzi vyjádřili úctu ke svému romantickému malíři mj. i tím, že na fasádu pařížské radnice umístili jeho portrétní plastiku spolu s dalšími 145 nejvýznamnějšími osobnostmi Francie.\n\nDelacroix byl školený v duchu neoklasicistní tvorby Jacquese-Louise Davida, mnohem více ho ale ovlivnilo malířství starších mistrů, pro které byla klíčová barva, jako byli Peter Paul Rubens a Paolo Veronese. Za mnohé vděčil také svému současníkovi Théodore Géricaultovi, jehož obrazy nepostrádaly smysl pro dramatický děj, vyjadřovaly lásku ke svobodě a reflektovaly šířící se romantismus ponapoleonské epochy.\n\nDelacroixova umělecká kariéra začala v roce 1822, kdy porota Salonu přijala první jeho významný obraz, \"Dantovu bárku\". Všeobecného uznání dosáhl obrazem \"Vraždění na Chiu\" z roku 1824, jehož námětem je řecký boj za nezávislost. Během cesty do Anglie roku 1825 studoval díla tamních malířů. Ovlivnil ho zejména Richard Parkes Bonington, používající jasné, třpytivé barvy. Boningtonův vliv je zřejmý v Delacroixových následujících dílech, např. na obraze \"Sardanapalova smrt\" (1827–1828). Toto dílo je již výrazem malířova zralého stylu. Kompozice obrazu, v němž se střídá světlo a stín, tvoří vířící změť žen, otroků, zvířat, šperků a textilií. Obraz znázorňuje asyrského panovníka Sardanapala, který zádumčivě a nezúčastněně sleduje ničení veškerého svého majetku včetně koní a žen, které nařídil vykonat před tím, než spáchá sebevraždu.\nZásadním Delacroixovým dílem je obraz \"Svoboda vede lid na barikády\" z roku 1830. Jedná se o apoteózu ideje Svobody. Tento obraz demonstruje rozdíl mezi romantickým stylem malby, zdůrazňujícím barvu a duchovní stránku obrazu, a souběžně existujícím neoklasicistním stylem, který akcentoval linii a od předmětu si zachovával chladný odstup. Hlavním představitelem tohoto pojetí byl Jean Auguste Dominique Ingres.\n\nBěhem svého života zůstal Delacroix ve Francii dominantním tvůrcem romantického směru v malířství. Cesta do severní Afriky mu poskytla témata pro více než sto pláten. Kromě toho obdržel mnoho státních zakázek na nástěnné malby. Mnoho děl z pozdního údobí jeho tvorby, zejména obrazů zvířat, loveckých výjevů a marin má vysokou úroveň, některé jsou však provedeny s malou pečlivostí nebo trpí nedostatkem inspirace. Delacroix také ilustroval díla Williama Shakespeara, Waltera Scotta a Johanna Wolfganga von Goetha.\n\nDelacroixova malířská technika, ve které používal kontrastní barvy a drobné tahy štětcem, což vytvářelo mimořádně živý účinek, významně ovlivnila impresionisty. Podrobné studium Delacroixovy osobnosti není možné bez znalosti jeho Deníků, ve kterých vyjadřoval své názory na umění, politiku a dobu, ve které žil.\n\n\n\n\n"}
{"id": "251279", "url": "https://cs.wikipedia.org/wiki?curid=251279", "title": "Dělostřelecká tvrz", "text": "Dělostřelecká tvrz\n\nDělostřelecká tvrz je československý termín pro nejmohutnější a nejnákladnější součást předválečného opevnění. Stavebně se jedná o několik objektů těžkého opevnění, které jsou zpravidla propojeny systémem podzemních chodeb a sálů.\n\nNa československých dělostřeleckých tvrzích byly vybudovány nebo naplánovány tyto typy objektů:\n\nPodzemní systém spojoval kromě některých dělostřeleckých pozorovatelen všechny tvrzové objekty. V podzemních prostorech se nacházelo týlové vybavení a zásoby. Pro tyto účely zde byly zřízeny mmj. sklady střeliva, potravin, paliva, kuchyně, filtrovna, zásobníky vody, elektrárna vybavená dieselagregáty, nemocnice a velitelství.\n\nV Československu se v různém stádiu plánování vyskytlo 17 dělostřeleckých tvrzí. Pouze pět tvrzí se podařilo stavebně dokončit: Adam, Bouda, Hanička, Hůrka a Smolkov. Čtyři tvrze byly rozestavěny: Dobrošov, Skutina, Šibenice, Stachelberg. Další dvě tvrze nebyly, i přesto, že byla jejich výkresová dokumentace dokončena, zadány žádné stavební firmě: Jírová hora, Poustka. Realizace tvrzí Milotický vrch a Kronfelzov byla zrušena a nahrazena méně nákladným projektem. Tvrz Orel bývá rovněž zařazována mezi rozestavěné tvrze, nicméně zde došlo pouze k vybudování jednoho pěchotního srubu z důvodu zajištění celistvosti hlavního obranného postavení přičemž další výstavba byla odložena. Projekt tvrze Bartošovice byl zrušen a nahrazen výstavbou tvrze Hanička. Další tvrzí, která měla být vybudována až po dokončení Milotického vrchu je tvrz Gudrich. Mezi tvrze je zahrnován i plánovaný výcvikový areál Orlík, který měl kromě výcviku pevnostních jednotek sloužit v případě napadení i k obraně. Zajímavostí této tvrze je, že její objekty neměly být propojeny podzemním systémem.\n"}
{"id": "251288", "url": "https://cs.wikipedia.org/wiki?curid=251288", "title": "Sekundární elektrony", "text": "Sekundární elektrony\n\nSekundární elektrony jsou elektrony vyražené z orbitalu atomového obalu. Vyražení (excitaci) může způsobit například jiný elektron o vyšší energii, rentgenové záření, radioaktivní záření apod. \nTohoto jevu se využívá například v elektronové mikroskopii nebo rentgenové spektroskopii.\n"}
{"id": "251291", "url": "https://cs.wikipedia.org/wiki?curid=251291", "title": "Dějiny buddhismu", "text": "Dějiny buddhismu\n\nDějiny buddhismu počínají 6. stol. př. n. l., kdy se narodil buddha Šákjamuni. Díky tomu patří buddhismus k nejstarším, avšak zároveň stále „živým“ náboženstvím.\n\nBuddhismus vznikl v Indii, odkud se šířil do dalších částí Asie. K výraznému rozšíření buddhismu na indickém subkontinentu a dokonce i mimo něj (zejména na Srí Lanku) došlo až za vlády krále Ašóky. Buddhismus se postupně začal štěpit na školy, přičemž nejstarší známou školou buddhismu je théraváda. Vedle ní postupně vznikaly i další školy později označované jako hínajánové směry. Od 1. století se začal utvářet nový směr buddhismu – mahájána, který v samotné Indii nakonec převládl a odtud se rozšířil zejména do Číny, Koreje, Japonska a Vietnamu. Asi od 6. století v rámci mahájánového buddhismu vzniká směr nazývaný vadžrajána, která se později stala hlavní formou buddhismu v Tibetu, odkud se v dalších stoletích rozšířila zejména do Mongolska a zemí současné Ruské federace jako jsou Burjatsko, Tuva a Kalmycko. Théraváda, která během prvního tisíciletí přežívala v podstatě jen na Srí Lance, se od druhého tisíciletí stala převládajícím náboženstvím většiny zemí jihovýchodní Asie – Myanmaru, Thajska, Laosu a Kambodže. Zatímco v Indii, zemi svého původu, buddhismus ke konci prvního tisíciletí upadal, až nakonec v důsledku islámských nájezdů během 11. století až 13. století zcela vymizel. Teprve ve 20. století dochází v Indii k znovuoživení buddhismu, a také i k jeho šíření na Západ. V současné době se buddhismus člení na tři základní směry – vadžrajánu, mahájánu a théravádu.\n\nPodle tradice pocházel Buddha Gautama z královského rodu Šákjů, který vládl jednomu z menších států severní Indie. Narodil se okolo roku 563 př. n. l. a pravděpodobně žil 80 let. Získal přízvisko \"Šákjamuni\" („Princ z rodu Šákjů“). Narození Buddhy předcházela řada zázraků, stejně jako jeho početí, které naznačovaly, že se v budoucnosti vzdá světského života a stane se velkým duchovním učitelem. Avšak jeho otec, král Šuddhódana, z něj chtěl mít svého nástupce, proto se jej rozhodl držet v paláci, kde ho zahrnul bohatstvím a blahobytem. Tak princ prožil bezstarostné mládí, dokud třikrát nevyjel z paláce a nesetkal se s reáliemi světa: s nemocí, stárnutím a smrtí. Začal si uvědomovat pomíjivost světa a v den, kdy mu jeho žena Jašódhara porodila syna Ráhulu, princ opustil palác a stal se potulným asketou.\n\nNejdříve se zabýval meditačními technikami a poté asketismem. Po šesti letech usilování a praktikování sebezničujího asketismu si uvědomil, že cesta k probuzení vede střední cestou, která se vyhýbá dvěma extrémům – jak tvrdému asketismu, tak i životu v přílišném pohodlí. Sedl si pod strom dnes nazývaný jako strom Bódhi a zařekl se, že dokud nedosáhne probuzení, neodejde. Po několika dnech probuzení skutečně dosáhl a stal se Buddhou tohoto věku. Začal vyučovat dharmě, postupně získávat žáky a po smrti odešel do parinirvány.\n\nPo Buddhově smrti až do dob Ašóky (300 př. n. l. – 232 př. n. l.) pravděpodobně buddhismus nebyl na indickém subkontinentu příliš rozšířen. Prameny z té doby většinou chybí, avšak jsou známy buddhistické koncily, které jsou vesměs přijímány jako historické události.\n\nJak uvádí tradice, první buddhistický koncil se konal krátce po Buddhově smrti v Rádžagrze. Svolal jej jeden z předních Buddhových žáků Mahákášjapa a úkolem koncilu bylo utřídit nauku tak, aby mohla být zachována pro pozdější generace. Na koncil dorazil i Buddhův bratranec Ánanda, proslulý svou fenomenální pamětí, a přednesl veškeré Buddhovy rozpravy (\"sútry\"), které utvořily celou jednu část (\"Sutta Pitaka\") ze tří částí buddhistického kánonu (\"Tripitaka\"). Mnich Upáli odříkal řádová pravidla a vznikl tak oddíl vinaji, čili řádových pravidel (\"Vinaja pitaka\").\n\nDalší koncil se konal přibližně sto let po prvním koncilu, tedy kolem roku 386 př. n. l. ve Vaišálí. Tamější mniši byli obviněni z nedodržování řádových pravidel a setkání mnichů mělo rozhodnout, do jaké míry se řádová pravidla mají dodržovat. Koncil v čele s radou starších rozhodl, že řádová pravidla se musí přísně dodržovat, a od tehdejší sanghy se tak odtrhli mnichové, kteří nesouhlasili s rozhodnutím koncilu a dali vzniknout hnutí Mahásanghiků (doslova \"Velká sangha\"). Mahásanghikové pak rozvinuli nauku, z části podobnou pozdějšímu mahájánovému učení.\n\nKdyž se stal Ašóka panovníkem, nejdříve začal podnikat vojenská tažení na jiná území za účelem rozšíření své říše. Po ohromných ztrátách na životech se Ašóka rozhodl přijmout buddhismus a s ním cestu nenásilí (sa. \"ahinsá\"). Začal se šířením buddhismu i do jiných zemí pomocí skalních nápisů, stavění stúp apod. Asi nejznámější příklad je postavení stúpy v Sáňčí.\n\nAšóka také vyslal buddhistické „misionáře“ i do dnešního Egypta a Severní Makedonie, ale zde neměly prakticky žádnou odezvu. Naopak Ašókův syn arahant Mahinda, který byl vyslán na Srí lanku, slavil úspěch a buddhismus zde pevně zakotvil.\n\nAšóka také vybudoval rozsáhlou síť cest, nemocnicí a nocleháren, univerzit a zavlažovacích systémů po celé zemi. Veškeré své panování prováděl v souladu s buddhistickým učením. I když byl Ašóka jasně nakloněn buddhismu, byl tolerantní vůči jiným tehdejším náboženstvím.\n\nTřetí buddhistický koncil se konal kolem roku 350 př. n. l., avšak théravádové tradice jej jako právoplatný koncil odmítla uznat, protože byl svolán Mahásanghiky. Za třetí koncil tak považují setkání sanghy v Patáliputře zhruba o sto let později za Ašókovy vlády. Po tomto koncilu se definitivně mnišská sangha rozchází.\n\nNěkteré z Ašókových skalních nápisů popisují úsilí, jaké Ašóka věnoval šíření buddhismu i v helénistickém světě, který svého času sahal od území dnešního Řecka po Indii. Z vlastních jmen a názvů různých oblastí lze usuzovat, že autoři skalních nápisů byli dobře obeznámeni s územím helénistického světa i tehdejším politickým zřízením. Dochovaly se jména jako Antigonos II. Gonatás, Ptolemaios II. Filadelfos apod.\n\nPočáteční formování mahájánového buddhismu okolo 1. st. př. n. l. – 1. st. n. l. bylo provázeno mnohými politickými změnami v severozápadní Indii. Mahájánové učení se začalo rychle šířit do severní části Střední Asie, Číny, Koreje a v 6. století do Japonska.\n\nPo zániku Kušánské říše (3. století) zažil buddhismus v Indii období rozkvětu, zejména pak v době vlády dynastie Guptů (4. – 6. století). Byla založena četná mahájánová centra, zejména pak univerzita v Nálandě v severovýchodní Indii, proslavená působením Nágárdžuny. Čínský buddhistický mnich a překladatel Süan-cang v 7. století cestoval napříč Indií a přináší zprávy o popularitě buddhismu na většině území.\n\nÚpadek buddhismu v Indii nastal, když turečtí islámští nájezdníci zničili roku 1193 univerzitu v Nálandě. Od této doby buddhismus začíná ztrácet své výsadní postavení. Mnišská centra se posouvají dále na jih na Cejlon či na sever do okolí himálajského pohoří. Úpadek indického buddhismu pak dovršila stále více se rozmáhající hinduistická hnutí. I v dnešní Indii je buddhismus spíše okrajovou záležitostí.\n\nDo Střední Asie vlivy buddhistického učení pronikly patrně již v době Buddhova života. Podle legendy dochované v jazyce páli se krátce po Buddhově osvícení s ním setkali dva obchodníci z Baktrije (rozkládající se přibližně na území dnešního Pákistánu, Kašmíru, Afghánistánu), bratři Tapussa a Bhallika. Jednalo se o první dva Buddhovy laické přívržence. Když se po setkání s Buddhou navrátili zpět do svého města, vystavěli zde stúpu nad osmi Buddhovými vlasy, které od něj obdrželi.\n\nCentrální Asie byla dlouhou dobu místem, kde se střetávala čínská, indická a perská kultura. V průběhu 2. století př. n. l. se začala rozmáhat čínská dynastie Chan, která narušila styky centrální Asie s helénistickým světem, zejména pak řecko-baktrijskou říší, a vytlačila buddhismus dále na sever. To vedlo k zakládání buddhistických společenství a dokonce i ke vzniku menších buddhistických království.\n\nVe druhém a třetím století pronikl buddhismus (zejména hínajánová tradice) na území Íránu, Uzbekistánu, Turkmenistánu a Tádžikistánu. I když se zde buddhismus uchytil, byl spíše okrajovou záležitostí. Existovaly zde četné odlišné náboženské tradice jako zoroastrismus, hinduismus, judaismus, nestoriánství, manicheismus a mnoho dalších.\n\nOkolo 7. století je buddhismus postupně vytlačován islámem a důležitější roli v této oblasti již nesehrál, snad s výjimkou Mongolska.\n\nBuddhismus se pravděpodobně dostal do Číny okolo 1. století. Některé zprávy však hovoří již o šíření v době Ašókově či v následujících stoletích před naším letopočtem. V průběhu 8. století se Čína stala jedním z hlavních center buddhismu.\n\nPrvní překlad mahájánového textu byl pořízen mezi lety 178 – 189 díky kušánskému překladateli Lókakšémovi. V dalších letech se dále rozvíjela překladatelská činnost a brzy bylo do čínštiny přeloženo velmi mnoho mahájánových textů. Začaly se stavět buddhistické kláštery a chrámy. Na přelomu 4. a 5. století se čínský mnich Fa-sien vydal do Indie, aby odtud přinesl posvátná písma.\n\nPo krátkém období pronásledování v 6. století nastává za dynastie Tchang rozkvět buddhismu. Buddhismus byl podporován státem i mnohými laiky a mnohé kláštery si tak brzy získaly obrovský vliv nejen na politickou situaci v zemi. To se protivilo tehdejší vládě a roku 845 nastává násilné potlačování buddhismu, boření buddhistických klášterů atd. Za dynastie Sung (10. – 13. století) buddhismus do jisté míry „splynul“ s konfucianismem a taoismem a buddhistické kláštery se staly centrem vzdělanosti.\n\nTak jako všude jinde, i v Číně se buddhismus nevyhnul štěpení na různé školy. Asi nejvýznamnější je zde škola Čisté země a čchan, známější pod japonským jménem zen.\n\nPro Čínu je typické, že v podstatě „cizí“ náboženství (buddhismus) přijala velmi rychle a přetvořila jej do specifické podoby, kterou nenajdeme jinde na světě. Čínským prostředím ovlivněný buddhismus se pak začal šířit do dalších zemích jako Korea, Japonsko a Vietnam.\n\nBuddhismus byl do Koreje přinesen z Číny roku 372 př. n . l. Nejdříve jej přijalo království Kogurjo, později i obě další korejská království. Podle tradice byl v 7. století do Koreje přeneseno z Číny učení čchan, které se v Koreji rozšířilo pod názvem son. Buddhismus se tak v Koreji těšil výsadnímu postavení až do konce 14. století, kdy začal být potlačován, až byl takřka vyhlazen. I když buddhismus v Koreji už nikdy nezískal zpět takové postavení jako např. za dob Sjednocené Silly, nikdy v Koreji zcela nezanikl. Dnes je v Koreji oblíbená zejména škola son.\n\nBuddhismus se do Japonska dostal přes Koreu v první polovině 6. století. Tehdejší panovník poslal japonskému císaři poselstvo buddhistických mnichů s různými dary, které zahrnovaly i sútry či sochy Buddhy. Japonci byli z počátku vůči buddhismu nedůvěřiví a trvalo nějakou dobu, než se zde buddhismus dokázal prosadit.\n\nBuddhismus zažil rozkvět v první polovině 8. století. Započala výstavba buddhistických klášterů a chrámů, které jsou nazývány pagody. Mezi nejznámější patří např. Hórjúdži či Kófukudži. Dále se šířila často vládou podporovaná výroba buddhistických kreseb a soch. Japonské buddhistické umění bylo velmi pestré zejména mezi 8. a 13. stoletím.\n\nV průběhu 12. a 13. století se do Japonska dostala z Číny zvláštní forma buddhismu, tzv. \"čchan\", který se v Japonsku stal známý pod označením zen (zenový buddhismus). Čchan z Číny přinesli buddhističtí mniši Eisai a Dógen. Zenové umění je známé díky specifickým malbám a poezii, z čehož asi nejznámější formou japonské poezie je haiku.\n\nV současné době patří buddhismus společně s šintoismem k tradičním náboženstvím Japonska. Pro Japonce je navíc typické, že se hlásí k oběma náboženstvím zároveň. Nachází se zde okolo 80 000 buddhistických staveb. Mimo zen patří k nejrozšířenějším buddhistickým školám např. Amidismus či Ničirenský buddhismus (založený na učení mnicha Ničirena).\n\nBuddhismus se do Vietnamu dostal poměrně brzy, již okolo počátku našeho letopočtu. Od 11. století zažil buddhismu období rozkvětu. Stal se státním náboženstvím, stavěly se stúpy, chrámy apod. V 15. století se stal státním náboženstvím konfucianismus a zůstal jím až do konce 19. století. Nastalo tak období úpadku Buddhova učení. Od 20. století probíhá znovuoživení buddhistických tradic.\n\nOd 9. až do 13. století ovládala značnou část jihovýchodní Asie Khmerská říše. Khmerové mimo jiné jako vyznavači mahájánového buddhismu vystavěli více jak 900 buddhistických chrámů v Kambodži a sousedním Thajsku. Centrem této výstavby se stal se svým chrámovým komplexem Angkor. Jeden z největších khmerských králů Džajavarman VII. (1181–1219), nechal postavit obrovské mahájánové stavby jako například státní chrám Bayon.\n\nNásledkem zničení mahájánového buddhismu v Indii během 11. století začala mahájána upadat i v jihovýchodní Asii a postupně byla nahrazena théravádou, která se šířila ze Srí Lanky.\n\nVadžrajánový či tantrický buddhismus se poprvé objevil ve východní Indii mezi 5. a 7. stoletím. Měl mnoho prvků společných s hinduistickým tantrismem (hlavně praktikování jógy a odříkávání manter) a zejména pro laiky se stal přitažlivý tím, že nabízel probuzení již v jejich současném životě.\n\nPrvní stoupenci vadžřajány byli mahásidhové, kteří žili na samotě v lesních příbytcích. V průběhu 9. století vadžrajánový buddhismus získal dominantní postavení na tehdy asi nejvýznamnějších univerzitách Nálandě a Vikramašíle. Avšak již v 11. století byla vadžrajána, podobně jako ostatní buddhistické směry, zastíněna islámem díky muslimským nájezdním kmenům.\n\nVadžrajánový buddhismus pevně zakotvil v Tibetu. Podle tradice jej sem přenesl v 8. století Padmasambhava. Buddhismus je dodnes v Tibetu dominantním náboženstvím a je těsně spjat s tamější kulturou.\n\nIslámská expanze na Indický subkontinent vedla k úpadku buddhismu v celé jihovýchodní Asii. Spojení mezi Středním východem a Čínou se tak z velké části přemístilo z indických dopravních tepen na moře. Lodě tak stavěly na Srí Lance (dříve Cejlon), odkud se po moři théravádový buddhismus dále šířil do Myanmaru (dříve Barma), Thajska, Kambodže a Laosu.\n\nVýznamným mezníkem v šíření théravády po jihovýchodní Asii bylo přijetí této formy buddhismu barmským králem Anoratchou (1044–1077), zakladatelem pugamské říše na území dnešního Myanmaru. Théraváda byla pravděpodobně již předtím náboženstvím monského etnika, jehož území Anoratcha ovládl. Dle kroniky z 19. století přijal théravádový buddhismus právě pod vlivem monského buddhistického mnicha jménem Šin Arahan. Anoratcha mimo jiné započal s výstavbou buddhistických chrámů v Pugamu, hlavním městě říše. V období mezi 11. a 13. století zde bylo postaveno na tisíce náboženských staveb, z nichž se jich do dnešních dnů dochovalo přes dva tisíce. Síla pugamské říše upadla s dobytím Pugamu v roce 1287 mongolskými nájezdníky. Výraznou mocenskou silou se poté v jihovýchodní Asii stala království založená na území dnešního Thajska. Théravádový buddhismus přesto zůstal nadále hlavním náboženstvím barmánců.\n\nThéraváda byla také přijata výše zmíněnými královstvími na území současného Thajska. A to nejprve královstvím Sukhothai kolem roku 1260. Následně byla podporována i během období království Ayutthaya (14.–18. století). Théraváda se tak stala neodlučitelnou součásti thajské společnosti.\n\nThéravádový buddhismus se od 13. století dále šířil po jihovýchodní Asii, zejména do Laosu a Kambodže. Naopak od 14. století se začal prosazovat na jižním pobřeží jihovýchodní Asie, jižních ostrovech Filipín, Malajsii a Indonésii islám, který z těchto oblastí zcela vytlačil buddhismus.\n\nOd roku 1934 dochází v Indonésii k obnově buddhismu. Buddhismus v současné době patří mezi pět oficiálních náboženství Indonésie, jimiž jsou islám, protestantské a katolické křesťanství, hinduismus a buddhismus. Podle sčítání lidu z roku 1990 se o něco více než 1% obyvatel hlásí k buddhismu, což tehdy činilo 1,8 milionů obyvatel. Většinu indonéských buddhistů tvoří potomci čínských přistěhovalců a někteří příslušníci menšinových národností, mezi nimiž jsou stoupenci jak mahájány tak i théravádového buddhismu. Podobně v současnosti dochází k obnově mimo jiné i théravádového buddhismu mezi čínskou menšinou v Malajsii.\n\nSetkávání buddhismu se „Západem“ má své počátky v době Ašókových misií. Tato konfrontace dvou naprosto odlišných tradic se promítla do tehdejšího indického (buddhistického) i řeckého umění. V 8. století byly do syrštiny a arabštiny přeloženy některé džátaky.\n\nDalší setkávání buddhismu ze Západem bylo sporadické, avšak ve 20. století nastal průlom, kdy se buddhistické učení dostalo prakticky do všech zemí světa.\n\n\n"}
{"id": "251294", "url": "https://cs.wikipedia.org/wiki?curid=251294", "title": "Sesvenna", "text": "Sesvenna\n\nSesvenna (také nazývána \"Sesvennagruppe\", \"Bündner Alpen\", či je započítávána jako součást Rétských Alp) je pohoří ležící na území tří států, Švýcarska (kanton Graubünden), Rakouska (Tyrolsko) a Itálie (Jižní Tyroly). Jedná se o velmi zřídka navštěvovaný masiv, který je v Centrálních krystalických Alpách, ke kterým se geologicky řadí, jakousi výjimkou. Většina pohoří je totiž složena z vápence a jeho konglomerátů a proto se této horské skupině přezdívá \"Engadinské Dolomity\".\n\nNa východě tvoří hranici, po celé délce pohoří, horní tok řeky Adige. Na jihu dělí potok Rambach masiv od celků Ortles a Livigno. Severní hranicí je tok Innu v údolí Dolního Engadinu a zároveň odděluje Sesvennu od vyšší Silvretty. Pohoří zaujímá plochu 600 km².\n\nPohoří se dělí na devět skupin. Nejvyšší je masiv Sesvenna, ležící na italsko-švýcarské hranici. Na severu je to horská skupina S-chalambert. Masiv Lischana se rozkládá mezi údolími Uina, S-charl a Plavna a tvoří tak spolu se skupinami Pisoc a Tavrü nerozeklanější a nejdivočejší horstvo celého pohoří (právě jim se říká \"Engadinské Dolomity\"). Dalšími již ne tolik výraznými, ale stále vysokými skupinami jsou Nuna a Terza-Starlex. Do části pohoří Sesvenna zasahuje také Švýcarský národní park.\n\nV pohoří Sesvenna nalezneme 34 vrcholů vyšších 3 000 metrů.\n\nVyhledávané jsou především hřebenové túry Piz Lad – Piz Russenna na severu pohoří a výstupy podkovy hor Seebödenspitze – Verungspitze – Monte Vatles. Nejlehčí a turisticky nejvíce vyhledávané jsou vrcholky v okolí jezera Reschensee. Poblíž vrcholu Piz Lischana se nachází divoká, jen zřídka navštěvovaná soutěska Il Quar, vedoucí asi 500 metrů dlouhým zářezem ve třistametrové výšce nad dravým tokem říčky Uina\n. Nejvyšší vrchol Piz Sesvenna, který je ověnčen malým, ale strmým ledovcem \"Vadretta da Sesvenna\" je jedním z největších lákadel pohoří.\n\n\n"}
{"id": "251295", "url": "https://cs.wikipedia.org/wiki?curid=251295", "title": "Mikrosonda", "text": "Mikrosonda\n\nMikrosonda je speciální druh rastrovacího elektronového mikroskopu vybavený pro analytické účely. Zpravidla je osazena energiově disperzním spektrometrem a třemi nebo i více vlnově disperzními spetrometry.\n"}
{"id": "251297", "url": "https://cs.wikipedia.org/wiki?curid=251297", "title": "Christopher Wren", "text": "Christopher Wren\n\nSir Christopher Wren, (20. října 1632, East Knoyle, Wiltshire, Anglie – 25. února 1723, Londýn, Anglie) byl anglický návrhář, astronom a jeden z nejslavnějších anglických architektů své doby (17. století).\n\nAbsolvoval Wadhamovu kolej Oxfordské univerzity. Navrhl 53 londýnských kostelů včetně katedrály Sv. Pavla. Věnoval se též navrhování významných světských budov. Byl zakladatelem Londýnské královské společnosti (prezidentem 1680 – 1682) a jeho vědecká práce byla oceněna i takovými vědci jako například sir Isaac Newton či Blaise Pascal. Je také zřejmě jednou ze zakládajících postav Ashmolean museum v Oxfordu.\n\nVinou Velkého požáru Londýna roku 1666 většina tehdejších staveb lehla popelem a vznikla tedy potřeba postavit nové. Jednou z nich byla také katerála sv. Pavla, která sice nebyla ohněm poničena tolik, aby nemohla být rekonstruována, bylo však rozhodnuto o stavbě katedrály nové. Návrhem na novou katedrálu byl roku 1668 pověřen právě Christopher Wren. Neměl to však jednoduché – byl přijat až jeho čtvrtý návrh, označován jako \"variantní\". Ten se však Wrenovi pravděpodobně příliš nezamlouval, protože i když byly stavební práce již započaty, vymohl si souhlas s \"dekorativními\" úpravami, během kterých plán katedrály významně změnil opět směrem k prvnímu návrhu. Takto stojí na \"Ludgate Hill\" v londýnském City až dodnes.\n"}
{"id": "251298", "url": "https://cs.wikipedia.org/wiki?curid=251298", "title": "LightScribe", "text": "LightScribe\n\nLightScribe je technologie pro tvorbu popisků zapisovatelných disků CD-R ; DVD±R a DVD±R DL pomocí stejného laseru, který v mechanice zapisuje jejich datový obsah. Po vypálení dat disku stačí médium v mechanice otočit a příslušným programem na povrch disku vypálit obrázek. Technologii musí podporovat mechanika i používaný software a jsou potřeba speciální média.\n\nLightScribe vynalezl ve firmě Hewlett-Packard Daryl Anderson, načež na technologii pracovaly společně divize zobrazování a tisku s divizí osobních systémů. Technologii firma představila na začátku roku 2004 na veletrhu v Las Vegas.\n\nMédium umožňující LightScribe obsahuje navíc vrstvičku speciálního barviva, které po ozáření infračerveným laserem o vlnové délce 780 nm změní barvu. Vytvořený popisek je tedy jednobarevný, přičemž barva je určena použitým médiem – původně média podporovala jen černé (resp. šedé) popisky na zlatém povrchu, po vydání novější verze standardu lze zakoupit CD-R i DVD+-R média v několika jiných barvách; popisek je však vždy jednobarevný. Při tvorbě popisku lze měnit kontrast, takže výsledný obrázek obsahuje stupně šedi.\n\nPři tvorbě popisku laser postupuje stejným způsobem jako při zápisu dat, tzn. spirálou od vnitřního okraje k vnějšímu, takže vypálení popisku s malým průměrem je rychlejší než vypálení popisku, který pokrývá celý povrch disku.\n\nMédia pro LightScribe obsahují kolem středového otvoru speciální značky, pomocí kterých mechanika zajišťuje synchronizaci s rychle se otáčejícím diskem. Díky těmto značkám také mechanika dokáže na již popsaný disk doplnit další části obrázku, respektive obrázek na některých místech ztmavit, přičemž je zajištěna stejná orientace jako při prvním vypalování. Jednou ztmavené body však již zesvětlit nelze (ani obrázek zcela smazat).\n\n\n"}
{"id": "251307", "url": "https://cs.wikipedia.org/wiki?curid=251307", "title": "Jerzy Hoffman", "text": "Jerzy Hoffman\n\nJerzy Hoffman (* 15. března 1932, Krakov, Polsko) je polský režisér. \n\n\n\n"}
{"id": "251309", "url": "https://cs.wikipedia.org/wiki?curid=251309", "title": "Antonov A-40", "text": "Antonov A-40\n\nAntonov A 40 KT (Krylja Tanka) byl projekt „létajícího tanku“ s namontovanými křídly a kormidly. Kancelář O. K. Antonova se tímto začala zabývat již roku 1941, kdy byl vznesen požadavek na užití tanku při vzdušně-desantních operacích. Závažnost rozhodnutí byla posílena po vzniku velkých partyzánských jednotek roku 1942, kdy je bylo nutno vybavit bojovou technikou. V dubnu roku 1942 byl ve městě Ťumeň sestrojen stroj, který se skládal z lehkého tanku T-60, na kterém byla připevněna dvouplošná křídla, ocas a kormidla. Tento hybrid byl tažen těžkým bombardérem Tupolev TB-3. V září roku 1942 probíhaly zkoušky, při kterých se ukázalo, že výkon bombardéru je pro tažení „létajícího tanku“ nedostatečný. Kromě toho se vyskytly další problémy. Vhodným letounem k tažení se ukázal Petljakov Pe-8, ovšem těchto letounů mělo sovětské letectvo nedostatek a navíc je užívalo k bombardování vzdálených cílů. Ze sériové výroby A 40 KT nakonec tedy sešlo.\n\nS myšlenkou létajících tanků experimentoval ve 30. letech také americký konstruktér John Walter Christie. \n\n"}
{"id": "251321", "url": "https://cs.wikipedia.org/wiki?curid=251321", "title": "Vis viva", "text": "Vis viva\n\nVis viva (z latiny \"živá síla\") je zastaralá vědecká teorie, která sloužila jako elementární a omezená raná formulace principu zachování energie. Může být myšlena jako typ kinetické energie nebo energie v souvislosti s vnímatelným pohybem.\n\nNavržená Gottfriedem Leibnizem v rozmezí let 1676 – 1689, byla tato teorie kontroverzní a jak se zdálo v opozici vůči teorii zachování hybnosti obhajované sirem Isaacem Newtonem a Reném Descartem.\n\nTeorie byla nakonec včleněna do moderní teorie energie, ačkoliv termín ještě přežívá v souvislosti s nebeskou mechanikou v \"rovnici vis viva\".\n"}
{"id": "251332", "url": "https://cs.wikipedia.org/wiki?curid=251332", "title": "Ninja Tune", "text": "Ninja Tune\n\nNinja Tune je londýnské nezávislé hudební vydavatelství. V roce 1991 ho založili Djové Matt Black a Jonathan More, kteří jako hudebníci spolupracují pod hlavičkou skupiny Coldcut. Hlavním hudebním stylem, na který je tento label zaměřen je trip hop. Mezi další výrazné styly se dá zařadit brit hop (forma hip hopu z britských ostrovů), instrumentální hiphop, nu jazz, drum and bass a chillout.\n\nNa značce Ninja Tune vydávají svá alba The Herbaliser, \"Coldcut\", Hexstatic, Mr Scruff, The Cinematic Orchestra, Amon Tobin a mnoho jiných, více, či méně známých interpretů, kteří se nebojí přijít s novými postupy ve tvorbě moderní muziky. V předchozích letech se pod touto značkou vydalo i několik hudebních kompilací.\n\nNinja Tune v současnosti vlastní tři sublabely, věnující se konkrétním žánrům. NTone, který vydával experimentální elektronickou hudbu, vydal zatím poslední album v roce 2001. Hiphopem se zabývá sublabel Bid Dada a rockovou hudbou značka Counter Records.\n\nV současnosti se na tvorbě kompilací s podobnou formou a stylem hudby podílí vysíláním dvouhodinové hudební relace pořad Solid Steel. V návaznosti na její úspěchy se podařilo labelu Ninja Tune vydat osm různých mix setů Solid Steel session od různých interpretů.\n\n\n"}
{"id": "251336", "url": "https://cs.wikipedia.org/wiki?curid=251336", "title": "Ladislav Županič", "text": "Ladislav Županič\n\nLadislav Županič (* 9. srpna 1943 Prostějov) je český herec.\n\nPo absolutoriu JAMU v Brně začínal v populárním divadle Paravan a od roku 1970 zahájil svoji kariéru v Hudebním divadle Karlín, kde působil v letech 1993–2003 jako ředitel. Za jeho éry získalo divadlo celkem osm Cen Thálie (1995 Yvetta Blanarovičová, 1996 Jitka Molavcová,1997 Lubomír Lipský, 1998 Ladislav Županič, 1999 Jan Ježek, 2000 Tomáš Černý, 2001 Lumír Olšovský a 2002 Daniela Šinkorová). Na pokyn tehdejšího primátora hlavního města Prahy Igora Němce byl údajně za nevyrovnaný rozpočet divadla po povodních v roce 2002 odvolán z funkce. Následná, Županičem plánovaná oprava Karlínského divadla byla realizována za výrazně vyšší cenu. V pozdější době již Hudební divadlo Karlín Cenu Thálie nezískalo.\n\nV březnu 2016 obdržel Cenu Thálie za celoživotní herecko-pěvecké mistrovství v kategorii muzikál-opereta.\n\nKromě divadelních vytvořil i řadu filmových a dabingových rolí. Mezi jeho dabingové role patří dabování herců jako je Clint Eastwood. Namluvil také Michala Dočolomanského ve filmu \"Tajemství hradu v Karpatech\".\n\nJeho syny jsou Ladislav, dříve policejní důstojník, dnes zaměstnanec Dopravního podniku hlavního města Prahy, a historik Jan Županič.\n\nVe volbách do Senátu PČR v roce 2012 kandidoval jako nestraník za ODS v obvodu č. 62 - Prostějov. Získal 12,68 % hlasů, čímž skončil na posledním 5. místě.\n\n\n"}
{"id": "251338", "url": "https://cs.wikipedia.org/wiki?curid=251338", "title": "Martin Bacháček z Nouměřic", "text": "Martin Bacháček z Nouměřic\n\nMartin Bacháček z Nouměřic (1539, Nouměřice – 16./17. února 1612 Praha) byl český astronom a matematik, rektor Univerzity Karlovy a podporovatel Johannese Keplera.\n\nStudoval nejprve na pražské univerzitě a poté na univerzitách v Lipsku a Wittenbergu, kde se vzdělával především v matematice a astronomii. V roce 1570 se vrátil do Čech a poté působil na mimopražských školách. V roce 1582 se stal profesorem na filozofické fakultě v Praze, kde vyučoval matematiku, astronomii a klasické jazyky. Na pražské univerzitě působil v mnoha funkcích až do své smrti. V letech 1599–1600 a 1603–1612 byl rektorem. V té době si dal postavit letní dům v Michli (dnes místní část Prahy 4). Významným způsobem se zasloužil o české školství v Čechách i na Moravě. V roce 1605 u něj bydlel Johannes Kepler, se kterým konal pozorování.\n\nTřebaže byl svými vrstevníky ceněn jako znamenitý matematik a astronom, během svého života nevydal kromě několika kalendářů a prognostik žádné významnější spisy.\n\nJmenovka Martina Bacháčka ve štukové kartuši byla umístěna pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n\n"}
{"id": "251340", "url": "https://cs.wikipedia.org/wiki?curid=251340", "title": "Sajeret", "text": "Sajeret\n\nSajeret (hebrejsky סיירת, množ.č. \"sajarot\"), doslova znamená průzkumná jednotka Izraelských obranných sil. V praxi se takové jednotky specializují na rychlé nasazení, ostatní speciální určení a dodatečně také pro průzkum (stupeň specializace se liší od jednotky k jednotce a podle aktuálních potřeb). Takové jednotky bývají obvykle o velikosti roty nebo praporu.\n\nVeškeré bitevní brigády v IOS tvoří jednotky se zdokonalenou výzbrojí a zdokonaleným výcvikem za účelem průzkumu a misí speciální sil. V minulosti bývala součástí každé brigády jednotka o velikosti roty s příslušnou výzbrojí, které jsou známé jako Palsar (hebrejsky zkratka slov: פלוגת-סיור, \"Plugat Sijur\" (jed.číslo) / \"Plugot Sijur\" (množ. číslo), „Průzkumná rota“). Ačkoliv jednotky Palsar se většinou orientují na podporu bitevního pole (což je jejich \"raison d'être\" – důvod, proč existují), mnoho z nich se během posledních let zúčastnilo speciálních operací. Součástí veškerých jednotek pěchoty jakož i některých ozbrojených jednotek je vlastní jednotka Palsar.\n\nV minulosti se jednotky \"sijur\" od sebe lišily. Na základě zkušeností, získaných během minulých desetiletí, je generální štáb IOS nyní slučuje do větších jednotek s mnoha různými způsobilostmi: jednotky o velikosti praporu, zvaných Jachsar (zkratka slov \"jechidat sijur\", \"Průzkumná jednotka\"). Každou jednotku \"Jachsar\" tvoří nanejvýš tři specializované \"Plugot\" (roty): Demoliční rota (\"Plugat Chel Handasa\", neboli Palchan), průzkumná rota (\"Plugat Sijur\", neboli Palsar) a protitanková rota / rota s těžkou výzbrojí (\"Plugat Neged Tankim\", neboli Palnat).\n\nCož je součástí projektu Jatah („bitevní jednotka s nízkou úderní silou“). V rámci tohoto projektu se usiluje o reorganizaci průzkumných praporů do specializovaných protiteroristických jednotek, působících ve městech, které prošly specializovaným výcvikem a jsou vybaveny výzbrojí, specializovanou na operace v aktuálních bitevních situacích.\n\nOstatní \"sajarot\" jsou větší jednotky, operující pod velením sborů IOS. Existují různé jednotky speciálních vojenských sil o velikosti praporu, které jsou přímo pod velením regionálních sil, účelových sil (námořní pěchota/letectvo) nebo generálního štábu. Nejznámější z nich jsou Sajeret Matkal, Šajetet 13 a Sajeret Šaldag.\n\nOd roku 2016 se vybrané Sajeret jednotky účastní zvláštních cvičení, ve kterých působí jako vyšší uskupení \"brigáda speciální sil\" a navzájem spolupracují pro dosažení kritických cílů při obraně státu. Cílem je vytvoření uskupení, které je schopné operovat jak uvnitř vlastních hranic státu Izrael, tak i mimo ně. Prvního cvičení v únoru 2016 se účastnili např. jednotky Duvdevan, Maglan, Egoz a Rimon.\n\nV červnu a červenci roku 2017 proběhl společný výcvik české 601. skupiny speciálních sil a Sajeret Duvdevan ve výcvikovém prostoru Ceelim v Negevské poušti.\n\nVýstroj členů jednotek sajeret se v zásadě shoduje s výstrojí běžného vojáka IOS, ale obsahuje navíc některé dodatečné prvky. Příkladem mohou být kvalitní taktické ochranné brýle, které jsou rozšířeny spíše u těchto speciálních jednotek než u běžného vojáka. To se také ukázalo jako veliký problém při druhé libanonské válce, kdy bylo spoustu zranění v obličeji u vojáků klasické pěchoty a rezervistů, kteří ve své výbavě žádné ochranné brýle neměli.\n\nObecně lze říci, že do základního vybavení bojovníka jednotky sajeret patří:\n\n\nNejčastější výzbrojí je:\n\n\n\n\n\n\n\nOstatní sajarot a elitní jednotky s určením pro speciální operace, se kterými se během posledních let seznámila veřejnost:\n\n\nSoučástí každé ze čtyř brigád pěchoty (Golani, Givati, Nahal a Výsadkáři) je vlastní jednotka jachsar (\"jechidat sijur\", viz výše).\n\n\n"}
{"id": "251342", "url": "https://cs.wikipedia.org/wiki?curid=251342", "title": "1949 v hudbě", "text": "1949 v hudbě\n\nTento článek obsahuje události související s hudbou, které proběhly v roce 1949.\n\n\n– Gene Simmons, Kiss\n\n"}
{"id": "251345", "url": "https://cs.wikipedia.org/wiki?curid=251345", "title": "Windows Home Server", "text": "Windows Home Server\n\nMicrosoft Windows Home Server je operačním systémem společnosti Microsoft pro domácí servery. Windows Home Server od Microsoftu je prezentován jako kompletní řešení hardware a software pro domácnosti s operačním systémem Windows Home Server. Výhodou tohoto řešení je připojitelnost až 10 počítačů v domácnosti s automatickým zálohováním jednotlivých počítačů, vzdáleným přístupem a především jednoduchým sdílením dat buď pro jednotlivé uživatele, nebo pro všechny s možností snadné publikace na internetu. Operační systém Windows Home Server je založen na modifikované verzi serverového systému Windows Server 2003 for Small Business Server (varianta Small Business Server 2003, vycházející z Windows Server 2003 Standard). Windows Home Server zatím oficiálně není lokalizován do českého jazyka a prozatím se ani česká lokalizace neplánuje.\n\n\nWindows Home Server používá pro svoje ovládání velmi jednoduchou konzoli pro správu, která byla k tomuto účelu vytvořena. Konzole obsahuje základní okno s pěti objekty správy\n\n\nPro další možnosti, které většinou uživatel nebude potřebovat je k dispozici tlačítko Settings. Zde je možné například nakonfigurovat router, pokud podporuje funkci UPnP.\n\nWindows Home Server se prodává pouze v OEM balení výrobcům počítačů na třech instalačních médiích:\n\n\nWindows Home Server podporuje ve své základní variantě pouze platformu x86 (32-bit). Podpora 64bitových Windows je řešena prostřednictvím Power Pack 1, který je od poloviny roku 2008 volně ke stažení. Podporovány jsou tyto klientské systémy\n\n\nWindows Server 2003\n\n"}
{"id": "251347", "url": "https://cs.wikipedia.org/wiki?curid=251347", "title": "Fjallavatn", "text": "Fjallavatn\n\nFjallavatn je druhé největší jezero na Faerských ostrovech hned po jezeru Sørvágsvatn. Leží v severní části ostrova Vágar. Rozloha jezera je 1,02 km². Na jezeře jsou dobré podmínky pro chytání ryb.\n\n"}
{"id": "251350", "url": "https://cs.wikipedia.org/wiki?curid=251350", "title": "Thinlä Thaje Dordže", "text": "Thinlä Thaje Dordže\n\nThinlä Thaje Dordže (6. května 1983 Lhasa, Tibet) byl rozpoznán jako Jeho Svatost 17. Karmapa linie Karma Kagjü, spadající pod jednu z nejznámějších škol tibetského buddhismu, Kagjü. Jako 17. Karmapu jej rozpoznal Kunzig Šamar rinpočhe, druhý nejvyšší lama v linii Karma Kagjü. 17. Karmapa Thaje Dordže žije v současné době v Kalimpongu v severovýchodní Indii.Žáky a stoupence má po celém světě a již několikrát navštívil také Evropu, poprvé v roce 2000, kdy přijel na pozvání Oleho Nydahla do Düsseldorfu v Německu. Tam jej uvítalo více než 6000 západních studentů, kteří zde od Karmapy obdrželi učení a iniciace, buddhistické útočiště a sliby bódhisattvy. Od té doby navštívil mimo jiné země také Českou republiku, Slovensko, Polsko, Rakousko, Maďarsko, Velkou Británii, Španělsko a Francii. Na Východě má Karmapa mimo jiné také rozsáhlé aktivity v Indii, Nepálu a Singapuru.\n\nPod vedením J. S. 17. Karmapy Thinlä Thaje Dordžeho, který byl rozpoznán 14. Šamarpou Miphamem Čökji Lödem, se nachází více než 710 buddhistických center a klášterů linie Karma Kagjü v 51 zemích.\n\nJiž mnoho let probíhá tzv. spor o 17. Karmapu, kdy odpůrci Thinlä Thaje Dordžeho odmítli uznat jako inkarnaci 16. Karmapy a považují za 17. Karmapu Ogyen Trinley Dordžeho, kandidáta podporovaného komunistickou Čínou.\n\n\n"}
{"id": "251360", "url": "https://cs.wikipedia.org/wiki?curid=251360", "title": "Ballivián", "text": "Ballivián\n\nBallivián bylo velké jezero, které existovalo do konce pleistocénu na území Peru a Bolívie v Jižní Americe. Rozkládalo se na převážné části dnešní náhorní plošiny Altiplano v Andách. Jeho hladina ležela o 45 m výše než hladina jezera Titicaca. Po vyschnutí jezera vzniklo na severu jezero Titicaca a na jihu jezero Minchin. To posléze také vyschlo a jeho pozůstatky jsou jezera Poopó, Coipasa a Salar de Uyuni.\n"}
{"id": "251362", "url": "https://cs.wikipedia.org/wiki?curid=251362", "title": "Girona", "text": "Girona\n\nGirona má nejvyšší příjem na obyvatele ve Španělsku.\n\nZa vlády Římanů vedla v místech Girony důležité cesta, na obranu zde byla vybudována pevnost \"Gerunda\". Od té doby se o město často sváděly dlouhé boje. Dvě století zde měli nadvládu Arabové. Šest století zde sídlila početná židovská komunita. Židovské ghetto Gironas je jedno z nejlépe dochovaných v Evropě a je velkou turistickou atrakcí. Během 18. st. byla Girona osmnáctkrát obléhána. Díky bohaté historii a různorodému obyvatelstvu v historickém středověkém městě najdeme různé styly od římského klasicismu po secesi.\n\nV roce 2016 bylo město vyznamenáno Evropskou cenou za významnou snahu o evropskou integraci.\n\nVětšina města se rozkládá na západním břehu řeky Onyar. Staré město leží v severovýchodní části Girony, na úpatí kopce, na východním břehu řeky. Část starého města chrání středověké hradby. Na rozhraní starého a nového města leží jedno z největších náměstí v Gironě \"Plaça de Catalunya\". Odtud pak vede severním směrem pěší zóna s řadou obchodů a restaurací \"Rambla de la Libertat\" do středu starého města, kde je katedrála.\n\nGirona je také známá jako rodiště a působiště Nachmanida, jednoho z nejvlivnějších středověkých židovských učenců.\n\n\n"}
{"id": "251366", "url": "https://cs.wikipedia.org/wiki?curid=251366", "title": "Užovka hladká", "text": "Užovka hladká\n\nUžovka hladká (\"Coronella austriaca\") je evropský nejedovatý had. V současnosti jsou uznávány tři poddruhy: \"Coronella austriaca austriaca\", \"Coronella austriaca acutirostris\" a \"Coronella austriaca fitzingeri\". Poddruh \"Coronella austriaca acutirostris\" je znám ze severozápadu Pyrenejského poloostrova. Poddruh \"Coronella austriaca fitzingeri\" z jižní Itálie a Sicílie. Existence tohoto poddruhu je však některými autory zpochybňována.\n\nJako jediná užovka svého rodu rodí živá mláďata, také je to jediná užovka s tímto rozmnožováním v ČR.\n\nTato užovka je rozšířená prakticky po celé Evropě s výjimkou části Pyrenejského poloostrova, severu Anglie a celého Irska a severu Skandinávie. Ve Skandinávii vystupuje až na 64. stupeň severní šířky. Východní hranicí rozšíření je Kaspické moře a severozápad Íránu. Obývá rovněž celé Turecko.\n\nUžovka hladká je obvykle 50 až 70 centimetrů dlouhý had, který však výjimečně může přesáhnout 80 centimetrů. Největší jedinci dosáhli 92 centimetrů. Hmotnost se pohybuje mezi 50 a 75 gramy. Dožívá se asi 10 let, ale rekordní jedinec žil 14 let.\n\nMá plochou hlavu, která je těžko odlišitelná od krku. Její ošupení je na rozdíl od užovek rodu \"Natrix\" hladké a podle něj vlastně dostala i své jméno. Kolem těla má 19 řad šupin, na hřbetě má šupiny menší než na bocích. Samci mají 150 až 164 břišních šupin, samice 152 až 200. Rostrální štítek na hlavě má trojúhelníkovitý tvar, který hluboce zasahuje do štítku internasálního. Někdy ho dokonce rozděluje. Užovka má jeden (vzácně dva) předoční štítky a dva zaoční. Za očima má dva páry týlních štítků, někdy dva a tři, vzácně pak jeden a dva. Horních retních štítků má většinou 7, vzácně 8. Anální štítek pod ocasem je jeden, někdy je však rozdělený na dva. Samci mají 54 až 70 párů podocasních štítků, samice 46 až 76.\n\nSamci bývají hnědí, někdy až do červena. Samice jsou naproti tomu spíše šedohnědé. Za hlavou se vyskytuje tmavá skvrna a po stranách se táhne tmavý pás. Na hřbetě se skvrny někdy spojují, takže užovka připomíná zmiji. Z těchto důvodů je velmi často zabíjena. Na rozdíl od zmijí však její oči mají kulatou zřítelnici. Od čenichu přes oči a dále po těle se táhne tmavý pruh.\n\nJe široce rozšířena ve slunných a kamenitých křovinatých stráních a ve skalách. Vyhledává rovněž různé hromady sutě a další suchá a křovinatá místa. Loví především ještěrky, slepýše, drobné savce a hady (včetně jedovatých druhů). V mládí žere plže, kobylky a další hmyz. Je to denní živočich.\n\nPáří se po zimování, většinou v dubnu. Je živorodá, březost trvá 3 až 4 měsíce, poté samice klade živá mláďata 12 až 20 cm dlouhá. Nejdelší hadí novorozenci bývají však až 27 centimetrů dlouzí. Většinou jich bývá 8 až 14.\n\nPři ohrožení vypouští zapáchající tekutinu z kloaky a zuřivě kouše. Charakteristické je také hlasité syčení, nafukování krku a zplošťování hlavy.\n\nV České republice je zvláště chráněna jako silně ohrožený druh. Je chráněna ve všech svých vývojových stádiích. Chráněna jsou jí užívaná přirozená i umělá sídla a její biotop.\n\n"}
{"id": "251368", "url": "https://cs.wikipedia.org/wiki?curid=251368", "title": "Žibřidice", "text": "Žibřidice\n\nŽibřidice (německy \"Seifersdorf\") jsou částí obce Křižany v okrese Liberec, Libereckém kraji. Leží asi 15 km západně od Liberce. V části obce je evidováno 148 adres. V části obce není evidována žádná ulice. Všechny adresy v části obce mají PSČ 463 53.\n\n\n\n\n"}
{"id": "251372", "url": "https://cs.wikipedia.org/wiki?curid=251372", "title": "Příklonka", "text": "Příklonka\n\nPříklonka (enklitikon) je slovo (zpravidla krátké), které nemá vlastní přízvuk. Tvoří přízvučný celek se slovem předcházejícím. V některých případech se mohou příklonky psát s předchozím slovem dohromady, např. české \"tys udělal\".\n\nSlova, která tvoří přízvučné celky se slovy následujícími, nazýváme předklonky (proklitika). Souhrnný název pro příklonky a předklonky je klitika (j. č. klitikon).\n\nPříklonky v české větě, která má jinak volný slovosled, nepodléhají aktuálnímu větnému členění, nýbrž mají své pevné postavení (zpravidla) na druhém místě.\n\nNa první pozici (vyznačené \"kurzivou\") může být:\n\nSejde-li se v jedné větě více příklonek, jejich pořadí je následující:\n\nPříklady:\n\nUvedené příklady jsou tzv. příklonky stálé. Kromě toho existují i příklonky nestálé, které buď mohou mít přízvuk a chovat se jako jiný větný člen, nebo jsou bez přízvuku a stojí ve větě na druhém místě. Příklad:\n\n"}
{"id": "251373", "url": "https://cs.wikipedia.org/wiki?curid=251373", "title": "Para", "text": "Para\n\nPara ( ) je řeka v Rjazaňské oblasti v Rusku. Její horní tok zasahuje na hranici Tambovské oblasti. Je 192 km dlouhá. Povodí má rozlohu 3 590 km².\n\nTeče na sever přes Ocko-donskou rovinu. Ústí zprava do řeky Oky (povodí Volhy).\n\nZdroj vody je převážně sněhový. Zamrzá v listopadu a rozmrzá v dubnu. Řeka je splavná.\n"}
{"id": "251382", "url": "https://cs.wikipedia.org/wiki?curid=251382", "title": "Pyssa", "text": "Pyssa\n\nPyssa nebo také Tyssa ( nebo ) je řeka v Republice Komi v Rusku. Je 164 km dlouhá. Povodí má rozlohu 1160 km².\n\nÚstí zleva do řeky Mezeně.\n\nZdroj vody je smíšený s převahou sněhového. Zamrzá na konci října až na začátku listopadu a rozmrzá na začátku května. Řeka je splavná.\n"}
{"id": "251394", "url": "https://cs.wikipedia.org/wiki?curid=251394", "title": "Vesmírný dalekohled Jamese Webba", "text": "Vesmírný dalekohled Jamese Webba\n\nVesmírný dalekohled Jamese Webba (anglicky \"James Webb Space Telescope\", zkr. JWST) je teleskop připravovaný organizacemi NASA, ESA a CSA, který má v budoucnu nahradit dosluhující Hubbleův teleskop.\n\nNa rozdíl od svého předchůdce se nebude pohybovat na nízké oběžné dráze, ale bude umístěn v Lagrangeově bodě L2 soustavy Země-Slunce, tedy asi 1,5 mil. km od Země, na opačné straně než Slunce. Servisní lety současnými běžnými pilotovanými prostředky k tomuto teleskopu jsou proto prakticky vyloučeny. Fungovat by měl po dobu pěti až deseti let. Na místo určení bude vynesen raketou Ariane 5 z Francouzské Guyany.\n\nDalekohled nese jméno Jamese E. Webba, ředitele NASA v letech 1961–1968, v době vrcholícího vesmírného závodu.\n\nTeleskop měl být vypuštěn již roku 2014, to se ale nekonalo. Vypuštění bylo odloženo na první měsíce roku 2018. To se ale kvůli technickému stavu teleskopu opět nekonalo a bylo opět odloženo až na začátek roku 2020. V červnu 2018 NASA oznámila odložení vypuštění na 30. březen 2021.\n\nMezi hlavní cíle mise patří poznání vývoje prvních galaxií a hvězd po Velkém třesku (ty nejvzdálenější objekty), lepší porozumění formování hvězdných soustav a pátrání po životě mimo Sluneční soustavu.\n\nSběrné zrcadlo bude složeno z 18 šestiúhelníkových segmentů z pozlaceného berylia (každé o hmotnosti 20 kg) s celkovou plochou 25 m². Jeho průměr tak bude 6,5 m. Pohyb jednotlivých segmentů a tedy i zakřivení zrcadla bude možno regulovat ze Země. Teleskop bude pracovat v infračerveném oboru (vlnová délka 0,6 až 28 μm), což je výhodné při sledování velmi vzdálených objektů s velkým rudým posuvem a objektů s nízkou povrchovou teplotou.\n\n"}
{"id": "251406", "url": "https://cs.wikipedia.org/wiki?curid=251406", "title": "Zdislava z Lemberka", "text": "Zdislava z Lemberka\n\nSvatá Zdislava z Lemberka (1220 Křižanov – 1252 Lemberk) byla česká šlechtična a zakladatelka klášterů a špitálů. V roce 1907 byla prohlášena za blahoslavenou a roku 1995 papežem Janem Pavlem II. za svatou. V roce 1995 požádal litoměřický biskup o změnu patrocinia diecéze a od roku 2000 je sv. Zdislava hlavní patronkou Litoměřické diecéze. Od roku 2002 se stala patronkou Libereckého kraje.\n\nJejí otec byl Přibyslav z Křižanova na Moravě a matka Sibyla, původem ze Sicílie, která přišla do českých zemí s Kunhutou Štaufskou, nevěstou krále Václava I. Zdislava měla několik sourozenců – dospělého věku se dožily sestry Alžběta (neboli Eliška), provdaná za Smila z Lichtemburka, a Eufémie, manželka Bočka z Obřan.\n\nO jejím mládí nevíme prakticky nic, je třeba zmínit velmi vřelý vztah jejích rodičů k duchovnu a katolické církvi vůbec, takže je teoreticky možná její výchova v některém z moravských klášterů, nebo alespoň jejich vliv na Zdislavinu výchovu. Její manžel Havel z Lemberka, za kterého se provdala okolo roku 1238, byl blízký důvěrník krále Václava I. Narodily se jim snad čtyři děti: spolehlivě doložení synové Havel, Jaroslav a Zdislav a snad i dcera Markéta, o níž se zmiňuje pouze Žďárská kronika.\n\nZdislava byla zřejmě ráznou a energickou ženou. Její jméno je spojováno s dominikánskými kláštery v Turnově a v Jablonném v Podještědí, zde zároveň se špitálem, do kterého, navzdory svému vysokému postavení, osobně docházela a nemocných se ujímala. Zemřela předčasně v přibližně 33 letech, tradovanou tuberkulózu antropologický výzkum nepotvrdil. Pohřbena byla v kostele sv. Vavřince v Jablonném, jehož stavbu začala, dokončení stavby se ale nedožila.\n\nV roce 1994 byl o jejím životě natočen film \"V erbu lvice\" podle stejnojmenného románu Aleny Vrbové; známá je také kniha \"Světlo ve tmách\" od Jaroslava Durycha.\n\nO její beatifikaci požádal již v roce 1849 litoměřický biskup Augustin Bartoloměj Hille, avšak bezvýsledně. Roku 1895 byl zahájen proces blahořečení Zdislavy. Impulzem pro beatifikaci byla aktivita faráře z Jablonného v Podještědí Josefa Tschörche, který požádal o potvrzení nepamětného kultu paní Zdislavy z Lemberka. Ve spolupráci litoměřického biskupa Emanuela Jana Schöbela, litoměřického kanovníka Josefa Štěrby a litoměřického dominikána Benedikta Kundráta byly vykonány všechny potřebné práce pro beatifikaci. Proces beatifikace byl dokončen 6. září 1900 a dodán Kongregaci pro svatořečení do Říma. Kongregace vyjádřila souhlas k procesu 27. srpna 1907 a papež Pius X. 28. srpna 1907 Zdislavu z Lemberka blahořečil.\n\nRoku 1995 byla papežem Janem Pavlem II. uznána za svatou (byl uznán zázrak uzdravení MUDr. Františka Straky; v roce 1989 se jeho příbuzní modlili ke Zdislavě a MUDr. Straka se probudil z klinické smrti). 21. května 1995 papež Jan Pavel II. při své návštěvě České republiky na stotisícovém shromáždění na letišti v Olomouci-Neředíně svatořečil blahoslavenou Zdislavu z Lemberka spolu s blahoslaveným Janem Sarkanderem. Na žádost litoměřického biskupa Josefa Koukla byla prohlášena v témže roce za hlavní patronku Litoměřické diecéze a její hrob v Jablonném v Podještědí je diecézním poutním místem.\n\nOd jara 2002 je dle ustanovení krajského zastupitelstva patronka celého Libereckého kraje.\n\nRoku 2002 vydala ČNB k 750. výročí úmrtí Zdislavy pamětní stříbrnou minci v hodnotě 200 Kč.\n\n\n\nV roce 2018 proběhla z podnětu komtura Řádu sv. Lazara Jeruzalémského a velitele Komendy sv. Zdislavy Augustina Karla Andrleho Sylora a s podporou Diecéze litoměřické rekonstrukce podoby sv. Zdislavy z kosterních pozůstatků hlavy. Lebka byla zdigitalizována do 3D modelu českou společností Geo-cz a následně byla brazilským odborníkem na 3D grafiku a designérem Cícero Moraesem navrácena sv. Zdislavě její nejpravděpodobnější podoba.\n\n\n\n\n\n"}
{"id": "251408", "url": "https://cs.wikipedia.org/wiki?curid=251408", "title": "Antony (Hauts-de-Seine)", "text": "Antony (Hauts-de-Seine)\n\nAntony je francouzské město v departementu Hauts-de-Seine v Île-de-France.\n\nMěsto leží na řece Bièvre, 12 kilometrů od centra Paříže se kterým je spojuje linka příměstské železnice RER B.\n\nSousední obce: Fresnes, Wissous, Châtenay-Malabry a Verrières-le-Buisson.\n\"Počet obyvatel\"\nVe městě věřícím slouží několik řískokatolických a evangelických kostelů, synagoga, mešita a je zde i chrám tenrikyo.\n\n\n\n\n"}
{"id": "251409", "url": "https://cs.wikipedia.org/wiki?curid=251409", "title": "Sběrnice S-100", "text": "Sběrnice S-100\n\nSběrnice S-100 (IEEE 696-1983) je jednou z  prvních počítačových sběrnic. Byla vyvinuta v  roce 1974 jako část 8bitového počítače Altair 8800, který se dnes považuje za první osobní počítač. Sběrnice S-100 byla první standardizovanou sběrnicí v  mikropočítačovém průmyslu.\n\nZákladem S-100 jsou vyvedené piny mikroprocesoru Intel 8080. Dále systém obsahuje dvě jednosměrné 8bitové sběrnice a jednu obousměrnou adresovou sběrnici, širokou 16  bitů. Kromě toho je na sběrnici k  dispozici napájení +8 a +18V. Na jednotlivých kartách tak musí být konvertor na +5V (TTL) případně +/−12V (RS-232).\n\n"}
{"id": "251413", "url": "https://cs.wikipedia.org/wiki?curid=251413", "title": "Lada (Česká Lípa)", "text": "Lada (Česká Lípa)\n\nLada (do roku 1948 \"Jägersdorf\") byla samostatná obec severně od města Česká Lípa, z větší části na západ od silnice do Nového Boru, blízko vrchu Špičák. Místní částí města Česká Lípa jsou Lada od roku 1960. Podle Lad je pojmenováno i novodobé panelové sídliště Lada. Toto sídliště se však nachází jižněji v České Lípě. Do místní části Lada ani na katastrální území Lada nezasahuje. \n\nPrvně jsou Lada (Jägersdorf) zmíněna písemně roku 1439 jako „Yegerdorff“, kdy se po nich psal pan Cleyne Mikschy. Jako sídlo se pak Lada objevují v soupisu obcí českolipského tržního obvodu z let 1471–1481. Pravděpodobně v průběhu 16. století zanikla původní tvrz na Ladech a ves se v tomto období stala součástí hornolibchavského panství Řádu maltézských rytířů. V roce 1738 byla na Ladech vybudována kaple Neposkvrněného početí Panny Marie. Hlavní pouť a procesí se však konávaly 15. srpna na slavnost Nanebevzetí Panny Marie. Po vzniku obecního řízení (1850) patřila Lada k nedalekým Častolovicím, kde se nacházela i škola. Samostatnou obcí se Lada stala 25. července 1873.\n\nPo vyhnání původního obyvatelstva v souvislosti s koncem 2. světové války se ves označovala jako Ledce. Úředně však byla přejmenována z němčiny až 25. srpna 1948, a to právě na Lada. Od roku 1960 jsou Lada místní částí České Lípy, Místní národní výbor byl zrušen. Farní správou ovšem Lada patřila k České Lípě už od 1. září 1897 (předtím k Horní Libchavě). \n\nV roce 1990 byla na okraji nedalekého panelového sídliště otevřena nová základní škola \"ZŠ Lada - Šluknovská\", kterou dnes navštěvují děti i z Lad.\n\nOd jihu je místní část Lada tvořena ulicí U Rokle, na niž směrem k severu navazuje ulice Dolní, tvořící páteřní hustě zastavěnou část osady. Na východní straně Lady probíhá hlavní silnice I/9, která nese název Borská. Podél ní stojí směrem od jihu několik roztroušených domů. Dále se východním směrem od této silnice nalézá seskupení domů zvané původně Spitzberg (Špičák). Centrem Lad pak je nynější křižovatka ulic Borská a Dolní na severu zástavby, kde se nachází autobusová zastávka a v minulosti rovněž obecní úřad, výletní restaurace a prodejna potravin.\n\nPři sčítání lidu v roce 1869 měla obec 167 obyvatel. V roce 1930 dosáhla Lada 203 trvale bydlících osob. Vlivem výměny obyvatelstva se však v roce 1950 hlásilo k příslušnosti v obci jen 118 lidí a tento počet postupně klesl až na 64 v roce 1980. Při posledním sčítání lidu v roce 2001 se napočítalo 120 obyvatel. Vzhledem k poměrně intenzivní výstavbě rodinných domů lze předpokládat, že počet lidí žijících na Ladech se vrací k předválečným hodnotám. \n\nV roce 1869 stálo na Ladech 35 domů. Tento stav se udržoval až do konce druhé světové války. Po vyhnání Němců se počet domů snižoval až na 22 v roce 1980. Vlivem nové výstavby stoupl do roku 2001 počet domů na 41, z toho 34 trvale obydlených.\n\nZmíněnou kapli Neposkvrněného početí Panny Marie v roce 1991 koupili soukromníci z České Lípy, její stav se zhoršoval. Až nynější pražský vlastník započal s opravami. \n\n"}
{"id": "251414", "url": "https://cs.wikipedia.org/wiki?curid=251414", "title": "Majestátní plurál", "text": "Majestátní plurál\n\nMajestátní plurál (lat. \"pluralis majestatis\" nebo též \"plural maiestaticus\", \"pluralis maiestaticus\"), někdy též královský plurál, je způsob, kdy panovník nebo jiný vysoce postavený představitel státu nebo církve o sobě hovoří v množném čísle (\"my\" namísto \"já\"). Tímto způsobem dává mluvčí najevo vážnost svého postavení.\n\nUžívat se začal za tetrarchie, tedy po rozdělení moci v říši římské za Diocleciana, kdy každý augustus a každý caesar mluvil i za všechny tři ostatní a vydával zákony i jejich jménem.\n\nVe vlastním životopise císaře Karla IV. \"Vita Caroli\" můžeme např. číst:\n\n\n"}
{"id": "251421", "url": "https://cs.wikipedia.org/wiki?curid=251421", "title": "Sibyla z Křižanova", "text": "Sibyla z Křižanova\n\nSibyla († 1262 Žďár nad Sázavou) byla matkou Zdislavy z Lemberka. Do Čech přišla velice mladá s Kunhutou Štaufskou, nevěstou krále Václava I., jako členka jejího doprovodu. Stala se její dvorní dámou. Pocházela ale z Itálie, ze Sicilského království.\n\nByla velice vzdělaná a zbožná žena. Se svým manželem Přibyslavem a s pomocí královny Kunhuty například podporovala dominikánský klášter rozjímavých sester v Brně a spoluzakládala žďárský klášter. Po smrti třetího manžela, začala žít se svou dcerou Eufémií po způsobu poustevnic v blízkosti žďárského cisterciáckého kláštera. Tam byla i po své smrti roku 1262 pohřbena.\n\n\n\n"}
{"id": "251427", "url": "https://cs.wikipedia.org/wiki?curid=251427", "title": "PowerBook", "text": "PowerBook\n\nPowerBook je označení řady přenosných počítačů, které navrhovala, vyráběla a distribuovala americká společnost Apple Computer, Inc. mezi roky 1991 a 2006. Tato typová řada, která byla zaměřena na „profesionální“ část trhu, obdržela řadu ocenění, mj. v roce 2001 cena \"Industrial Design Excellence Award\" a titul \"Laptop of the Year\" z roku 2005.\n\nPowerBooky používaly procesory PowerPC řady G3 a G4. Poslední PowerBooky měly procesor G4 na frekvenci 1,67 Ghz.\n\n15 let dlouhá tradice počítačů PowerBook byla ukončena v roce 2006, kdy ji nahradily řady MacBook a MacBook Pro. Na rozdíl od předchozí generace, macbooky jsou osazeny procesorem Intel Core Duo.\n"}
{"id": "251431", "url": "https://cs.wikipedia.org/wiki?curid=251431", "title": "Sandsvatn", "text": "Sandsvatn\n\nSandsvatn je největší jezero na ostrově Sandoy a zároveň třetí největší jezero na celých Faerských ostrovech. Rozloha jezera je 0,8 km² a hloubka 5 metrů. V jezeře jsou pstruzi a lososi.\n\n"}
{"id": "251433", "url": "https://cs.wikipedia.org/wiki?curid=251433", "title": "Purpe", "text": "Purpe\n\nPurpe ( ) je řeka v Jamalo-něneckém autonomním okruhu v Ťumeňské oblasti v Rusku. Je 327 km dlouhá. Povodí má rozlohu 5110 km².\n\nPramení na vysočině Sibiřské Úvaly. Teče na severovýchod mezi jezery a bažinami. Ústí zleva do řeky Pjakupur (povodí Puru).\n\nZdroj vody je smíšený s převahou sněhového. Zamrzá v říjnu a rozmrzá v květnu.\n"}
{"id": "251434", "url": "https://cs.wikipedia.org/wiki?curid=251434", "title": "Havelka", "text": "Havelka\n\nExistuje více nositelů českého příjmení Havelka:\n\n\n\n\n"}
{"id": "251438", "url": "https://cs.wikipedia.org/wiki?curid=251438", "title": "Pegtymel", "text": "Pegtymel\n\nPegtymel nebo také Rapylkatyn ( nebo ) je řeka v Čukotském autonomním okruhu v Rusku. Je 345 km dlouhá. Povodí má rozlohu 17 600 km².\n\nPramení na Paljavaamském hřbetu. Protéká napříč Pegtymelským hřbetem a ústí do Východosibiřského moře, přičemž vytváří deltu.\n\nZdroj vody je sněhový a dešťový.\n"}
{"id": "251442", "url": "https://cs.wikipedia.org/wiki?curid=251442", "title": "Štědrost", "text": "Štědrost\n\nŠtědrost (lat. \"liberalitas\", angl. \"generosity\", rusky \"щедрость\") je jednou ze sedmi ctností, pochází pravděpodobně ze starého francouzského slova \"charité\" , které bylo odvozeno z latinského \"caritas\". Je to ochota dávat, uskutečňování šlechetných myšlenek nebo činů, láska k bližním, charita, velkorysost. Aristoteles říkal, že štědrost je vyváženým středem mezi rozhazovačností a lakotou. Jinými slovy je to potlačená chamtivost a egoismus. Nepřítomnost žádostivosti; neulpívání na vnímaném objektu. Opakem štědrosti je lakota (\"lat. avaritia\").\n\nCitát Pesimista říká, že vidí sklenici poloprázdnou, optimista tu samou sklenici vidí zpola plnou a štědrý člověk vidí sklenici s vodou a hledá někoho, kdo by mohl mít žízeň. — G. Donald Gale\n\nŠtědrost je v buddhismu jednou a první z tzv. Šesti vysvobozujících činů. Dalšími jsou: smysluplné jednání, trpělivost, píle, meditace a moudrost.\nTyto nauky se používají především v buddhismu Velké cesty.\nŠtědrost se dělí na tři úrovně:\n\n\n\n"}
{"id": "251456", "url": "https://cs.wikipedia.org/wiki?curid=251456", "title": "Silan", "text": "Silan\n\nSilan (\"monosilan\") je chemická sloučenina s chemickým vzorcem SiH. Je obdobou methanu, jen atom uhlíku je nahrazen křemíkem. Při běžné teplotě je silan pyroforický bezbarvý plyn tj. na vzduchu dochází ke samovznícení. \n\nObecně označuje silan (křemíkovodík) také libovolnou (binární) sloučeninu křemíku s vodíkem - podobně jako uhlovodík znamená sloučenina uhlíku s vodíkem. Silany jsou tvořeny skupinami křemíkových atomů vázaných kovalentně na vodíkové atomy. Obecný vzorec silanu je SiH (je tedy analogický nasyceným uhlovodíkům – alkanům) \nSilany jsou méně stabilní než jejich uhlovodíkové analogy, protože vazba Si-Si je poněkud slabší než vazba C-C. V prostředí kyslíku se silany snadno rozloží, protože vazba Si-O je velmi stabilní. \n\nNázvosloví silanů je poměrně jednoduché – nejjednodušší silan SiH je prostě silan (monosilan, tetrahydrid křemíku), SiH je disilan, SiH trisilan atd. Existují i cyklosilany s atomy křemíku uspořádanými v kruhu a s obecným vzorcem SiH (analogicky k cykloalkanům) a větvené silany, u kterých v názvech používáme názvy radikálů jako silyl pro SiH-, disilanyl pro SiH- atp. – analogicky k názvům uhlovodíkových radikálů - alkylů. Silanoly jsou silany, ve kterých je jeden (či více) z vodíků nahrazen hydroxylovou skupinou OH- -jsou to analogy alkanolů (alkoholů).\n\nSilan SiH se vyrábí z metalurgicky čistého křemíku dvoustupňovým procesem. v prvním stupni reaguje práškový křemík s chlorovodíkem při cca 300 °C za vzniku trichlorsilanu HSiCl a plynného vodíku:\n\nSi + 3 HCl → HSiCl + H\n\nDalším krokem je disproporcionace trichlorsilanu (za účasti katalyzátoru – např. AlCl) na silan a tetrachlorid křemíku (chlorid křemičitý):\n\n4 HSiCl → SiH + 3 SiCl\n\nSilany jsou výchozí sloučeniny pro výrobu složitějších křemíkatých látek např. pro výrobu čistého polovodičového křemíku.\n\n"}
{"id": "251465", "url": "https://cs.wikipedia.org/wiki?curid=251465", "title": "Dave Mustaine", "text": "Dave Mustaine\n\nDavid Scott Mustaine (* 13. září 1961 La Mesa, Kalifornie, USA) je americký kytarista, skladatel a zpěvák speed/thrash metalové skupiny Megadeth. Narodil se Emily a John Mustainovým a od 17 let žil ve vlastním bytě, ve kterém vydržel díky obchodu s drogami. Vyrůstal na různých předměstích jižní Kalifornie. Jako hlavní figura skupiny Megadeth, bývalý kytarista a spoluzakladatel Metallicy je jeden z hrstky lidí považovaných za průkopníky thrash/speed metalu.\n\nPřed Metallicou hrál v kapele \"Panic\". K Metallice se připojil po inzerátu, který dal do místních novin \"The Recycler\" Lars Ulrich, bubeník Metallicy. V Metallice vydržel jen do roku 1983, kdy byl kvůli problémům s alkoholem a drogami vyhozen. Nejznámější během jeho činnosti v Metallice je song „The Four Horsemen“ z alba Kill 'Em All, který sám napsal a později vydal na prvním albu Megadeth jako „Mechanix“. Mustainův vliv je znát i na několik dalších albech Metallicy. Po vyhazovu si dal za cíl založit skupinu agresivnější a úspěšnější než Metallica. Ještě v roce 1983 založil skupinu \"Fallen Angels\", která však dlouho nepůsobila. V létě potkal basáka Dava Ellefsona a založil Megadeth; tehdy s kytaristou Gregem Handevidtem a bubeníkem Dijonem Carruthersem. V roce 2002 David Mustaine přestal hrát kvůli zranění ruky. Vrátil se v roce 2004. Během zotavování se stal křesťanem.\n\nDne 17.června 2019 Mustaine prostřednictvím Facebooku uvedl, že má rakovinu jícnu. Lékaři mu prý dávají 90% šanci na zotavení a její nenávratnost. Megadeth kvůli Mustainovi tak utli turné pro rok 2019 s vyjjímkou události Megacruise kde spolu s fanoušky a kapelami jako Anthrax či Overkill zahrají na výletní lodi.\n\n"}
{"id": "251467", "url": "https://cs.wikipedia.org/wiki?curid=251467", "title": "Soudní znalec", "text": "Soudní znalec\n\nSoudní znalec (či jen zkráceně znalec) zpracovává znalecké posudky a vykonává jinou odbornou činnost pro potřeby především soudu, ale i jiných orgánů, institucí a osob. Do funkce jej pro konkrétní obor, odvětví a specializaci jmenuje ministr spravedlnosti, který má pro určité obory zřízeny tzv. sbory pro znalecké otázky, nebo předseda krajského soudu, který k tomu byl ministrem pověřen. V podobném postavení je i takto jmenovaný tlumočník.\n\nZnalecké posudky mohou být vyžádány také od různých znaleckých a vědeckých ústavů, vysokých škol či jiných institucí.\n\nNavrhnout ke jmenování znalcem může jakýkoli státní orgán, vědecká instituce, vysoká škola či jiná organizace, která se zabývá činností, pro jejíž obor znalce navrhuje. Budoucí znalec ale může o jmenování požádat i sám. Podmínkami pro jmenování jsou:\nPo jmenování musí znalec složit slib do rukou toho, kdo jej jmenoval, a ten zní: \"„Slibuji, že při své znalecké činnosti budu přesně dodržovat právní předpisy, že znaleckou činnost budu konat nestranně podle svého nejlepšího vědomí, že budu plně využívat všech svých znalostí a že zachovám mlčenlivost o skutečnostech, o nichž jsem se při výkonu znalecké činnosti dozvěděl.“\"\n\nPoté je znalec zapsán do \"seznamu znalců\", který vede krajský soud, v jehož obvodu má znalec své trvalé bydliště. Ústřední seznam vede ministerstvo spravedlnosti. Všechny tyto seznamy jsou veřejně přístupné, a to i dálkovým způsobem.\n\nJmenovaný znalec může být tím, kdo jej jmenoval, i odvolán, pokud o to sám požádá, nebo jestliže se dodatečně prokáže, že nebyly ke jmenování splněny všechny podmínky, nebo tyto podmínky odpadly, nastaly takové skutečnosti, pro které znalec již nemůže svou činnost vykonávat, či mu znalecká činnost brání v plnění pracovních povinností, případně znalec i přes předchozí výstrahu neplní své povinnosti.\n\nAčkoliv jsou znalci pro rozlišení od obecného smyslu slova označováni souslovím „soudní znalec“, znalecké posudky se uplatňují nejen u soudních řízení, ale i u správních řízení a různých právních jednání pro soukromé subjekty. Působnost znalců je celostátní a není-li při konkrétním řízení dostupný žádný zapsaný znalec, může jím být ustanovena i v seznamu znalců nezapsaná osoba.\n\nNa vyžádání státního orgánu má znalec povinnost podat posudek, posudky pro soukromé osoby vypracovává na základě dohody s nimi. Svou činnost vykonává zásadně osobně, může ale přibrat konzultanta. Zásadní je, že znalec nesmí být při zpracování svého posudku podjatý, pokud by byl, rozhodne o jeho vyloučení orgán, který jej v daném řízení znalcem ustanovil. K vypracování posudku je znalec oprávněn používat zařízení a materiál organizace, u níž pracuje, ale ta má vůči znalci nárok na úhradu nákladů. Znalci jsou povinni vést \"znalecký deník\", ve kterém vedou evidenci své znalecké činnosti, a zároveň při své činnosti užívají kulaté \"znalecké pečetě\", kterou jim vydává správa krajského soudu, v jehož seznamu jsou zapsáni. Používá se především k označování písemného znaleckého posudku a obsahuje malý státní znak, jméno znalce a jeho obor.\n\nZnalec má za vypracování posudku právo na odměnu podle stanovených sazeb a zvýšenou o částku odpovídající DPH, stejně jako na účelně vynaložené náklady, zejména cestovní výdaje, náhradu ušlé mzdy, použití materiálů a přístrojů či přibrání konzultanta. Jak sazby odměn, tak výši náhrad vynaložených nákladů jsou určeny příslušnou vyhláškou ministerstva spravedlnosti.\n\nZnalec požívá zvýšené trestní ochrany před vraždou, ublížením na zdraví, mučením, vydíráním, nebezpečným vyhrožováním a poškozováním cizí věci. Na druhou stranu jsou na něj v tomto směru kladeny i jisté požadavky řádného výkonu znalecké činnosti. Pokud by podal nepravdivý, hrubě zkreslený nebo neúplný znalecký posudek, mohl by být potrestán trestem odnětí svobody až na dva roky nebo zákazem činnosti. Podobně může být potrestán i za zamlčování podstatných okolností nebo za uvádění nepravd o nich.\n\nDaniel Vaněk kritizuje nedostatečnou odbornost soudních znalců. Znalec totiž není ze seznamu znalců vyškrtnut, pokud o to sám nepožádá (nebo nespáchá nějaký trestný čin). Podle Vaňka pak tedy znaleckou činnost vykonávají lidé, kteří již dávno nemají přístup na specializovaná pracoviště, či za ně posudky vypracovávají načerno jejich bývalí kolegové. Dalším bodem Vaňkovy kritiky je to, že není možné nijak postihnout špatný odborný posudek.\n\n\n"}
{"id": "251469", "url": "https://cs.wikipedia.org/wiki?curid=251469", "title": "Umar al-Bašír", "text": "Umar al-Bašír\n\nUmar Hasan Ahmad al-Bašír (,* 1. ledna 1944) byl v letech 1989 až 2019 prezidentem Súdánu.\n\nBašír byl armádním generálem, v roce 1973 se zúčastnil arabsko-izraelské války ve službách egyptské armády. V devadesátých letech udělil azyl Usámovi bin Ládinovi.\n\nK moci se dostal převratem (30. června 1989), kterým svrhl premiéra Sádika al-Mahdího, poté rozpustil vládu. Dva roky po nástupu do funkce vyhlásil v celé zemi kromě jihu právo šaría. Za jeho vlády vyvrcholila druhá súdánská občanská válka proti jihu a kvůli jeho extrémistické proislámské politice začal konflikt v Dárfúru.\n\n14. července 2008 jej prokurátor Mezinárodního trestního tribunálu (ICC) obvinil z válečných zločinů, genocidy a zločinů proti lidskosti spáchaných v provincii Dárfúr. 4. března 2009 vydal soud na prezidenta zatykač pro válečné zločiny a zločiny proti lidskosti (obvinění z genocidy zatím soud dostatečně neprokázal). Bašír tak byl první úřadující hlavou státu, proti které byl pro takové obvinění vydán zatykač (2011 také na Muammara Kaddáfího a Laurenta Gbagba). Súdán však jurisdikci ICC neuznává a Rada bezpečnosti OSN, která toto stíhání iniciovala, může celé soudní řízení svým rozhodnutím na rok pozastavit.\n\n19. prosince 2018 začaly protesty a demonstrace napříč zemí proti vysokým cenám potravin, následně se ale odpor namířil proti Bašírovu režimu. Následné tvrdé perzekuce přinesly 39 až 60 mrtvých demonstrantů. V reakci na stále pokračující demonstrace Bašír rezignoval na začátku března 2019 na post lídra strany Národní kongres, vedení dočasně převzal Ahmad Harún, místopředseda strany. Rezignaci na prezidenta tehdy odmítl. Neutuchající protesty potom podpořily i největší osobnosti opozice a otočila i policie, která předtím protesty rozháněla.\n\nDne 11. dubna 2019 podal Bašír demisi po tom, co proti němu od 6. dubna protestovaly desítky tisíc lidí. Tuto poklidnou demonstraci napadaly tajné služby a složky věrné prezidentovi. Proti nim ale zasáhly vojáci a nejvyšší rada ozbrojených sil převzala moc. Bezpečnostní složky obsadily klíčové silnice a mosty v Chartúmu a tajná služba NISS oznámila, že propustí všechny politické vězně. Zatčeno bylo několik členů vlády a masově jsou zatýkáni představitelé režimu. Bašír je s několika členy Muslimského bratrstva v domácím vězení. Po pádu režimu hodlají demonstranti vyjednávat s armádou o přechodné vládě, v níž by byla zastoupena opoziční strana Deklarace pro svobodu a změnu.\nDne 11. února 2020 rozhodli súdánští představitelé o vydání Bašíra k Mezinárodnímu trestnímu soudu v souvislosti se zločiny spáchanými během konfliktu v Dárfúru.\n\n\n\n"}
{"id": "251470", "url": "https://cs.wikipedia.org/wiki?curid=251470", "title": "Tvarovaná příze", "text": "Tvarovaná příze\n\nTvarovaná příze (angl.: \"textured yarn\"; něm.: \"texturiertes Garn\") je výrobek ze zkadeřených nekonečných chemických vláken.\nZkadeřením, tedy umělým odchylováním vláken od rovnoběžné osy příze se dosáhne zvýšení objemnosti, nasákavosti, tepelné izolace, měkčího „textilního“ omaku a případně značné elasticity výsledného výrobku.\nSvětová produkce nekonečných chemických vláken dosahuje (v roce 2008) cca 26 milionů tun. Výrobní kapacita tvarovaných filamentů se odhadovala na začátku století na cca 11 milionů tun ročně, z toho 94 % příze z polyesterových vláken.\n\nVýroba přízí s roztažností do cca 50 % se v posledních letech dále rozšiřovala, naproti tomu tvarované příze s roztažností 150-300 % (na plavky a některé sportovní oděvy) byly nahrazeny mnohem dražšími ale kvalitnějšími elastomery. Přesnější údaje o současných poměrech nejsou veřejně známy.\n\nNejstarší způsob tvarování vycházel z francouzsko-amerického vynálezu z roku 1931, původně určenému k zušlechtění příze z nekonečných viskózových vláken. Od té doby byla vyvinuta řada technologií, které umožňují mechanicky, pneumaticky nebo účinkem tepla tvarování téměř všech druhů umělých vláken. Nejdůležitější z nich:\n\nTechnologií torzního tvarování nepravým zákrutem se vyrábí asi 2/3 tvarovaných přízí.\n\nHladký vlákenný materiál se ská s vysokým zákrutem a současně probíhá ohřívaným fixovacím agregátem. S pomocí otočné trubičky se pak změní směr zákrutu, skaní pokračuje a vlákna mají snahu se po uvolnění dostat do původní polohy. Protože však zákrut je tepelně fixovaný, daří se to jen zčásti, příze se zkadeřuje.\n\nZákrut se uděluje pomocí tření příze o plochy speciálních kotoučů (namísto dřívějšího vřetene) a dosahuje se rychlosti až 1200 m/min.\nNapříklad na stroji s 240 tvarovacími jednotkami (na ploše cca 130 m²) je možné zpracovat až 1 tunu příze za hodinu.\nTechnologie je vhodná pro všechny druhy tepelně tvarovatelných nekonečných vláken. Pro výrobky s vysokou pružností a nižší objemností se hodí nejlépe PA vlákna (punčochy, lyžařské obleky). Polyester je vhodnější tam, kde se vyžaduje objemnost bez silné roztažnosti.\n\nPro určité druhy přízí (např. kobercové z polyamidu) se napojují tvarovací stroje (s výhodou zejména \"pěchovací\") přímo na zvlákňovací linku v chemické výrobě a tvarování probíhá současně s dloužením vláken.\n\nPodobného efektu jako tvarováním příze se také může dosáhnout použitím\n\n"}
{"id": "251488", "url": "https://cs.wikipedia.org/wiki?curid=251488", "title": "Milivoj Uzelac", "text": "Milivoj Uzelac\n\nMilivoj Uzelac (16. června 1919 Praha – 8. března 1988 Praha) byl český hudební skladatel a dirigent.\n\nPo maturitě na reálném gymnáziu v Praze studoval na Pražské konzervatoři skladbu a dirigování. Jeho učiteli byli Pavel Dědeček, Rudolf Karel, František Pícha a Jaroslav Řídký. Za německé okupace byl odeslán na nucené práce do Německa. Stal se korepetitorem opery v Brémách. Po návratu do Československa působil jako dirigent Filmového symfonického orchestru. V letech 1956–1959 byl šéfdirigentem Moravské filharmonie, se kterou podnikl koncertní zájezd do Polska. V letech 1960–1962 působil jako hlavní dirigent \"Armádního uměleckého souboru ministerstva vnitra.\" V roce 1961 se stal šéfem orchestru Divadla Na Fidlovačce a od roku 1963 dirigentem Hudebního divadla Karlín. Vystupoval jako hostující dirigent v Polsku a několik let byl stálým hostem orchestru berlínského rozhlasu.\n\nZemřel 8. března 1988 a je pohřben na chuchelském hřbitově v Praze.\n\nJako hudební skladatel proslul zejména svou filmovou hudbou. Je autorem hudby k více než stovce krátkometrážních dokumentárních filmů. Mezi nimi jsou známější filmy se sportovní tematikou (např. \"Zimní olympijské hry v Oslo\", nebo celovečerní sestřih \"Olympiáda Helsinky\"). Kromě toho psal scénickou hudbu k rozhlasovým hrám i drobnější orchestrální skladby.\n\n\n"}
{"id": "251497", "url": "https://cs.wikipedia.org/wiki?curid=251497", "title": "William-Adolphe Bouguereau", "text": "William-Adolphe Bouguereau\n\nWilliam-Adolphe Bouguereau (30. listopadu 1825 – 19. srpna 1905) byl francouzský akademický malíř období realismu.\n\nWilliam-Adolphe Bouguereau se narodil v La Rochelle. Jeho otec sice příliš nechtěl, aby jeho syn stal malířem, ale jeho matka a strýc s jeho zálibou plně souhlasili. S jejich podporou se mladý Bouguereau mohl stát studentem pařížské École des beaux-arts. Tam studoval u Françoise Picota. Po čtyřech letech kromě různých jiných vyznamenání získal v roce 1850 Prix de Rome, tím mohl studovat v Itálii Raffaela, Andrea del Sarto, ale také Jacquese-Louise Davida a Jeana-Dominique Ingrese. Ten významně ovlivnil detailní podstatu Bouguereauova díla. Od té doby se jeho obrazy vystavovaly na každoročních salonech, kde se staly velkou podívanou. V 60. letech 19. století namaloval také mnoho žánrových scén. V roce 1876 byl jmenován členem Francouzského institutu, v roce 1888 profesorem na École des beaux-arts. Když mu bylo 74 let, oženil se s malířkou z New Hampshire Elisabeth Gardnerovou. Na konci jeho života začala jeho díla v důsledku nástupu modernismu u veřejnosti ztrácet na ceně.\n\nWilliam-Adolphe Bouguereau byl klidný a společensky nenáročný člověk, který často a rád chodil do přírody, nebo se rád bavil s přáteli, kteří ho měli ve velké oblibě i když Degas žertem nazýval jeho malbu „bouguereauté“. Bouguereau měl přísný disciplinovaný styl, který je patrný zejména na malbě \"Zrození Venuše\", která se vedle verze Cabanelovy stala jakýmsi doslova „symbolem akademismu 19. století“. Bouguereau ovšem maloval nejen mytologické malby, nýbrž i scény jako \"Mladá pastýřka\" která zobrazuje mladou dívku pasoucí ovce. Bouguereau zemřel roce 1905 v La Rochelle.\n\nOd 60. let 19. století byl Bouguereau úzce spjat s Julianovou akademií, kde vyučoval a radil studentům a studentkám výtvarného umění z celého světa. Během několika desítek let mu „prošly rukama“ stovky, ne-li tisíce studentů malby a kreslení. Z řady z nich se stali ve svých zemích významní umělci, někdy pokračující v jeho realistickém stylu, jindy naopak rebelující proti němu, jako například Henri Matisse. William-Adolphe Bouguereau se po smrti své první ženy oženil se svou nejslavnější studentkou Elizabeth Jane Gardnerovou.\n\nBouguereau maloval různé kompozice především s námětem mytologie, náboženství či historie. Často také maloval ženy (např. jako Venuše, nebo madony). Zabýval se však také různými žánrovými motivy a maloval i portréty. Jeho nejoblíbenějším malířem byl Raffael, jehož díla v mládí často kopíroval a studoval. Pro Bouguereauův styl je příznačná přesná linka, důkladná kresba a lokální barva. Bouguereau nijak nepodporoval rozvoj malířství, zejména v lidských postavách. Nakonec jeho sláva upadla souběžně s rozvojem impresionismu. Od r.1920 nebyl téměř uváděn v encyklopediích a po druhé světové válce byl uváděn jako \"akademický představitel nejhoršího formalismu\". Jeho sláva se dočkala určitého oživení až v 80. letech 20. století.\n\nBouguereauovo plné jméno se uvádí různě; některé zdroje uvádějí \"William-Adolphe Bouguereau\" (nejčastěji používané převážně ve Francii, ale i ve světě), zatímco jiné píší \"Adolphe William Bouguereau\" (méně, ale přesto často používaná možnost). Sám umělec své práce podepisoval nejdříve \"William Bouguereau\", později a častěji „\"W.Bouguereau.datum\"“ nebo „\"W-BOVGVEREAV-datum\"“.\n\n\n\n\n"}
{"id": "251499", "url": "https://cs.wikipedia.org/wiki?curid=251499", "title": "Taras Ševčenko", "text": "Taras Ševčenko\n\nTaras Hryhorovyč Ševčenko (ukrajinsky \"\") (9. března 1814 Morynci, dnes Čerkaská oblast Ukrajiny – 10. března 1861 Petrohrad, Rusko) byl ukrajinský básník a výtvarný umělec, vedle Ivana Kotljarevského zakladatel moderní národní literatury, symbol země a ukrajinské kultury. Jeho pomníky stojí v mnoha ukrajinských i světových městech.\n\nZe 47 let svého života prožil Ševčenko 24 let jako nevolník, 9 let na svobodě, 10 let ve vyhnanství a 4 roky pod policejním dohledem.\n\nŠevčenko se narodil ve středoukrajinské vesnici Morynci v rodině sedláka-nevolníka. V devíti letech přišel o matku, v jedenácti o otce; ten ho ještě před smrtí poslal do církevní školy v nedaleké Kirylivce, odkud utekl do sousední Lysjanky. Ševčenko měl malířské nadání, které však kvůli zákazům vrchnosti mohl jen těžko rozvíjet. Nakonec se mu podařilo dostat se do učení malířství ve Vilně a po polském listopadovém povstání v Petrohradě, se zde učil u Ivana Sošenka, který ho představil několika malířům a básníkům, mj. Vasiliji Žukovskému. Díky nim mohl Ševčenko studovat na Petrohradské akademii a roku 1838 získat svobodné postavení, tedy vymanit se z nevolnického stavu.\nV akademii Ševčenko studoval u Karla Brjullova a zároveň se intenzivně věnoval jednak literatuře, jednak studiu věd. Roku 1840 vydává svou nejznámější sbírku \"Kobzar\". V roce 1843 navštívil rodnou ves a její okolí; do Petrohradu se vrátil rozčarován. Znovu přijel po dvou letech. Roku 1846 vstupuje do tajného Cyrilometodějského bratrstva.\n\nBratrstvo bylo odhaleno roku 1847. Následujících deset let strávil Ševčenko ve vyhnanství, převážně v Orenburgu a v Orské pevnosti. Odtud se jako člen geografické expedice vedené A. I. Butakovem vydává do dnešního Kazachstánu a okolí Aralského jezera. Později byl přemístěn do Novopetrovského opevnění (dnes Fort-Ševčenko). Během desetiletého období se střídala období, kdy se Ševčenko intenzivně věnoval psaní, malbě či rytectví, s obdobími, z nichž neznáme žádné dílo.\n\nRoku 1857 vyhnanství skončilo. Ševčenko je stále pod policejním dohledem, je mu však umožněno vydat se přes Astrachaň a Nižnij Novgorod do Petrohradu; odtud roku 1857 vyjíždí na rodnou Ukrajinu, kde si chtěl vystavět domek. To se však nezdařilo. Poslední dva roky tráví opět v Petrohradě a píše. Po pohřbu konaném v Petrohradě 12. března 1861 byly jeho ostatky dovezeny na Ukrajinu, kde byly uloženy nedaleko Kaniva na stráni nad Dněprem.\n\nŠevčenkovo dílo čítá několik sbírek, povídek a dramat a množství maleb, kreseb a rytin. Zachovala se též korespondence a fragmenty deníkových záznamů.\n\nIvan Franko o Ševčenkovi řekl, že s ním „do evropské literatury vstoupil prostý mužik z vesnice“. Hlavním pramenem inspirace byl Ševčenkovi skutečně jednak lidový život Ukrajiny – tehdy téměř výhradně venkovské –, jednak vlastní prožitky z cest vyhnanství. Jeho velkým tématem byla národní poroba Ukrajinců ze strany Ruska (dříve též Polska), obecněji pak soucit s lidským utrpením a nesplněnými touhami vůbec. Pro pozdější ukrajinskou literaturu byl Ševčenko největším vzorem (a také předmětem epigonství). Na Ukrajině je mu dodnes věnovana velká pozornost i na akademické půdě: bylo toho o něm napsáno tolik, že další spisy o něm podle některých názorů vedou jen k zamlžení jeho osobnosti a díla.\n\nTvořil v ukrajinštině, některá díla i v ruštině.\n\n\n\n\n\n\n\n\n"}
{"id": "251506", "url": "https://cs.wikipedia.org/wiki?curid=251506", "title": "Medvěd ušatý", "text": "Medvěd ušatý\n\nMedvěd ušatý (Ursus thibetanus, též zvaný medvěd himálajský) patří mezi menší medvědy, obývá střední a východní Asii, stoupá vysoko do hor a docela obratně šplhá po stromech. V přírodě se živí hlavně kořínky, žaludy, ořechy, výhonky a jinými plody, je téměř úplný vegetarián, někdy se v jeho jídelníčku vyskytuje také med a hmyz, např. mravenci, a také si občas chodí přilepšit na lidské pole.\n\nJe do značné míry podobný baribalovi. Samec váží 110 – 150 kg, samice 65 – 90 kg. Délka jeho těla se pohybuje mezi 140 a 180 cm. Dožívá se až 25 let.\nOd ostatních medvědů se medvěd ušatý liší štíhlejší tlamou, černě zbarvenou srstí a především bílou skvrnou do tvaru V či Y umístěnou na hrudi. Delší srst na lopatkách a po stranách krku tvoří dojem límce. Samci jsou přibližně o 20 % větší než samice. Mají skvělý čich, ale zrak a sluch není tak dobře vyvinutý, jak lze poznat i podle jejich dlouhého čenichu a drobných očí a středně velkých kulatých uší. Jejich silné a dlouhé tlapy mají vyzbrojeny dlouhými nezatažitelnými drápy. Chodí pomalu a ostražitě. Při chůzi se dotýkají země jako člověk tedy pěti prsty a patou (jsou ploskochodci), ale v nebezpečí dovedou běhat a šplhat velmi rychle a obratně. Dospělí jedinci tráví více než polovinu své aktivity na stromech, kde získávají potravu. Žije samotářsky kromě období páření v říjnu. Chová se mírumilovně a člověku se vyhýbá. Je-li vyrušen ze zimního spánku, svého narušitele může napadnout.\n\nObývá střední, jižní, východní a jihovýchodní Asii. Žije hlavně v tropických a subtropických lesech. Raději žije v hornatých územích, odkud v letním období vystupuje do výšek okolo 3500–3700 m n. m. S blížící se zimou schází níže do údolí.\n\nPro četnost výskytu medvěda ušatého je největší hrozba mizení vhodného prostředí a především zvětšující se poptávka po žluči.\nŽluč medvěda ušatého je považována za léčivou a je již po staletí využívána k léčbě, která se stále používá v tradičním asijském lékařství. Medvědi jsou pro žluč buďto loveni pytláky, nebo drženi na farmách, kde je jim žluč velmi bolestivě odebírána, a to při plném vědomí. Medvědi jsou na těchto farmách drženi ve velmi malých klecích, kde se nemohou ani pohnout. Odhaduje se, že je v Číně využíváno přes 9000 zvířat. Podobným způsobem medvědy využívají i ve Vietnamu, Laosu a Jižní Koreji, kde však převládá spíše ilegální odstřel volně žijících zvířat.\n\nProbíhá od půlky června do půlky srpna. Samice jsou pohlavně schopné mít mláďata ve druhém až třetím roce života. Březost trvá 6 – 7 měsíců, v lednu až únoru vrhá 1 – 4 mláďata. Mláďata jsou po narození slepá a holá. Z brlohu odchází společně s matkou během května. V její blízkosti přebývají min. dva roky od narození.\n\n"}
{"id": "251507", "url": "https://cs.wikipedia.org/wiki?curid=251507", "title": "Parabuthus granulatus", "text": "Parabuthus granulatus\n\nParabuthus granulatus je jihoafrický jedovatý štír z čeledi Buthidae.\n\nDorůstá až 160 mm. Barva je variabilní. Pohybuje se od oranžové přes černohnědou až po hnědou. Je charakterizován malým telsonem. Hloubí si nory.\n\nJedná se o nejjedovatějšího štíra jižní Afriky. Proti jeho jedu se vyrábí sérum. Jako jeden z mála štírů pronásleduje svou kořist. Bývá nalézán v domech. Je agresivní. Jed není nebezpečný pro zdravého člověka, ale pro alergické osoby a děti je bodnutí nebezpečné a již způsobilo smrt.\n\nDruh vytváří poddruh \"P. granulatus strenuus\". Český název štír zrnitý se příliš nepoužívá.\n\nJonathan Leeming,Scorpions of southern Africa,Struik 2004\n"}
{"id": "251508", "url": "https://cs.wikipedia.org/wiki?curid=251508", "title": "Irving Berlin", "text": "Irving Berlin\n\nIrving Berlin, vlastním jménem Israel Isidore Bejlin, (11. května 1888 Ťumeň, carské Rusko – 22. září 1989, New York) byl americký hudební skladatel. Pocházel ze židovské rodiny a přesné místo jeho narození není známo. Možné místo jeho narození je ruské město Ťumeň nebo některá z vesnic okolo města Mohylev v dnešním Bělorusku.\n\nV důsledku antisemitských pogromů vůči tamějším židům v 80. letech 19. století v carském Rusku se Irvingovi rodiče společně se svými sedmi dětmi roku 1891 stěhovali do USA, kam přijeli v roce 1892. Po otcově předčasné smrti musely děti začít pracovat, aby se rodina uživila. Irving začínal pracoval po škole jako novinový prodavač (tzv. kamelot) a čistič bot, tak aby vydělal své první peníze, později také pracoval jakožto tzv. zpívající číšník, což byla na počátku 20. století v americe poměrně módní záležitost. Jeho tehdejší šéf se potřeboval co nejvíce vytáhnout proti místní barové a hospodské konkurenci, proto požádal Irvinga zdali by pro něj nemohl složit nějakou písničku. A Irving to zkusil a šlo mu to velice dobře. Již v roce 1911 složil světoznámý hit \"Alexandrův Ragtime Band\", který se hraje v různých úpravách a modifikacích dodnes. Ve 20. letech 20. století už byl velice známý hudební skladatel, který pilně psal písničky (podobně jako jeho hudební souputník George Gershwin) zejména pro brodwayská hudební divadla, po příchodu zvukového filmu posléze i pro hudební filmy např. s Fredem Astairem a Ginger Rogersovou. I v době nástupu swingu se mu podařilo napsat celou řadu známých evegreenů. Spolu s Georgem Gershwinem je dnes považován za jednoho ze světových zakladatelů moderní populární hudby, jedná se patrně o jednoho z komerčně neúspěšnějších hudebních skladatelů všech dob.\n\nIrving Berlin zemřel 22. září 1989 ve věku 101 let na srdeční infarkt.\n\nBěhem svého života napsal více jak 1000 písní, některé zdroje uvádí dokonce číslo přes 3000 písní, v každém případě jich bylo opravdu velké množství.\n\n\n\n\n\n\n"}
{"id": "251511", "url": "https://cs.wikipedia.org/wiki?curid=251511", "title": "Dědicové", "text": "Dědicové\n\nDědicové (\"The Inheritors\", 1955) je druhý román držitele Nobelovy ceny za literaturu, anglického spisovatele Williama Goldinga. Vypráví o setkání dvou tlup odlišných druhů člověka (\"Homo sapiens\" a \"Homo neanderthalensis\") v době zhruba před 50 000 lety, které skončí pro méně vyvinuté neandrtálce katastroficky. Podobně jako \"Pánem much\" polemizuje Golding s \"Korálovým ostrovem\" R. M. Ballantyna, románem Dědicové pak s \"Dějinami světa\" a \"Chlupatci\" H. G. Wellse.\n\nTlupa neandrtálců se vrací od zimoviště u moře do své jeskyně. Nejstarší Mal však spadne do studené vody a později na následky prochlazení zemře. Nejudatnější člen tlupy, Ha, záhadně zmizí a hlavní postava knihy Lok se ho vydá hledat. Při tom narazí na „nové lidi“, které se utáboří blízko jeskyně neandrtálců. Později lidé zabijí všechny kromě Loka, ten ale sám žít dál nemůže. Poslední (dvanáctá) kapitola je pak najednou vyprávěna z pohledu lidí, přestože lidé bezbranné neandrtálce zabili, bojí se jich a mluví o nich jako o ďáblech.\nDěj knihy je sledován z pohledu ne příliš bystrého Loka, pro čtenáře je tak někdy těžké pochopit, co se vlastně děje, podobně jako to nedokáže pochopit Lok. Neadrtálci jsou vylíčeni jako mírumilovná stvoření a součást přírody (což je z dnešního vědeckého pohledu nepřesné), již spolu však mluví, mají i jednoduchá jména, znají oheň (ale ještě ho neumí rozdělat), jako nástroje používají obyčejné kameny, běhají po čtyřech a uctívají „Oa“, stvořitelku všeho. Naproti tomu lidé (kromaňonci) ovládají luk a šípy, vydlabávají z kmenů kanoe, znají alkoholické nápoje a mají poměrně složitý kult jelena.\n\n\n"}
{"id": "251517", "url": "https://cs.wikipedia.org/wiki?curid=251517", "title": "Liga mistrů UEFA 2003/04", "text": "Liga mistrů UEFA 2003/04\n\nSezóna 2003/04 Ligy mistrů byla 49. ročníkem klubové soutěže pro nejlepší týmy evropských národních lig. Finále se odehrálo 26. května 2004 ve Veltins-Areně v Gelsenkirchenu.\n\nPoražené týmy nastoupily v 1. kole Poháru UEFA.\n"}
{"id": "251518", "url": "https://cs.wikipedia.org/wiki?curid=251518", "title": "Adler Trumpf", "text": "Adler Trumpf\n\nAdler Trumpf je osobní automobil s nezávislým zavěšením kol, vyráběný firmou Adlerwerke v letech 1932-1938.\n\nTrumpf byl osazen shodnými řadovými čtyřválci s postranními ventily motory jako jeho příbuzný a souběžně vyráběný typ Primus. Ty měly objem 1,5 l a 1,7, na rozdíl od typu Primus však měl Trumpf náhon na přední kola. Autorem této moderní koncepce byl Hans Gustav Röhr. Vozů obou prvních typů bylo do roku 1936 prodáno 18 600 kusů.\n\nAutomobily měly vpředu nezávisle zavěšená kola se dvěma příčně uloženými listovými pružinami, vzadu podélné výkyvné polonápravy. Na všech kolech byly bubnové brzdy. Rám všech vozů byl skříňový, plošinový.\n\nAerodynamická karosérie sportovních verzí byla testována v aerodynamickém tunelu, výsledkem bylo 22 mezinárodních rekordů, které získaly vozy z let 1935 a 1936. Po roce 1934 už byly vyráběny jen modely s motory o objemu 1,7 l, do roku 1938 jich vzniklo 7 003.\n\nV roce 1934 vznikla prodejně velmi úspěšná verze Trumpf Junior (a Junior Sport) s motorem o objemu 996 cm³, obou bylo do roku 1938 vyrobeno více než 80 000 kusů. Od roku 1938 byl vyráběn i proudnicový model Adler Trumpf 2,5 l Sport s motorem 2 494 cm³ a maximálním výkonem 58,8 kW (80 k). Jeho maximální rychlost byla 150 km/h.\n\nV roce 1937 zvítězil Trumpf upravený na aerodynamické dvoudveřové dvoumístné kupé s motorem o výkonu 40 kW (55 koní) ve třídě do 2 l v závodě 24 hodin Le Mans.\n\n\n"}
{"id": "251523", "url": "https://cs.wikipedia.org/wiki?curid=251523", "title": "Heroes of Might and Magic IV", "text": "Heroes of Might and Magic IV\n\nHeroes of Might and Magic IV (někdy označováno jako \"Heroes IV\", \"HoMM4\" nebo \"HOMAM 4\") je čtvrtým pokračováním počítačové fantasy herní série \"Heroes of Might and Magic\". Vydavatelem je společnost 3DO. Heroes of Might and Magic IV je poslední díl, který byl vytvořen společností New World Computing. Tato hra má dva datadisky: \"The Gathering Storm\" a \"Winds of War\".\n\nPříběh navazuje na události z předchozího dílu \"Heroes\". Gelu, vůdce lesních stráží a nositel \"meče zkázy\" (Armageddon's Blade), zaútočil na Kilgora, barbarského krále, aby se zmocnil a posléze zničil \"meč mrazu\". Jenže dávné proroctví praví, že jakmile se tyto dva mocné meče setkají proti sobě v bitvě, vyvolají mohutnou explozi (ve hře je nazvána Zúčtování), která zničí povrch celého světa. Nicméně mnoho obyvatel planety dokázalo zkáze uniknout díky záhadným portálům, které se vytvořily během Zúčtování, vedoucím do jiného světa zvaného Axeoth. Uprchlíci se poté rozdělili podle národů a šli si svou cestou.\n\nPříběhy jednotlivých národů jsou poodhalovány během hraní jednotlivých kampaní, kterých je celkem šest, a týkají se toho, jak se jednotlivé národy přizpůsobují životu v novém světě Axeoth a jak se vyrovnávají s důsledky Zúčtování. V každé kampani je příběh vyprávěn z pohledu hlavního hrdiny nebo jeho blízkého služebníka. Jenom v kampani s názvem \"Cena míru\" jsou hlavní hrdinové, vyprávějící příběh, dva. Vzhledem k tomu, že příběhy jednotlivých kampaní na sebe nenavazují ani spolu nesouvisí, jsou všechny kampaně přístupné již od začátku.\n\n\"Pravá čepel\" – \"(The True Blade)\" hlavní postavou je rytíř Lysander, který býval věrným služebníkem královny Catherine Ironfist. Nyní vládne v novém světě lidskému království Palaedra, obývaném převážně uprchlíky z království Erathie nebo z Enrothu. Jeho snaha o vybudování nové vlasti je však narušena záhadným Sirem Wortonem, který tvrdí, že je posledním žijícím členem královského rodu Gryphonheartů. Navíc své tvrzení doložil důkazem, díky kterému se mnoho šlechticů, kteří sloužili Lysanderovi, přidalo k Wortonovi. Lysander je přesvědčen, že je Sir Worton podvodník, a tak se svými věrnými přáteli začal pátrat po Wortonově původu a způsobu, jak opět upevnit svou moc.\n\n\"Sláva dní minulých\" – \"(Glory of Days Past)\" mladý barbarský náčelník Waerjack hledá cestu, jak sjednotit rozdrobené barbarské kmeny, které událostmi během Zúčtování nesmírně trpěly. Kilgorova smrt způsobila mocenské vakuum, jež vyvrcholilo v staletí trvající občanskou válku, která zhoršila už tak dost velké trápení barbarských kmenů. Mladý Waerjack chce s pomocí svého rádce a přítele Tarnuma zastavit úpadek tak, že obnovuje Kilgorovo barbarské království přesvědčováním ostatních kmenů o své síle, zdatnosti a cti.\n\n\"Cena míru\" – \"(The Price of Peace)\" vypráví o mladé dívence Emilii, dceři Enrothského skláře, která v novém světě Axeothu hledá se svým lidem domov, jenže všude ji a její soukmenovce brzy vyženou dorážející barbaři nebo bezohlední lidští lordi. Jednoho dne se rozhodne všemu vzepřít a dá svým projevem zděšeným uprchlíkům odhodlání bránit svou zem. Její úspěch má za následek vznik království Great Arcan. Emilia se stane královnou a přijme jméno Emilia Nighthaven. Její úspěch však přiláká pozornost Gavina Magnuse, známého jako Nesmrtelný král z Bracady, jehož sluha – džin Solymr ibn Wali Barad má přimět Emilii ke spolupráci s Magnusem. Magnus má v plánu uskutečnit plán na vytvoření absolutního míru, aby se tento svět nezničil jako ten starý. Solymr je zde druhou hlavní postavou a nejprve Magnusovi umožní docílit svého a uskutečnit jeho plán. Solymrovi se však plán Gavina Magnuse na vytvoření věčného míru vůbec nelíbí.\n\n\"Elwin a Shaera\" – \"(Elwin and Shaera)\" mladý elf jménem Elwin žije jako dvořan v elfském království Aranorn, kam se uchýlilo mnoho uprchlíků z AvLee. Je zamilován do krásné elfky Shaery, jenže do ní je zamilován také mocný Lord Harke, kandidát na elfského krále. Ten si je vědom vztahu Elwina a Shaery, tak Elwina podvodným způsobem vyláká z dvora daleko do přírody, kde měl být zavražděn. Nicméně Elwin v divočině přežije a nechtěně rozpoutá v Aranornu válku. V této válce potom oběma sokům nepůjde jen o Shaerinu lásku, ale nakonec i o to, kdo se stane elfským králem.\n\n„Polomrtvý“ – \"(Half-Dead)\" vypráví příběh o muži jménem Gauldoth Polomrtvý, který se stal obětí mocného nekromantského kouzla, kterým si zachránil život, ale jehož následkem se polovina jeho těla stala nemrtvou. Jelikož díky své strašlivé vizáži zažíval mezi obyčejnými lidmi jen samá příkoří, rozhodl se odejít z království Great Arcan a vydal se sjednocovat vlastní království za pomoci Nekromantů a pekelných Kreeganů ze zemí starého světa Deyji a Eeofolu. Své království nazval Nekross a stalo se jedním z nejmocnějších sil na Axeothu. Jenže Gauldoth musel kvůli probuzení svého starého mistra na sebe vzít úlohu ochránce živých i neživých stvoření, neboť jeho mistr přivolal z jiné dimenze mocnou bytost, která chtěla zničit veškerý život ve vesmíru.\n\nPirátova dcera – \"(Pirate's daughter)\" začíná pohřbem starého piráta, jenž má jedinou dceru Tawni Balfour. Tawni převzala velení nad otcovou pirátskou lodí \"Černá smrt\" a přejmenovala ji \"Furie\". Přikázala plout do Zlatého moře a ovládnout zdejší území, aby se mohla stát nejobávanějším pirátem na světě.\n\nHra \"Heroes of Might and Magic IV\" doznala oproti předchozím dílům značných změn. Jednou z nejdůležitějších je změna úlohy hrdiny přímo v souboji. Hrdina nyní může útočit zblízka nebo střílet na nepřítele zrovna tak jako běžná jednotka, ale zrovna tak může být zraněn či zabit. Revoluční novinkou je také možnost mít v armádě více hrdinů nebo mít armádu bez hrdiny, která je však neschopna vykonávat některé úkoly jako například zabírání dolů a měst. Další změnou je nový izometrický pohled v mapě dobrodružství i v bitvě. V bitvě došlo ke zhuštění šestiúhelníkových políček tak, že se překrývají, což umožňuje lépe zobrazit jednotky o nestandardních velikostech. Dále byl do bitvy přidán prvek krytí jednotky nebo hrdiny před nepřátelskou střelbou z dálky tak, že se nepřítel místo jednotky, do které chtěl vystřelit, trefí do jiné stojící před ní. Jednotky, které umí kouzlit, mají nyní na výběr z více kouzel, další jednotky bojující na blízko umí opětovat útok zároveň s tím, jak na ni nepřítel útočí a jednotky střílející na dálku nově umí opětovat palbu, pokud je na ně vystřeleno.\n\nV mapě dobrodružství byl opraven jev, díky kterému mohl hráč na velké vzdálenosti přepravovat během jediného tahu velkou armádu tak, že ji mohl přesunovat z hrdiny na hrdinu, aniž by s přesunutými jednotkami ztratil následující hrdina pohyblivost. Také byla odstraněna některá kouzla, která umožňovala teleportaci hrdiny s armádou (např. \"Dimension Door\") či létání; ponechán byl pouze městský portál (\"Town Portal\"), který přepraví armádu do nejbližšího města. Tato omezení byla vykompenzována tím, že některé objekty na mapě, které dávají jednou týdně hráči suroviny, se již nemusí navštěvovat každý týden, ale je nutné je navštívit jen jednou a jejich bonus bude automaticky započítán každý následující týden. Dále také novým typem přepravování mezi městy, které si lze ve městě pořídit, a to karavany. Karavany umožní přepravit celé armády mezi městy s velkou rychlostí a bez rizika napadení nepřítelem nebo najímat jednotky z budov rozesetých na mapě dobrodružství a posílat je hned do města.\n\nU hrdinů byl kompletně přepracován systém dovedností. Každý hrdina své třídy začíná na 1. úrovni vždy se stejnou sadou dovedností. Jak se hrdina vylepšuje, může se díky kombinacím dovedností postupem času vyvinout v některou ze 40 možných tříd, které hrdinovi poskytnou nějaké výhody. Dovedností je celkem 9, z nichž 5 je založeno na magii a zbylé na taktiku, a každá dovednost má 4 disciplíny, z nichž každá má 5 úrovní. Každý hrdina si může vybrat maximálně 5 dovedností, které chce rozvíjet. Některé dovednosti byly převzaté z předchozích dílů, některé jsou zcela nové (například disciplína \"kradmost\" umožňuje projít kolem nepřátel bez povšimnutí). Další změnou u hrdinů je neschopnost kouzlit, pokud hrdina neovládá některou z pěti magických dovedností. Navíc se může naučit pouze taková kouzla, která patří do těch škol magie, které ovládá.\n\nJednotky ve městech jsou nyní řazeny do 4 úrovní a každé město má k dispozici 8 různých jednotek, od každé úrovně 2 druhy. U jednotek 2., 3. a 4. úrovně však může hráč v městě zvolit pouze jeden druh, který bude stavět. Jednotky již nelze vylepšovat, ale hráč už nemusí čekat na začátek dalšího týdne a rovnou může dokupovat jednotky kdykoliv je potřeba, protože dorůstají nové každým dnem. Pozitivem (ale i negativem zároveň) je také fakt, že některé jednotky (např. rolníci, zombie, aj.) nelze najmout v žádném městě, ale pouze v budovách na mapě dobrodružství.\n\nVe hře se utkává celkem šest stran. Každá má své výhody a nevýhody, ale jejich města mají několik společných znaků: 3 úrovně hlavní budovy, 3 úrovně opevnění, karavana, obchod s předměty. V bitvě o město však chybí obranné věže, ale je to vykompenzováno vyvýšenými věžemi, odkud mají všechny jednotky větší účinnost útoku. Pět z šesti stran ovládá určitý druh magie (chaos, příroda, řád, smrt a život). Šestá strana (barbaři) reprezentuje sílu a upřednostňuje sílu před magií. V každém městě lze najmout 8 různých druhů jednotek (2 druhy na úroveň), ale u úrovní 2, 3 a 4 lze vybrat jen jednu, kterou bude moct hráč stavět. Výjimku tvoří pouze město přírody díky budově \"Brána nestvůr\", která umožňuje najmout ještě dalších 8 druhů jednotek.\n\nMěsto Eden, které je spojeno s magií života, je obýváno především lidmi a nejčastěji se nachází na travnatém terénu. Dají se zde naverbovat \"Panoši\", \"Kušníci\", \"Balisty\", \"Kopiníci\", \"Mniši\", \"Křižáci\", \"Šampióni\" a \"Andělé\". Neutrální jednotky \"Rolník\" (úroveň 1) a \"Katapult\" (úroveň 4) také náleží mezi jednotky života.\n\nMěsto Akademie je spojeno s magií řádu a je obýváno lidmi, hobity, trpaslíky, džiny a dalšími záhadnými tvory. Nejčastěji se objevuje na sněhu. Jsou zde k dispozici \"trpaslíci\", \"hobiti\", \"mágové\", \"zlatí golemové\", \"džinové\", \"nagy\", \"titáni\" a \"dračí golemové\". Neutrální jednotka \"černokněžnice\" (úroveň 4) náleží také k řádu.\n\nMěsto Nekropolis je pevně spjato s magií smrti. Jeho obyvateli jsou nemrtvá monstra a démonické bytosti. Nachází se zpravidla na vulkanickém povrchu. Jsou zde k dispozici \"kostlivci\", \"ďáblíci\", \"kerberové\", \"duchové\", \"upíři\", \"zplozenci jedu\", \"kostění draci\" a \"ďáblové\". K smrti se řadí 5 druhů neutrálních jednotek: \"zombie\" (úroveň 1), \"chrlič\" a \"mumie\" (oba úroveň 2) a \"ledový démon\" (úroveň 3) a \"temný rytíř\" (úroveň 4).\n\nMěsto Azyl se nachází hlavně v bažinách a jeho obyvatelé jsou spjati s magií chaosu. Dají se zde najmout \"bandité\", \"skřeti\", \"medúzy\", \"minotauři\", \"efríti\", \"noční můry\", \"hydry\" a \"černí draci\". K chaosu se řadí ještě \"piráti\" a \"troglodyti\" (oba úroveň 1), \"oči zla\" a \"trollové\" (oba úroveň 2), \"gobliní rytíři\" (úroveň 3) a \"megadraci\" (úroveň 4).\n\nMěsto Rezervace je spojeno s magií přírody a jeho obyvateli jsou hlavně lesní živočichové. Lze zde najmout \"víly\", \"vlky\", \"bílé tygry\", \"elfy\", \"gryfy\", \"jednorožce\", \"pohádkové draky\" a \"fénixe\". Tento národ má nejvíce neutrálních jednotek; všech 8 lze postavit v budově \"\"Brána nestvůr\"\". Jsou jimi \"chauni\" (úroveň 1), \"satyrové\" (úroveň 2), \"zemní elementálové\", \"ohniví elementálové\", \"vodní elementálové\", \"vzdušní elementálové\" a \"trifidi\" (všech 5 má úroveň 3) a nakonec \"kudlanky\" a \"gargantuani\" (úroveň 4).\n\nMěsto Tvrz je městem síly, místo studování magie se zde barbarští obyvatelé věnují fyzickému tréninku v boji na těžkém skalnatém povrchu. K dispozici jsou \"berserkeři\", \"kentauři\", \"harpyje\", \"nomádi\", \"kyklopové\", \"zlobří mágové\", \"hromoví ptáci\" a \"behemoti\". K síle se ještě přiřazují \"mořské panny\" (úroveň 2), \"mořské obludy\" (úroveň 4) a \"ďáblorožci\" (úroveň 4).\n\n"}
{"id": "251531", "url": "https://cs.wikipedia.org/wiki?curid=251531", "title": "Česká školní inspekce", "text": "Česká školní inspekce\n\nČeská školní inspekce je správní úřad České republiky s celostátní působností na úseku školství, kde vykonává nezávislou inspekční činnost.\n\nČeská školní inspekce je zřízena zákonem č. 561/2004 Sb., o předškolním, základním, středním, vyšším odborném a jiném vzdělávání (školský zákon). Je organizační složkou státu. V jejím čele stojí ústřední školní inspektor. Ústředního školního inspektora jmenuje ministr školství, mládeže a tělovýchovy.\n\nZ organizačního hlediska se Česká školní inspekce člení na ústředí a na inspektoráty.\n\nJe dvojí působnost České školní inspekce:\n\nVykonává-li Česká školní inspekce evaluaci, zjišťuje a hodnotí podmínky, průběh a výsledky vzdělávání. Výstupem této evaluace je inspekční zpráva nebo tematická zpráva.\n\nKontrolní činnost České školní inspekce spočívá ve správním dozoru v oblasti dodržování právních předpisů, které se vztahují k poskytování vzdělávání a školských služeb. Výstupem kontrolní činnosti je protokol.\n\nZvláštní povahu má inspekční činnost prováděná na základě podnětů, stížností a petic, které svým obsahem spadají do působnosti České školní inspekce, nebo na základě žádosti pro účely přiznání dotací podle zákona č. 306/1999 Sb., o poskytování dotací soukromým školám, předškolním a školským zařízením.\n\nČeská školní inspekce provozuje Testovací aplikaci. Koncem roku 2018 vyšlo najevo, že tato Testovací aplikace umožňovala zjistit informace o žácích druhého stupně komukoliv.<ref name=\"www.root.cz/clanky/postrehy-z-bezpecnosti-batmanuv-sonar-v-kapse\"></ref>\n\n"}
{"id": "251532", "url": "https://cs.wikipedia.org/wiki?curid=251532", "title": "Georg Lankensperger", "text": "Georg Lankensperger\n\nGeorg Lankensperger (31. března 1779, Marktl am Inn – 11. července 1847) byl německý vynálezce řídicího ústrojí s rejdovými čepy.\n\nLankenspergerův vynález z roku 1816 byl původně určen pro konstrukci kočárů tažených koňmi. Jeho princip se však u osobních i nákladních automobilů používá dodnes.\n\nGeorg Lankensperger se narodil v bavorském městě Marktl ve stejném domě jako papež Benedikt XVI..\n\n"}
{"id": "251537", "url": "https://cs.wikipedia.org/wiki?curid=251537", "title": "Školský úřad", "text": "Školský úřad\n\nŠkolský úřad je obecná kategorie instituce úřední povahy, která vykonává veřejnou správu na úseku školství a s ním souvisejících oblastí. Školský úřad nemusí být formálně nazván \"úřad\", nýbrž může se v jeho názvu vyskytovat \"výbor, rada\" apod.\n\nNení-li nějak blíže určeno, pak je působnost školského úřadu všeobecná, a to jak působnost věcná, tak místní. Školské úřady plní hodnoticí, koncepční, organizační, ekonomické a kontrolní funkce ve školství a s ním souvisejících oblastech jako sport, volný čas, péče o pedagogické pracovníky apod. Některá nebo některé z uvedených funkcí školského úřadu může být vyčleněna do specializované instituce (např. kontrola).\n\nNa centrální, celostátní úrovni plní funkce školského úřadu zpravidla ministerstvo školství. V závislosti na organizaci správy mohou být školské úřady i územní: zemské, oblastní, krajské, okresní, místní, případně jiné.\n\nJsou-li školské úřady organizačními jednotkami státu, plní státněsprávní úkoly. Mohou to však být i orgány samosprávných celků, a vykonávat tedy samosprávní úkoly. V zemích, v nichž se uplatňuje smíšený model výkonu státní správy a samosprávy, mohou orgány samosprávných celků vykonávat jak státní správu, tak samosprávu s tím, že výkon státní správy pak podléhá řízení a kontrole státu a ten na výkon státní správy též finančně přispívá.\n\nV České republice není jediný školský úřad ani jednotná soustava územních školských úřadů.\n\nStátní správu České republiky ve školství vykonávají tyto orgány:\n\nVýznamná je samosprávní úloha obcí a krajů. V samostatné působnosti jsou obce povinny zajistit podmínky pro plnění povinné školní docházky a posledního roku předškolního vzdělávání. Kraj má v samostatné působnosti za úkol zajišťovat podmínky pro uskutečňování středního a vyššího odborného vzdělávání, ale i vzdělávání dětí, žáků a studentů se zdravotním postižením a zdravotním znevýhodněním, vzdělávání jazykového, základního uměleckého a zájmového a konečně zajišťovat podmínky pro výkon ústavní výchovy.\n\nHodnoticí, koncepční, organizační, ekonomické a kontrolní funkce nekoncentruje žádný z uvedených orgánů. Vyhraněně hodnotící a kontrolní funkce má Česká školní inspekce, silnou ekonomickou funkci má ministerstvo, krajské úřady a územní samosprávné celky. Koncepční funkce je zřetelná u ministerstva a krajských úřadů.\n\nV letech 1868-1873 přijalo Rakousko-Uhersko několik zákonů a nařízení k reformě školství. Zemský zákon č. 17 ze dne 24. 2. 1869 se týkal dohledu na školy na místní, okresní a zemské úrovni. Nařizoval ustanovit v každé školní obci místní školní radu (MŠR) volenou vždy na tři roky z řad zástupců školy, obce a náboženských společností. Ve dvojjazyčných oblastech připouštěl zřizování souběžně německých i českých školních rad, pokud v místě měla jedna i druhá národnost školu. V jednotlivých okresech vznikly okresní školní rady (OŠR) a pro země Čechy, Morava a Slezsko zemské školní rady.\n\nÚkolem místní školní rady byl dohled na dodržování školských zákonů a nařízení vyšších školských úřadů. Příslušela jí správa místních školních nadací a fondů, dohled na školní budovy (výstavbu i provoz), jejich inventář a pozemky. Místní školní rada též dohlížela na školní docházku a chování žáků a podporovala i učitele ve výkonu jejich povolání.\n\nMístní školní rada se měla scházet jednou za měsíc a její usnesení bylo platné, jestliže je schválila většina přítomných. K přímému dozoru na chod školy byl jmenován okresní školní radou na dobu tří let některý ze členů MŠR s výjimkou duchovního správce a učitele. Obdobnou funkci na úrovni školního okresu (tj. všechny obce na území politického okresu) vykonával okresní školní inspektor, jmenovaný z řad učitelů ministrem kultu a vyučování. Na střední školy dohlížely zemské školní rady.\n\nInstitut školních rad převzalo i Československo a doplnilo je malými změnami v organizaci. Národní shromáždění přijalo dne 9. 4. 1920 zákon č. 292/1920 Sb., jímž byla správa veškerého školství svěřena ministerstvu školství a národní osvěty. Školskou správu dále upravilo nařízení vlády č. 605/1920 Sb. ze dne 6. 11. 1920, které vycházelo ze zákona č. 292/1920 Sb. Na úrovni školní obce měla na starosti školskou správu místní školní rada jako veřejný úřad. Okresní školskou správu vykonávaly i nadále okresní školní rady organizované rovněž na základě zákona č. 292/1920 Sb. Školní okres zpravidla odpovídal území politického okresu, avšak v jazykově smíšených mohly být zřízeny dva školní okresy (německý a český) nebo se školy připojovaly k nejbližšímu školnímu okresu téhož jazyka. Obdobně zemské školní rady pro zemi Českou, Moravskou a Slezskou (po roce 1928 Moravskoslezskou). Nově byl zaveden institut újezdní školní rady pro několik školních obcí. Vládní nařízení umožňovalo zřízení místních školních výborů pro oblasti s menšinovými školami. Tyto měly poněkud omezenější pravomoci než vlastní MŠR.\n\nMístní školní rada se skládala z předsedy, zástupců školy volených na konferenci učitelstva a zástupců školní obce volených obecními zastupitelstvy. Funkční období bylo oproti předchozí době čtyřleté, náplň činnosti zůstala totožná. Dozor na činnost MŠR vykonávali okresní a zemští inspektoři.\n\nZákon o měšťanských školách č. 233/1935 Sb. ze dne 20. 12. 1935 zavedl pojem újezdní školní rada (ÚŠR) jako správní orgán pro školní obec i školní újezd. Školním újezdem se rozuměl souhrn obcí nebo jejich částí přiškolených k veřejné měšťanské škole, jejíž obvod přesáhl území školní obce. Tato ÚŠR se zřizovala v dotyčné obci místo dosavadní MŠR a členila se do dvou odborů. Pro věci školní obce (pro působnost bývalé MŠR) a pro věci školního újezdu. Oba odbory konaly vlastní schůze a vedle nich se svolávaly ještě schůze plenární, na nichž se rozhodovalo o věcech společných všem školám.\n\nTato organizace školské správy trvala po celé období Československa až do okupace, kdy byla zrušena. Po skončení druhé světové války byla činnost školních rad na krátkou dobu obnovena. Dne 21. 4. 1948 vstoupil v platnost zákon č. 95/1948 Sb. o základní úpravě jednotného školství. I když tento zákon výslovně nerušil školní rady, představoval zásadní průlom do organizace školství a stál na počátku jejich zániku. Školní rady zanikly definitivně v roce 1949 po správní reformě, kdy jejich kompetence převzaly místní a okresní národní výbory.\n\nOd školního roku 1948/49 přešla školská správa z MŠR a OŠR na IV. referát (tj. referát školství a osvěty) příslušného národního výboru. Zemské školní rady byly zrušeny, neboť byla zavedena krajská soustava. Místní (později městské) národní výbory spravovaly základní školství. Tím se rozuměly podle nového školního zákona školy I. a II. stupně. I. stupeň tvořily pětileté národní školy, na které navazovaly tzv. střední školy, které byly čtyřleté. IV. referáty okresních národních výborů dohlížely na sekundární školství neboli školy III. stupně (vyšší odborné školy, gymnázia, učňovské školy). Toto rozdělení trvalo do roku 1953.\n\nAni následné školské reformy neměnily národní výbory jako orgány výkonu místní školské správy. Zákon o soustavě výchovy a vzdělávání č. 186/1960 Sb. z roku 1960 znamenal organizační sjednocení státní školské soustavy. Velká pozornost v období do roku 1989 byla věnována otázkám socialistické výchovy a školství, zejména ze strany KSČ.\nŠkolské úřady (ŠÚ) byly zřízeny na základě zákona České národní rady č. 564/1990 Sb. o státní správě a samosprávě ve školství jako rozpočtové organizace na dobu neurčitou. Jako den vzniku ŠÚ byl stanoven den vyhlášení zákona, tj. 27. 12. 1990, ovšem prakticky zahájily úřady svou činnost až během následujícího pololetí, kdy přebíraly majetek od okresních úřadů. Vyhláška MŠMT č. 178/1991 Sb. stanovila působnost úřadu pro daný okres. Školský úřad byl jednou z institucí vykonávající státní správu ve školství Vedle ředitele školy, obce, České školní inspekce a Ministerstva školství, mládeže a tělovýchovy České republiky (MŠMT). Úřad řídilo přímo ministerstvo a jeho činnost vymezoval výše zmíněný zákon, prováděcí předpisy a statut, který schválil ministr školství.\n\nTím došlo k oddělení školské správy od ostatní státní správy a jejím soustředění ve školských úřadech a na autonomii škol. Nově utvořená Česká školní inspekce byla řízena přímo MŠMT.\n\nStatutárním orgánem ŠÚ byl jeho ředitel, kterého jmenoval ministr školství na základě výsledků konkursu. Ředitel ŠÚ jednal jeho jménem a zastupoval úřad navenek. ŠÚ měl právo hospodařit s veškerým movitým i nemovitým majetkem, který na něj přešel podle delimitačních dohod z roku 1991 zpracovaných ve smyslu usnesení vlády ČR č. 331/1990 Sb. mezi MŠMT a okresními úřady.\n\nV pravomoci ŠÚ bylo zřizovat a rušit následující instituce:\n\nŠÚ jmenoval a odvolával ředitele shora uvedených institucí, přijímal opatření na základě výsledků školní inspekce, prováděl nostrifikaci vysvědčení vydaných zahraničními školami, uděloval souhlas obcím ke zřízení nebo zrušení školských zařízení.\n\nMezi nejdůležitější funkce ŠÚ patřilo financování regionálního školství, tzn. mateřských škol, základních a středních škol, vyšších odborných škol, speciálních škol a školských zařízení bez ohledu, zda jsou státní, obecní, církevní či soukromé. Institucím, které zřizovaly obce, přiděloval finanční prostředky na mzdy pracovníků, na učebnice, školní pomůcky a školní potřeby hrazené žákům státem. Poskytoval též finanční prostředky na náklady spojené s výukou zdravotně postižených dětí. V nestátní sféře dotoval školy a školská zařízení zřizované církvemi a schvaloval dotace i dalším soukromým školám a zpětně kontroloval hospodárné nakládání s nimi.\n\nDalší významnou činnost představovala zaměstnavatelská funkce školského úřadu vůči pedagogickým i nepedagogickým pracovníkům škol, které neměly právní subjektivitu. Těmto zaměstnancům připravoval mzdy, vypracovával pracovní smlouvy a plnil ostatní zaměstnanecké povinnosti. Na žádost školy nebo pedagogických pracovníků poskytoval metodickou pomoc jejím pracovníkům v pracovněprávních vztazích a mzdových otázkách. Obdobnou funkci neměl žádný jiný úřad na okresní úrovni.\n\nŠÚ byl druhoinstančním orgánem ve školství a rozhodoval o odvolání proti rozhodnutí ředitelů škol ve věcech odkladu povinné školní docházky, osvobození od povinnosti docházet do školy, zařazení do speciálních a zvláštních škol, přijetí ke studiu na středních školách, přestupu na jinou školu, přerušení studia, podmínečném a nepodmínečném vyloučení aj. Zajišťoval zabezpečení provozu a využití tzv. školského informačního systému, proto byl sběrným místem primárních dat z jednotlivých škol a naopak distributorem informací z MŠMT na školy.\n\nNa místní úrovni školský úřad spolupracoval s okresním úřadem, se kterým řešil především otázku potřeb z hlediska středoškolského vzdělávání, s úřadem práce se podílel na organizování rekvalifikačních kursů, s finančním úřadem konzultoval hospodárnost vynakládání prostředků ze státního rozpočtu.\n\nNovela zákona o státní správě a samosprávě ve školství č. 139/1995 Sb. upřesnila a doplnila některé pravomoci ŠÚ, např. souhlas se slučováním škol, ale zejména jim uložila každoročně předkládat okresnímu shromáždění a MŠMT zprávu o stavu sítě škol v okrese a jejich hospodaření a zprávu o vlastní činnosti a hospodaření (dokument se nazýval výroční zpráva neboli komplexní rozbor činnosti).\n\nKapacita československého středního školství odpovídala na konci 80. let 20. století tehdejší zvyšující se populační křivce a charakterizovala ji výraznější orientace na učební obory. Po roce 1989 počet škol ještě více narostl, především vznikly soukromé školy a vzrostla jejich kapacita (střední odborné školy, víceletá gymnázia). Souběžný prudký pokles počtu žáků však vedl ke snižování průměrného počtu žáků na školu a růstu nákladů, z důvodu rozdrobenosti škol a klesajícího počtu žáků se postupně snižovala naplněnost tříd denního nástavbového studia. Školy se snažily řešit tuto situaci tím, že nabíraly stále vyšší procento absolventů učebních oborů. Tyto faktory vyústily v roce 1997 k rozhodnutí MŠMT zahájit tzv. optimalizaci sítě škol, ve které jsou zařazeny všechny typy škol a předškolní a školská zařízení. Takto registrovány, stanou se součástí výchovně vzdělávací soustavy ve smyslu zákona č.29/1984 Sb., o soustavě základních škol, středních škol a vyšších odborných škol a zákona č.76/1978 Sb., o školských zařízeních a vztahují se na ně citované zákony. Registrace v síti škol je rovněž jednou z podmínek pro přidělení prostředků ze státního rozpočtu. Zařazování do sítě a změny v síti škol jsou upraveny zákonem č.564/1990 Sb., o státní správě a samosprávě ve školství. O zařazení do sítě rozhodovalo MŠMT (s výjimkou části školských subjektů zřízených obcí) na základě žádosti předložené ministerstvu zřizovatelem školského subjektu prostřednictvím školského úřadu.\n\nNa základě zákona č. 157/2000 Sb. o přechodu některých věcí, práv a závazků majetku ČR do majetku krajů došlo k delimitaci agendy ŠÚ na okresní úřady (jako referáty školství) a na krajské úřady ke dni 31. 12. 2000 a školské úřady tím zanikly. Místo nich vznikly školské odbory jednotlivých krajů.\n"}
{"id": "251539", "url": "https://cs.wikipedia.org/wiki?curid=251539", "title": "Obří černá díra", "text": "Obří černá díra\n\nObří černá díra (nebo též černá veledíra či supermasivní černá díra) je černá díra o hmotnosti mezi 10 a 10 slunečních hmotností. Většina galaxií včetně Mléčné dráhy obsahuje obří černé díry ve svých středech.\n\nObří černé díry mají menší hustotu než menší černé díry. Ta může být dokonce nižší než je hustota vzduchu. Poloměr černé díry je přímo úměrný k její hmotnosti. Černá díra je kulovitý objekt ohraničený horizontem událostí, její objem vzrůstá s třetí mocninou její hmotnosti. Hustota se vypočítá jako podíl hmotnosti ku objemu tělesa, takže se vzrůstající hmotností se hustota černé díry snižuje.\n\nObří černé díry mohou vznikat přímým kolapsem.\n\nSlapová síla obří černé díry v blízkosti jejího horizontu událostí je výrazně menší než u lehčí černé díry. Pozorovatel na horizontu událostí bude ve větší vzdálenosti od bodu singularity než u lehčí černé díry, proto na něj v tom bodě nebudou působit tak velké slapové síly.\n\nObří černé díry mají ale daleko větší vliv na objekty ve svém okolí než „běžné“ černé díry, a to díky své mnohonásobně vyšší hmotnosti.\n\n\n"}
{"id": "251557", "url": "https://cs.wikipedia.org/wiki?curid=251557", "title": "Nejvyšší hory kontinentů", "text": "Nejvyšší hory kontinentů\n\nToto je seznam nejvyšších hor kontinentů:\n\nRůzné geografické prameny uvádějí nejvyšší horu Evropy různě (Mont Blanc nebo Elbrus). Záleží na volbě geografické hranice Evropy. Nejvyšší horou Severní Ameriky je Denali (6190 m, dříve označovaná Mount McKinley), nejvyšší horou Austrálie je Mount Kosciuszko (2228 m).\n\n"}
{"id": "251559", "url": "https://cs.wikipedia.org/wiki?curid=251559", "title": "IS-7", "text": "IS-7\n\nIS-7 byl prototyp sovětského těžkého tanku, který navazoval na řadu IS. Vývoj stroje byl zahájen v Kirovském závodě v Leningradu na jaře roku 1945. Všechny prototypy prošly armádními zkouškami. Prototypy vyjížděly z Leningradského závodu v letech 1946 a 1947. Jednalo se o mohutný stroj vyzbrojený kanónem ráže 130 mm a osmi kulomety, z toho dva byly velkorážné. Tank nakonec nebyl přijat do sériové výroby, ovšem mnoho poznatků bylo uplatněno na pozdějších typech sovětských tanků.\n\n"}
{"id": "251562", "url": "https://cs.wikipedia.org/wiki?curid=251562", "title": "Stalagmometr", "text": "Stalagmometr\n\nStalagmometr je tlustostěnná dole zabroušená kapilára sloužící k měření povrchového napětí. Na první pohled připomíná byretu. Toto měření spočívá ve zjištění hmotnosti kapky , která se na konci kapiláry utvoří. V okamžiku odtržení kapky od ústí stalagmometru je síla povrchového napětí rovná tíhové síle kapky. V praxi se nejčastěji nechá odkapat přesně stanovený počet kapek do váženky a je přepočítána hmotnost jedné kapky, z které pak lze vypočítat povrchové napětí.\n\nPovrchové napětí lze spočítat ze známého poloměru trubice (r) a hmotnosti kapky (m). Povrchové napětí je úměrné hmotnosti, proto další možností výpočtu je pomocí referenční kapaliny o známém povrchovém napětí (nejčastěji je to voda). Platí, že čím je větší množství odměřených kapek, tím jsou výsledky měření přesnější.Velice důležité je také udržovat stalagmometr během měření čistý. \n\nV současnosti se vyrábějí 3 druhy stalagmometrů, o objemech 2,5 ml, 3,5 ml a 5,0 ml. Velikost 3,5 ml je vhodná pro kapaliny s relativně vysokou viskozitou, další dvě pro většinu kapalin.\n"}
{"id": "251563", "url": "https://cs.wikipedia.org/wiki?curid=251563", "title": "Abbeyfeale", "text": "Abbeyfeale\n\nAbbeyfeale () je irské město v hrabství Limerick v provincii Munster, blízko hranic s hrabstvím Kerry. Město leží na řece Feale a v roce 2006 mělo 1940 obyvatel.\n\n\n"}
{"id": "251564", "url": "https://cs.wikipedia.org/wiki?curid=251564", "title": "Byreta", "text": "Byreta\n\nByreta je skleněná trubice využívaná zejména v laboratorní praxi k přesnému odměřování kapalin, např. titračních činidel při titraci. Na první pohled lehce připomíná pipetu, od které se liší zejména přítomností regulačního kohoutu, nutností upevnění a odlišným využitím.\n\nKlasická byreta se pomocí klemy upevňuje na stojan. Horní konec trubice je volný a kapalina se do ní vpravuje pomocí nálevky. Spodní konec je opatřen kohoutem, kterým se reguluje vypouštění kapaliny z byrety.\n\nAutomatická byreta je výhodná tím, že není třeba do ní dolévat vrchem tekutinu před započetím každé titrace. Osazuje se totiž přímo do zásobní lahve a kapalina je do trubice vháněna přetlakem vzduchu z pumpovacího balonku, čímž se jednak zabraňuje možnému kontaktu agresivní kapaliny s pokožkou, jednak nedochází k úkapům a znečištění jako při plnění klasické byrety a jednak se šetří čas, protože po odpuštění přebytečného vzduchu se meniskus hladiny dotýká přesně začátku stupnice a není nutno hladinu dále regulovat.\n\nDigitální byreta je přístroj, který se osazuje přímo na hrdlo lahve. Její výhodou je přesný mechanismus dávkování a digitální displej, zobrazující množství odtitrované kapaliny, nevýhodou vyšší pořizovací cena oproti skleněným byretám.\n\nElektronická či motorická byreta je moderní elektronický přístroj. Digitální byreta na zásobní lahvi je propojena s pHmetrem a roztok se automaticky dávkuje krokovým motorem, který umožňuje dávkovat velmi malé množství kapaliny a přesnost měření je tedy méně závislá na zručnosti operátora. Množství odměřené kapaliny se odečítá na digitálním displeji, čímž je eliminována další možnost chyby zanesené lidským faktorem, tedy nepřesného odečtu ze stupnice. Nevýhodou je ovšem velmi vysoká pořizovací cena.\n"}
{"id": "251565", "url": "https://cs.wikipedia.org/wiki?curid=251565", "title": "Impeckable", "text": "Impeckable\n\nImpeckable je sedmé album skupiny Budgie. Bylo vydáno v lednu roku 1978 u A&M Records. Zatím neexistuje remasterovaná verze tohoto alba.\n\n\n\n"}
{"id": "251567", "url": "https://cs.wikipedia.org/wiki?curid=251567", "title": "Teroristické útoky v Londýně 2005", "text": "Teroristické útoky v Londýně 2005\n\nDne 7. července 2005 došlo v Londýně k sérii teroristických bombových útoků, které si vyžádaly přes pět desítek obětí a sedm stovek zraněných.\n\nÚtoky z 7. července 2005 byly sérií koordinovaných sebevražedných teroristických útoků, které byly provedeny v londýnských dopravních prostředcích během ranní dopravní špičky (mezi 8:51 do 9:47 místního času). Doprava byla na několik hodin ochromena, tisíce lidí zůstaly několik hodin uzavřeny v některých stanicích metra.\n\nK výbuchům došlo v samotném centru metropole. Tři bomby explodovaly v soupravách metra (v tunelech poblíž stanic Aldgate a King's Cross, a na stanici Edgware Road) a čtvrtá bomba byla odpálena v patrovém autobuse na Tavistock Square.\n\nDodnes neexistují spolehlivé informace o použitých výbušninách. Zdroje uvádí, že použitou výbušninou byl peroxid acetonu, HMTD nebo koncentrovaný peroxid vodíku (nad ~ 65 %) ve směsi s pepřem iniciovaný rozbuškou na bázi peroxidu acetonu nebo HMTD. Síla náloží odpovídala přibližně 3 kg TNT. Výbuch náloží měl smrtelnou zónu 2,5 - 3,0 m a způsoboval těžká zranění na vzdálenost přibližně 4 m. Nálože obsahovaly omezené množství kovových fragmentů. Těla atentátníků zůstala poměrně zachovalá, včetně jejich hlav. 7 osob bylo zabito v Aldgate, 6 na Edgware Road, 26 v Kings Cross a 13 v autobusu na Tavitstock Square (+ jeden atentátník na každý útok). Vysoký počet úmrtí v Kings Cross byl způsoben značnou hustotou pasažéru ve voze metra a tím, že lidská těla neefektivně blokovala tlakovou vlnu bomby umístěné u nohou atentátníka.\n\nKrátce po události úřady vyloučily možnost, že by šlo o nehodu a Scotland Yard potvrdil, že se jednalo o teroristický útok. K zodpovědnosti za útok se přihlásilo několik skupin. V září 2005 se k útokům přiznala síť Al-Káida; britský vládní dokument, který unikl do deníku \"The Observer\", toto spojení odmítá.\n\nPodle britského vyšetřování za útokem stáli hlavně samostatní čtyři sebevražední atentátníci – Mohammad Sidique Khan (30), Shehzad Tanweer (22), Germaine Lindsay (19) a Hasib Hussain (18). Všichni byli praktikující muslimové, všichni se také narodili a žili ve Velké Británii. Kromě Germaina Lindsaye byli pákistánského původu a žili v okolí města Leeds. Vůdce celé skupiny, Mohammad Sidique Khan svou motivaci vysvětlil na později zveřejněné videonahrávce, podobně i Shehzad Tanweer.\n\nCelkem bylo identifikováno 52 obětí. Skoro třetina obětí neměla britské občanství. 3 oběti byly z Polska, další oběti pocházely z Grenady, Turecka, Nového Zélandu, Spojených států amerických, Íránu, Rumunska, Afghánistánu, Francie, Mauricia, Itálie, Nigérie, Austrálie, Izraele a Ghany.\n\n\nO dva týdny později, 21. července, byly v metru nalezeny další nevybuchlé bomby. Policie přiostřila bezpečnostní opatření. O den později, 22. července, zastřelila v domnění, že jde o teroristu, brazilského elektrikáře Jeana Charlese de Menezese.\n\nJeden z obviněných, Hussain Osman, řekl u soudu, že útoky s Al-Káidou neměly nic společného, že jim šlo pouze o šíření strachu a o to upozornit lidi na válku v Iráku, a že nechtěli nikoho zabít. Vyšetřovatelé byli opačného názoru, a všichni čtyři teroristi byli odsouzení k vězení na 40 let.\n\n\n"}
{"id": "251570", "url": "https://cs.wikipedia.org/wiki?curid=251570", "title": "Polyfémos", "text": "Polyfémos\n\nPolyfémos v řecké mytologii označuje několik postav:\n\n"}
{"id": "251571", "url": "https://cs.wikipedia.org/wiki?curid=251571", "title": "Varieté", "text": "Varieté\n\nSlovem varieté se označuje obvykle větší zábavní podnik se stálým provozem na stejném místě, jenž v sobě kombinuje prvky kabaretu a cirkusu. Jedná se zpravidla o větší pohostinské zařízení (hospoda, bar, restaurace, vinárna apod.), které je doplněno rozsáhlejším uměleckým programem estrádního typu. Na rozdíl o běžného kabaretu obvykle obsahuje větší množství klasických cirkusových resp. artistických čísel, které mohou být oproti kabaretu náročnější zejména na prostor, popřípadě i na jevištní techniku. Z těchto důvodu bývají varieté prostorově o něco větší než normální kabarety.\n\nPodobné zařízení jako varieté je music hall, což je zábavní zařízení, kde je oproti varieté kladen větší důraz zejména na kvalitní hudbu, zpěv a tanec oproti číslům cirkusovým. Music hall je tedy v podstatě zařízení divadelnější, provoz music hallu také na rozdíl od standardního varieté nemusí být vždy nutně doplněn doprovodnými pohostinskými službami restauračního typu, má tedy blíže ke klasickému hudebnímu divadlu.\n\n\n\n"}
{"id": "251572", "url": "https://cs.wikipedia.org/wiki?curid=251572", "title": "Vienna Gate", "text": "Vienna Gate\n\nVienna Gate (\"Vídeňská brána\") je polyfunkční komplex v Bratislavě na Kopčianské ulici v Petržalce. Komplex byl ve výstavbě od roku 2006 a dokončen byl v roce 2008. Nachází se přímo naproti železniční stanici Bratislava-Petržalka. \n\nKomplex je tvořen dvěma výškovými budovami s výškou 78 metrů s 22 podlažími (část \"Vienna\", resp. Vídeň) a 56 metrů s 16 podlažími (část \"Gate\", resp. brána). Název Vienna Gate komplex dostal protože je prvním objektem viditelným z prostoru před železniční stanicí a má sloužit jako „brána“ do Bratislavy z Rakouska při cestování po železnici.\n\nDvě výškové budovy Vienna a Gate jsou určeny k bydlení, nacházejí se zde byty různých velikostí, společný parter je určen pro různé služby. Nachází se zde nákupní pasáž s rozlohou 10 tisíc m².\n\n"}
{"id": "251576", "url": "https://cs.wikipedia.org/wiki?curid=251576", "title": "Filip II. Orleánský", "text": "Filip II. Orleánský\n\nFilip II. Orleánský (2. srpna 1674 Saint-Cloud – 2. prosince 1723 Versailles). Znám též jako Filip II. vévoda Orleánský, či \"le Régent\". V letech 1715 – 1723 (tzv. doba \"Regentství\", franc. \"Régence\") byl nejmocnějším mužem ve Francii, jelikož v době nezletilosti Ludvíka XV. zastával funkci jeho regenta. V roce 1723 byl krátce prvním ministrem Francie.\n\nFilip II. Orleánský byl synem vévody Filipa I. Orleánského, mladšího bratra francouzského krále Ludvíka XIV., a jeho druhé manželky Alžběty Šarloty Falcké, dcery falckého kurfiřta Karla I. Ludvíka z rodu Wittelsbachů; jako takový byl synovcem Ludvíka XIV. Manželství jeho rodičů – homosexuálního, zženštilého a rozhazovačného bratra Krále Slunce a zemité německé princezny – bylo mimořádně nestandardní. Filip I. se obklopoval svými mužskými favority a svou ženu vyhledával jen aby splnil své dynastické povinnosti; přesto však mezi nimi panovalo přátelství. Do dvorského života Filip I. uvedl svého syna velmi záhy; z mladíka se stal šarmantní muž a svůdník, jenž se rád obklopoval krásnými ženami a trávil noci často mimo domov. Již velmi brzy projevil politický talent, inteligenci a důvtip pro politické obchody a intriky. Ludvík XIV. využíval tohoto talentu svého synovce jen málo a sledoval jeho kritické soudy s nedůvěrou a žárlivostí.\n\nNa rozdíl od svého otce a strýce projevoval Filip II. již od mládí velký zájem o studia – zajímala ho geografie, filozofie, historie a přírodní vědy. Velmi dobře se orientoval také v historii a genealogii předních francouzských šlechtických rodin. U královského dvora svého strýce byl ale mladý Filip II. Orleánský považován za cynika bez společenských i politických zásad. Své okolí pobuřoval především tím, že neustále porušoval zažité společenské konvence a zásadně se odmítal podřídit dvorské etiketě. Veřejně o sobě prohlašoval, že je ateista, což bylo v té době skutečně společensky nepřijatelné. Aby svou skandální pověst ještě více utvrdil, pořádal záměrně v době velkých církevních svátků plesy a bály. Tento sklon ke skandálnímu a pobuřujícímu chování podědil zřejmě po svém otci, stejně jako obdiv k umění. Filip II. nebyl jen vyhlášeným mecenášem francouzských umělců, ale do světa múz vstupoval i aktivně – jako herec vystupoval v hrách Molièra i Racina, skládal opery, maloval obrazy, tvořil mědirytiny a věnoval se hudbě jako skladatel i hráč - jeho učitelem hry na flétnu byl význačný francouzský flétnista Jacques Martin Hotteterre. (Ostatně i Filipův strýc, starší bratr jeho otce král Ludvík XIV. byl velmi nadaným tanečníkem, který tuto svou vlohu i veřejně prezentoval.) Byl také vlastníkem obrovské sbírky uměleckých děl.\n\nJiž jako velmi mladý osvědčil Filip své vojenské schopnosti a udatnost ve válce o falcké dědictví, kterou vyvolal jeho strýc Ludvík XIV., když jménem své švagrové, Filipovy matky Alžběty Šarloty Falcké (Liselotte) vznesl nárok na falcký trůn, uprázdněný po smrti jejího bratra Karla, falckého kurfiřta, který zemřel bez potomků. V sedmnácti letech se Filip zúčastnil obléhání Mons. Bojoval také v bitvách u Steenkerque (1692) a Neerwinden (1693) a byl přítomen obléhání Namuru (1692). Po ukončení války v roce 1697 se rozhodl věnovat svému oblíbenému studiu přírodních věd. Do služeb francouzské armády se ale vrátil v době války o dědictví španělské. V roce 1706 byl jmenován vrchním velitelem armády v Itálii, kde si však nevedl dobře. Nedokázal si zjednat autoritu u svých podřízených a jeho válečnické umění se ukázalo zoufale nedostatečné: 7. září byly jeho hlavní síly navzdory značné početní i vybavenostní převaze rozdrceny v bitvě u Turína, v níž byl on sám vážně zraněn. Po vyléčení se přesunul do Španělska, kde rovněž převzal vrchní velení (1707–1708). K Ludvíku XIV. se ale donesly zprávy, že se Filip II. Orleánský chce údajně zmocnit španělského trůnu, a to na úkor Ludvíkova vnuka Filipa (pozdější španělský král Filip V.). Rozezlený Ludvík XIV. svého synovce okamžitě odvolal z velení armády. Na dlouhou dobu tak Filip II. upadl u dvora v nemilost. Král Ludvík XIV. mu ale ke konci svého života odpustil – ve své závěti z roku 1715 jej dokonce povolal do čela regentské rady, která měla po jeho smrti spravovat Francii až do chvíle, kdy se bude moci vlády ujmout tehdy ještě nezletilý Ludvík XV.\n\nKrál Ludvík XIV. zemřel 1. září 1715. Svému pravnukovi a následníku trůnu Ludvíku XV. ale zanechal nepříjemné dědictví – hospodářsky zničenou a politicky rozvrácenou zemi. Protože Ludvík XV. byl v době smrti svého předchůdce pětiletým dítětem, padla veškerá zodpovědnost za další vývoj země na regentskou radu vedenou Filipem II. Orleánským. Filip se stal navíc hned po Ludvíku XV. jediným dalším následníkem trůnu, neboť vnuk Ludvíka XIV., španělský král Filip V., se Smlouvou z Utrechtu (1713) nároků na francouzský trůn pro sebe i své potomky vzdal. Ludvík XIV. ale neměl svého synovce Filipa II. Orleánského nikdy příliš v lásce, jmenoval jej tedy sice předsedou regentské rady, ale svou závětí maximálně omezil jeho moc. Dědictví trůnu navíc připsal svým nemanželským synům – Ludvíku Augustovi vévodovi z Maine a Ludvíku Alexandrovi hraběti z Toulouse. Filip se ale za žádnou cenu nehodlal vzdát velké životní a politické šance, kterou mu osud přinesl. S podporou pařížského parlamentu zpochybnil testament Ludvíka XIV. a regentskou radu brzy ovládl. Poté se rozhodl rázně vypořádat se všemi nepohodlnými osobami u dvora bývalého krále a především odstavit od moci nemanželské syny Ludvíka XIV. a posílit tak šance vlastního rodu Bourbon-Orléans na případné budoucí získání francouzského trůnu. Propustil také z vězení jansenisty a naopak uvěznil a nebo vyhnal ze země mnohé jezuity, které měl předešlý král v oblibě (vyhnal např. i zpovědníka zemřelého Ludvíka XIV. – Le Telliera). Období regentství přineslo uvolnění dosavadního absolutismu, což se projevilo zpočátku tím, že Filip II. zrušil cenzuru a povolil vydávání knih, které byly zakázány za vlády jeho strýce Ludvíka XIV. Také šlechta, vyloučená za Ludvíka XIV. z politického života, získala ve Filipu II. Orleánském rozhodného zastánce. Filip chtěl maximálně posílit práva šlechty v zemi a omezit moc méně urozených osob, které se za Ludvíka XIV. podílely na vládě díky svým mimořádným kvalitám a schopnostem. Regent tak dal ovšem často přednost urozeným před schopnými, což se začalo velmi brzy neblaze projevovat na výsledcích jeho vlády. Pustil se také do reorganizace státní správy a jednotlivé ministry nahradil tzv. kolegiálními radami (těch bylo celkem sedm – rada pro námořnictvo, válečná rada, rada pro finance, zahraniční věci, vnitřní věci, rada obchodu a rada pro náboženství). Všechny funkce v radách obsadili příslušníci šlechty a vlivným regentovým poradcem se stal jeho vychovatel z dětství abbé Dubois. Ten se stal v době Filipova regentství nejprve arcibiskupem, pak kardinálem i vlivným ministrem zahraničí. Hlavním koordinátorem celého vládního systému byla Regentská rada, které předsedal sám Filip II. Orleánský. Rychle se ale ukázalo, že většina členů rad své funkce nezvládá a že pouhá příslušnost ke šlechtě z nich ještě nedělá odborníky. Problémy se hromadily – šlo především o náboženské spory v zemi, rostoucí mezinárodní napětí a také finanční krizi.\n\nPrávě finanční krize způsobená obrovským státním dluhem z období vlády Ludvíka XIV. se stala i problémem politickým a Filip II. se snažil tuto nepříznivou situaci zvrátit za každou cenu ve svůj prospěch. S prosbou o pomoc se tedy obrátil na skotského finančního reformátora a národohospodáře Johna Lawa. V roce 1715 předložil Law vévodovi projekt nového finančního systému, který měl francouzské hospodářství opět postavit na nohy, a to za přispění financí investovaných šlechtou (to se nelíbilo některým šlechticům, např. v Bretani, kde nespokojenost vyústila v tzv. Pontcallecovo spiknutí). Law zavedl ve Francii papírové bankovky a akcie a v roce 1716 mu bylo povoleno založit banku, která byla později převedena na stát. Bankovky zpočátku zvýšily obchodní výměnu v zemi a napomáhaly hospodářské prosperitě. V roce 1717 založil Law akciovou společnost pro obchodování s francouzskými koloniemi v Americe (Compagnie du Mississippi). Na počest Filipa II. Orleánského bylo v tomto období rozmachu pojmenováno dokonce jedno město v koloniích – město New Orleans ve státě Louisiana (dnes jeden ze států USA). Law se stal v roce 1720 generálním kontrolorem financí a jeho kariéra i bohatství závratně stoupaly. Teorie, které vypracoval, se ale v konečném důsledku v praxi neosvědčily. V roce 1720 vyhlásila francouzská státní banka Banque Royale bankrot, jelikož většina papírových bankovek nebyla kryta drahými kovy, a lidé ztratili k tomuto platidlu důvěru. O rok později došlo ke krachu celého tzv. „systému Law”. Akcie ztrácely prudce svou hodnotu a řada francouzských šlechtických rodů přišla o celé jmění. Krach ohrozil stabilitu ve společnosti. Law byl zbaven svých funkcí a uprchl z Francie. Jeho reformy byly rychle zapomenuty a v oblasti financí nastal návrat do doby Ludvíka XIV. Ve Francii nadlouho zakořenila nechuť ke všemu, co Law a Filip II. zavedli – k papírovým bankovkám, emisním bankám a spekulacím s akciemi. V těchto těžkých časech čelil regent ještě další nepřízni – vzpouře několika šlechticů v čele s vévodou z Maine, kteří chtěli regentství ve Francii přenést na španělského krále Filipa V. V roce 1720 tak Francie vyhlásila Španělsku válku a armáda maršála Berwicka okamžitě vkročila na španělské území. Francouzská armáda byla i v těchto těžkých časech natolik silná, že král Filip V. zanedlouho uzavřel se svým příbuzným, regentem Filipem II. Orleánským, mír. Konec regentství nastal v roce 1723, kdy byl král Ludvík XV. prohlášen ve svých třinácti letech za plnoletého a Filip se vzdal své funkce a moc mu předal. V té době už byl lid ve Francii s dosavadní vládou Filipa II. silně nespokojen. Ze všech pohrom a neúspěchů posledních let byl obviňován právě Filip II. a především pak jeho bezbožnost (jeho příslušnost ke Katolické církvi byla podle všeho čistě formální). Lidé byli také pobouřeni tím, že ani ctihodný úřad regenta nezměnil alespoň navenek povahu a chování Filipa II. – ten po celou dobu svého regentství nadále pořádal ve svém sídle Palais Royal divoké večírky a honosné oslavy. Krátce po ukončení období regentství zemřel 10. srpna 1723 první ministr kardinál Dubois. V tomto okamžiku nastala poslední, ale také velmi krátká etapa Filipova působení v politice. Po kardinálově smrti totiž Ludvík XV. překvapivě jmenoval prvním ministrem právě Filipa II. Orleánského.\n\nDne 2. prosince 1723 trávil Filip II. Orleánský večer u své milenky vévodkyně z Phalaris. Náhle dostal záchvat mrtvice. Vévodkyně se snažila rychle sehnat pomoc, ale v zámku ve Versailles nebyl v tu chvíli přítomen žádný lékař. Ten dorazil až z města, pustil Filipovi žilou krev, ten však zanedlouho po tomto tehdy oblíbeném lékařském zákroku zemřel. Pochován byl v bazilice Saint-Denis, místě posledního odpočinku francouzských králů. O tom, že nebyl ve Francii příliš oblíben, svědčí i to, že se po jeho smrti objevily v Paříži pověsti, že Filipovo srdce údajně snědl velký pes, kterého Filip vlastnil. Ve skutečnosti bylo jeho srdce pochováno v kostele Val-de-Grâce.\n\nZa vlády Filipa II. Orleánského došlo k mohutnému rozkvětu architektury a umění a vznikl tzv. styl regentství, který byl počáteční fází rokoka ve Francii. Nejvýznamnějším umělcem období regentství byl malíř Antoine Watteau.\n\nFilip II. se věnoval i hudbě, sám se pokoušel komponovat. Jeho dílo však nemá žádný zásadní význam, ani není téměř vůbec známé (prakticky žádné jeho hudební dílo nebylo vydáno). Některá jeho hudební díla však byla použita ve filmu \"Ať začne slavnost...\", který pojednává o době Regentství ve Francii. Filipovu hudbu dohledal a s orchestrem secvičil Antoine Duhamel (francouzský hudební skladatel).\n\nVe filmu byly použity mj. části těchto Filipových děl: (všechna jsou datována r. 1705)\n\nV roce 1692 se Filip II. Orleánský oženil z vůle krále Ludvíka XIV. (ovšem proti vůli svého otce – tento rozpor byl snad jedinou vážnou neshodou mezi oběma bratry) se svou sestřenicí Františkou Marií Bourbonskou, známou také jako \"mademoiselle de Blois\", nejmladší nemanželskou legitimizovanou dcerou Ludvíka XIV. a jeho milenky paní de Montespan. Filipův otec, Filip I. Orleánský, se sňatkem svého syna s Františkou Marií Bourbonskou od samého počátku nesouhlasil, ale jeho bratr, král Ludvík XIV., tento svůj záměr nakonec stejně prosadil. Manželství bylo poměrně šťastné a Filip II. měl s Františkou Marií Bourbonskou osm dětí – syna a sedm dcer (z nichž první zemřela jako desetiměsíční nemluvně). Kromě toho měl i několik nemanželských dětí, z nichž za legitimní byly uznány tři.\n\nDěti Filipa II. Orleánského, vzešlé z manželství s Františkou Marií Bourbonskou:\n\n\nNemanželské děti Filipa II. Orleánského, které oficiálně uznal za své:\n\nV letech 1674–1701 měl Filip II. titul vévody ze Chartres, v roce 1701, kdy zemřel jeho otec, zdědil titul vévody orleánského a vévody z Valois, Montpensier, Nemours a Joinville, titul hraběte z Beaujolais a francouzského paira.\n\n\n\n"}
{"id": "251580", "url": "https://cs.wikipedia.org/wiki?curid=251580", "title": "Veclov", "text": "Veclov\n\nNázev Veclov má více sídel:\n"}
{"id": "251582", "url": "https://cs.wikipedia.org/wiki?curid=251582", "title": "Přátelství", "text": "Přátelství\n\nPřátelství je podle on-line Sociologické encyklopedie Sociologického ústavu AV ČR \"reciproký vztah spojující dvě anebo více osob na základě vzájemných sympatií, které nemají sexuální charakter\". Jedná se o mezilidský vztah vyznačující se vzájemnou náklonností a porozuměním. Lidé v přátelském vztahu se vůči svým protějškům chovají ohleduplně a chtějí pro své přátele to nejlepší. Důležitá je také vzájemná upřímnost, důvěra a schopnost empatie; přátelé se svým protějškům mohou svěřit se svými pocity a názory bez strachu, že by za ně byli odsuzováni. V přátelství je také běžná vzájemná nezištná pomoc a touha trávit se svým protějškem co nejvíce času.\n\nPřátelství je téměř ve všech charakteristikách shodné s láskou. Na rozdíl od lásky ale přátelé nejsou fyzicky (sexuálně) přitahováni svými protějšky. Pokud při krátkodobém odloučení zamilovaný člověk trpí pocity samoty a prázdnoty, jedná se spíše o nezdravou formu závislosti než lásku. Pokud se jedná o lásku bez sexuálních prvků, nazývá se tento vztah platonická láska, tedy silný citový vztah, ve kterém ani jeden z partnerů netouží po sexuálním styku.\nForma přátelství, kdy člověk cítí ke svému protějšku hluboký obdiv, trvale na něj myslí a při odloučení trpí pocity prázdnoty, se nazývá narcistický obdiv. Tento cit může být, stejně jako každý cit, pouze jednostranný.\nOpakem přátelství je nepřátelství, kdy chce člověk v nepřátelském vztahu pro svého nepřítele to nejhorší. Podobně je tomu u falešného přátelství, kdy se jeden nebo více domnělých přátel za přátele pouze vydává nebo se tak tváří, ale (a to zvláště, když jde do tuhého) se jako přítel nechová.Druhého to obvykle psychicky zraní.\n\nZ hlediska hlubinné psychologie je přátelství definováno například teorií sociální směny.\n\nCharakteristiky přátelství se v průběhu ontogeneze (vývoje člověka) mění.\n\n\nVe zvířecí říši je jako symbol přátelství často zobrazován pes, zejména jako přítel člověka. Za symbol nepřátelství lze ve zvířecí říši naopak považovat hada (např. v oblasti výkladu snů had (též zmije) značí nepřítele, a pokud jím je člověk ve snu napaden, znamená to varování dávat si pozor na nové známé, kteří se mohou ukázat jako nepřátelé). Někdy je jako symbol nepřátelství ve zvířecí říši zobrazován také vlk, např. v řecké mytologii byl zpupný král Lykáón proměněný ve vlka kvůli jeho špatné povaze a proto, že se vzepřel bohům. Chápání vlka jako symbol nepřátelství lze spatřovat i ve spojení \"člověk člověku vlkem\", které je podle Thomase Hobbese a jeho knihy Leviathan odrazem společnosti v přirozeném stavu, kdy nikdo není ani tak silný, ani tak chytrý, aby se nemusel obávat násilné smrti ze strany druhých.\n\n\n\"Toxaris: \"... Bylo by na čase rozhodnouti, kdo z nás podlehl a zaslouží tedy, aby mu byl jazyk vyříznut nebo ruka uťata. Kdo bude rozhodčím?\"\"\n\n\"Mnesippos: \"Nikdo; neboť neustanovili jsme nikoho soudcem hovoru. Ale víš, co učiníme? Nyní stříleli jsme bez cíle; podruhé vyvolíme si rozhodčího a před ním mluviti budeme o jiných přátelích. Kdo potom podlehne, ten přijde o jazyk - budu-li to já, nebo o ruku - budeš-li to ty. Ale to by bylo přece jen kruté; vždyť ty jsi chválil přátelství, a i já soudím, že lidstvo nemá nad ně dražšího a krásnějšího pokladu. Nuže, podejme si ruce, buďme přáteli od této chvíle i dále v budoucnu a těšme se z toho, že jsme oba zvítězili a získali cen nejvyšších, obdrževše každý místo jednoho jazyka a jediné pravice po dvou, a k tomu ještě čtyři oči a čtyři nohy a vůbec všeho dvojnásob. Neboť sejdou-li se dva nebo tři přátelé, je to jako když malíři vyobrazí obra Geryona o šesti rukách a třech hlavách; neboť to byli asi tři lidé a dělali vše společně, jak se sluší na přátele.\"\"\n\n\"Toxaris: \"Máš docela pravdu. Nuže, učiňme tak, jak si přeješ!\"\"\n\n\"Mnesippos: \"Ale k potvrzení přátelství, Toxaride, neshánějme ani krve ani dýk; neboť hovor právě skončený a shoda smýšlení jsou daleko lepší zárukou, než onen pohár, z něhož vy píváte krev, protože k přátelství netřeba násilí, nýbrž přesvědčení.\"\"\n\n\"Toxaris: \"To úplně schvaluji. Nuže, buďme si hostinnými přáteli; ty uhostíš mne u sebe zde v Helladě, a já ti oplatím pohostinství, přijdeš-li kdy do Skythie.\"\"\n\n\"Mnesippos: \"Na mou věru, nerozpakoval bych se ještě dále jíti, měl-li bych získati takové přátele, jakým ty's se mi, Toxaride, v řeči své projevil.\"\" (konec díla)\n\n\n"}
{"id": "251596", "url": "https://cs.wikipedia.org/wiki?curid=251596", "title": "Metropolitan Area Network", "text": "Metropolitan Area Network\n\nMetropolitní síť, zkráceně MAN (Metropolitan Area Network) (například internet) je rozlehlá počítačová síť, obvykle zasazená do města. Metropolitní síť je technicky několik menších podsítí pospojovaných navzájem. Propojení se provádí většinou přes Wi-Fi nebo lze použít Ronju či optické vlákno.\n\nMetropolitní síť je optimalizována pro větší zeměpisnou oblast než je LAN, v rozsahu od několika bloků budov až po celá města. Metropolitní síť je obvykle využívána jednotlivci a organizacemi.\n\nNormalizovaná metropolitní síť existuje jedna:\nDQDB je založen na koncepci ATM – používá 53oktetové buňky, přičemž mezi komunikujícími stranami musí být vytvořeno virtuální spojení. DQDB používá sběrnicovou topologii: dvě protisměrné nezávisle pracující sběrnice, každá podporuje přenos v jednom směru. Přerušení média může být izolováno bez přerušení sítě.\n\n"}
{"id": "251597", "url": "https://cs.wikipedia.org/wiki?curid=251597", "title": "Nosná konstrukce", "text": "Nosná konstrukce\n\nNosná konstrukce je základní část, zejména stavební (např. zdivo budovy) či strojní (např. rám lodi) konstrukce, která zajišťuje její potřebnou únosnost, tuhost a trvanlivost. Musí bezpečně přenést veškerá daná zatížení, nesmí dojít k jejímu porušení, ztrátě stability, ani větším než přípustným deformacím. Slouží také jako základ pro montáž dalších součástí. Skládá se ze základních nosných prvků (prut, deska, blok, atd.), které mohou být spojeny do složitějších celků. Nosnou konstrukci lze obecně vytvořit z jakéhokoliv materiálu, který vykazuje základní charakteristiky jako jsou pevnost a modul pružnosti. Špatný návrh, oslabení nebo přetížení nosné konstrukce může vést k jejím poruchám, případně až k jejímu zřícení (havárii).\n\nNavrhováním nosných konstrukcí se zabývají stavební a strojní inženýři a architekti. Při návrhu konstrukce lze postupovat několika způsoby. Nejčastěji se postupuje od návrhu architektonického či designového, kde je navržen základní tvar s ohledem na požadovanou funkci, materiál či vzhled, k návrhu konstrukčnímu, který upřesní detaily, stanoví dimenze jednotlivých prvků a jejich spojení a ověří nezbytné podmínky bezpečnosti. Obě fáze návrhu se mohou prolínat či opakovat pro dosažení optimálního řešení.\n\nNosné konstrukce jsou navrhovány s využitím aplikované mechaniky. Pro běžné stavební konstrukce se využívají především poznatky statiky stavebních konstrukcí. Složitější stavební konstrukce a převážná většina konstrukcí strojních jsou navrhovány i s pomocí dynamiky, která bere do úvahy také pohyb, resp. zrychlení, jednotlivých částí či celku. Navrhování, dimenzování a posuzování nosných stavebních konstrukcí je náplní práce statika.\n\n\nIdealizací nosné konstrukce je statické schéma neboli statický model nosné konstrukce. Každý prvek navrhované či posuzované konstrukce je představován jedním ze základních nosných prvků. Tyto prvky mohou být bezrozměrné (hmotný bod), jednorozměrné (prut), dvojrozměrné (deska či stěna) nebo trojrozměrné (blok). Vzájemná spojení prvků jsou idealizována vnitřními vazbami a podepření neboli okrajové podmínky vazbami vnějšími. Vazby pak odebírají konstrukci daný počet stupňů volnosti podle jejich typu. Statické schéma nosné konstrukce může být v závislosti na poměru vnitřních a vnějších vazeb staticky určité, neurčité či přeurčité. Vhodně zvolené statické schéma reálné nosné konstrukce je důležitým předpokladem pro její správné navržení. V praxi je pro kreslení statických schémat zavedena řada symbolů, vyjadřujících vlastnosti prvků a jejich vazeb.\n\n\n"}
{"id": "251598", "url": "https://cs.wikipedia.org/wiki?curid=251598", "title": "Lockheed Vega", "text": "Lockheed Vega\n\nLockheed Vega byl jednomotorový samonosný hornoplošník s pevným podvozkem, zkonstruovaný a zalétaný v nově vzniklé firmě Lockheed Aircraft Company roku 1927 (firma byla založena v prosinci 1926). Díky svým ve své době mimořádným výkonům se tento stroj zapsal do letecké historie celou řadou rekordních letů — ne bezdůvodně si získal přízvisko \"Lockheed Plywood Bullet\" a lze zmínit, že vojenský stroj Y1C-17, dokončený v prosinci 1930, byl v té době nejrychlejším strojem amerického vojenského letectva. Za všechny letce lze na úvod zmínit alespoň několik málo jmen, s Vegou spojených: polární letci \"Capt\". George Hubert Wilkins (později \"Sir\" Hubert Wilkins) a Carl Ben Eielson, dále dodnes světoznámá Amelia Mary Earhartová, slečna Ruth Nicholsová (její jméno je dnes již takřka zapomenuto, létala mj. na stroji Vega 5A Special, c/n 619, nesoucí jméno \"The New Cincinnati\" a s registrací NR496M), či jednooký pilot indiánského původu Wiley Post — ten s Vegou, mimo jiné, postupně uskutečnil hned dva lety kolem světa — první na stroji Vega 5B, nesoucím jméno \"The Winnie Mae\", spolu s Haroldem Gattym, mezi 23. červnem a 1. červencem 1931; podruhé letěl Post na témže stroji sám, let se uskutečnil mezi 15. a 23. červencem 1933 — tentokrát šlo o první sólo let kolem světa.\n\nStroj Lockheed 1, tedy první konstrukce nově založené firmy Lockheed, prvně vzlétl 4. července 1927, za jeho řízením byl Edward „Eddie“ A. Bellande. Jméno Vega ovšem ve skutečnosti nesly hned tři modely firmy Lockheed, stroje Lockheed 1 (ty byly poháněny různými verzemi hvězdicového devítiválce Wright Whirlwind J5, v dopravní verzi nesly pilota a čtyři cestující), Lockheed 2 (ty se odlišovaly především montáží výkonnějších motorů Whirlwind J6) a Lockheed 5 („pětky“ poháněly různé verze devítiválce Pratt & Whitney Wasp, většina těchto strojů byla přímo od výrobce dodána již s krytem motoru typu NACA). Každý z modelů vznikl v několika modifikacích.\n\nVega ve své době představovala velice radikální konstrukci, doslova průlom do tehdejší aerodynamické koncepce. Letoun měl samonosné celodřevěné křídlo s poměrně tlustým profilem,\nskořepinový dřevěný trup s plně uzavřenou kabinou (u většiny postavených letounů, několik strojů mělo otevřenou kabinu pilota), a kapotovaný pevný podvozek záďového typu. Výjimečná byla i výrobní technologie, zejména v případě výroby poloskořepinového trupu s překližkovým nosným potahem — potah trupu byl vylisován ve dvou polovinách z dřevěných dýh slepených pryskyřicí, předem sestavených v montážním přípravku. Poté byl pod tlakem vytvarován do betonové formy (negativního kopyta), kde došlo k vytvrzení lepidla. Takto vzniklá tuhá skořepina vyžadovala jen minimum vnitřních výztuh, což vedle dalšího zjednodušovalo výrobu (a pochopitelně omezený počet stavebních dílů měl příznivý vliv i na výrobní cenu stroje). Samonosné křídlo s profilem Clark Y, s relativní tloušťkou u kořene 18 %, bylo technologicky vcelku klasické konstrukce, dá se říci že připomíná celodřevěná křídla známá z tehdejších letounů holandské firmy Fokker. Většina postavených letounů byla již od výrobce dodána se zakrytým motorem, zpočátku prstencem Townend, později s aerodynamicky čistším prstencem NACA.\n\nFirma Lockheed Aircraft Comp. samostatně působila jen do července 1929 (ostatně nebyl to první konec samostatného leteckého podnikání bratrů Allana a Malcolma Lougheadových — předcházející Loughead Aircraft Manufacturing Company působila jen do roku 1921), kdy byla zakoupena společností Detroit Aircraft Corporation, a pod jménem Detroit-Lockheed Aircraft Co. působila nadále. Byl u ní vyvinut typ DL-1 Vega, který měl nový samonosný poloskořepinový trup, vyrobený z duralu (kovové trupy se stavěly v Detroitu, křídla v kalifornském Burbanku, kde byly stroje i nadále montovány a zalétávány). To již ale bylo bez Jacka Northropa, který po odchodu od Lockheedů založil vlastní podnik (aby jeho konstrukce opět byly na samé špici technického vývoje — zatímco v Detroitu vyvíjejí celokovový trup pro Vegu, Northrop pracuje na celokovovém dolnoplošníku Alpha). Práce na konstrukci nového trupu tak vedl nový muž, Gerard Freebairn „Jerry“ Vultee, ovšem ani on u firmy dlouho nezůstal. První DL-1, c/n 135, byl dokončen v únoru 1930; právě na tomto stroji, nesoucím registraci NC497H, získala Amelia Earhartová některé rychlostní rekordy (A. M. Earhartová létala na celkem šesti různých strojích Vega). Ovšem oproti původnímu typu, který se vyráběl i nadále, se DL-1 příliš nerozšířil, vzniklo jich pouze devět (včetně dvou pro USAAC).\n\nMalé elegantní stroje Lockheed Vega sice dnes jsou v povědomí především díky celé řadě rekordů, ale ve své době šlo v první řadě o jeden z nejrozšířenějších „malých“ dopravních letounů na celém americkém kontinentě — jen v USA je postupně provozovalo alespoň 41 leteckých společností, věnujících se pravidelné přepravě osob a nákladů (nepočítaje řadu soukromých provozovatelů, které měly Vegu jako firemní stroj pro služební lety; „průkopníkem“ na tomto poli v té době byly zejména velké olejářské společnosti, kde začínal třeba i později slavný Wiley Post). Největším provozovatelem typu v USA byla společnost Braniff Airways, ta je provozovala od roku 1930 až do roku 1939. Mimo USA létal největší počet těchto strojů v Mexiku, kde jich bylo v civilním registru zapsáno celkem 26, největším tamním provozovatelem byla firma Lineas Aéreas Mineras S.A. Mimo to dvě Vegy byly registrovány u leteckých dopravců v Nikaraguyi, po jednom stroji pak v Argentině, Austrálii, Kanadě, Kostarice, Norsku, Panamě, a ve Spojeném království Velké Británie a Severního Irska. \n\nNasazení u ozbrojených sil představuje z celkového pohledu u Vegy, vzhledem k celkovému počtu vyrobených letounů, jen okrajovou epizodu. První byl stroj Detroit-Lockheed DL-1, c/n 158, který zakoupil k otestování americký armádní letecký sbor (\"United States Army Air Corps\"). Poháněl jej motor Pratt & Whitney R-1340-7 s výkonem 450 hp (R-1340 je vojenské označení motoru P&W Wasp). Byl zkoušen a posléze až do května roku 1935 používán pod označením Y1C-12, kdy byl odepsán a zrušen. Bylo mu přiděleno sériové číslo 31-405, a až do svého odepsání nalétal 999 hodin.\n\nDalším strojem u USAAC byla Vega DL-1B Special (c/n 159), létající se seriálem 31-408 (typové označení Y1C-17). Tento stroj poháněl motor R-1340-17, s maximálním výkonem 500 hp (cca 372,9 kW). Byl dokončen v prosinci 1930, a s rychlostí 221 mph (355 km/h) byl v tu chvíli nejrychlejším letounem USAAC. Stroj byl připravován pro pokus o získání rychlostního rekordu v non-stop přeletu USA ve východním směru, s pilotem \"Capt\". Irou C. Eakerem. \"Capt\". Eaker se strojem vzlétl v kalifornském Long Beach 10. března 1931, ale pro poruchu na palivové instalaci byl nucen nouzově přistát v Kentucky; stroj byl při přistání poškozen a posléze jako neopravitelný odepsán (do nouzového přistání překonal vzdušnou čarou vzdálenost 1740 mil v čase 7 hodin 20 minut, tedy dosáhl — byť s přispěním příznivého větru — průměrné rychlosti kolem 381 km/h).\n\nPoslední setkání Vegy s americkým vojenským letectvem bylo zapříčiněno vstupem USA do války — jako značný počet jiných civilních strojů, v \"United States Army Air Forces\" se roku 1942 ocitl i letoun Vega 5C c/n 210, doposud létající s civilní registrací NC14236. V letectvu dostal přiděleno typové označení UC-101 a vojenské sériové číslo 42-94148. V roce 1944 se vrátil civilnímu uživateli (dostal novou registrační značku NC48610), ale dlouho nelétal — 9. června 1945 byl zcela zničen při havárii v texaském El Pasu.\n\nJedna Vega se také dostala do služby u vojenských sil během občanské války ve Španělsku, na straně legitimní republikánské vlády. Šlo o letoun Vega 5B, c/n 103, původně létající v USA s registrací NC534M (později létal v zahraničí, u stroje c/n 103 jsou ještě prokazatelně doložené registrační značky XA-BHI a XB-AAD). Bohužel ale detaily jeho služby ani konečný osud nejsou známé. \n\n\n\n"}
{"id": "251600", "url": "https://cs.wikipedia.org/wiki?curid=251600", "title": "Josef Kajnek", "text": "Josef Kajnek\n\nJosef Kajnek (* 18. dubna 1949, Kutná Hora) je český katolický duchovní, pomocný biskup a generální vikář královéhradecké diecéze, titulární biskup z Aquae in Dacia, od roku 1968 skaut.\n\nNa kněze byl vysvěcen po studiu na litoměřické bohoslovecké fakultě 26. června 1976 v Praze. Po vysvěcení byl farním vikářem v České Třebové, pak administrátorem v Písečné a v Ústí nad Orlicí. Tam mu byl také za tzv. maření státního dozoru nad církvemi odňat v roce 1984 státní souhlas a navíc byl odsouzen k podmínečnému trestu odnětí svobody. Po nuceném civilním zaměstnání u Státních lesů a v Metrostavu se vrátil do kněžské služby jako administrátor v Chomuticích u Hořic, Lázních Bělohradu a v Pardubicích.\n\nV roce 1991 jej biskup Karel Otčenášek povolal ke službě generálního vikáře, kterou vykonával až do roku 1998. 12. prosince 1992 přijal biskupské svěcení a současně byl ustanoven pomocným biskupem. Za biskupské heslo si zvolil větu „\"In humilitatae servire\"“ (česky „v pokoře sloužit“). Při slavnostní mši svaté v katedrále Ducha Svatého v Hradci Králové se zúčastnilo mnoho desítek skautů z celé diecéze.\n\nV letech 1998–2001 se na vlastní žádost na čas vrátil k pastoraci ve farnostech v Jablonném nad Orlicí a okolí. V roce 2001 pak byl ustanoven administrátorem v druhém největším městě diecéze v Pardubicích. Od roku 1998 působí také jako biskupský vikář pro duchovní povolání a za Českou biskupskou konferenci je mu svěřena péče o vězeňské kaplany. Po obnově Katedrální kapituly při chrámu Svatého Ducha v Hradci Králové byl 10. listopadu 2004 ustanoven proboštem kapituly. Dne 12. dubna 2010 byl zvolen administrátorem diecéze, jímž zůstal až do nástupu nového diecézního biskupa Jana Vokála v květnu 2011; poté byl spolu s Josefem Sochou jmenován generálním vikářem královéhradecké diecéze.\n\n"}
{"id": "251601", "url": "https://cs.wikipedia.org/wiki?curid=251601", "title": "Mníšek (rozcestník)", "text": "Mníšek (rozcestník)\n\nNázev Mníšek má více sídel:\n"}
{"id": "251618", "url": "https://cs.wikipedia.org/wiki?curid=251618", "title": "Ponton", "text": "Ponton\n\nPonton je dutý plovák či speciální člun zkonstruovaný ke stavbě plovoucího mostu nebo jiných speciálních plovoucích staveb. Může být konstruován i svépomocí pomocí vodotěsně uzavřených válců (např. trubky nebo barely) či pomocí krychlí z betonu nebo kovu.\n\nNejčastěji používán útvary ženistů ve válkách při stavbě pontonových mostů pro přejezd vojenské techniky přes řeky.\n\n"}
{"id": "251620", "url": "https://cs.wikipedia.org/wiki?curid=251620", "title": "Poike", "text": "Poike\n\nPoike je jedna ze tří vyhaslých sopek na Velikonočním ostrově\nJe to štítová sopka s vrcholem ve výšce 412 m n. m. Je druhou nejvyšší na ostrově (po Maunga Terevaka).\n\nTěleso sopky Poike tvoří východní výběžek Velikonočního ostrova. Sopka naposledy vybuchla\npřed 230 000 až 705 000 roky a je nejstarší za tří sopek na ostrově. Povrch sopky je silně zvětralý. Rozhraní mezi sopkami Poike a Maunga Terevaka je tvořeno více než 3,5 kilometry dlouhým, příkrým příkopem, zvaným Ko te Ava o Iko čili \"Ikův příkop\" . Vedle hlavního vrcholu \"Maunga Pu A Katiki\", kde se nalézá kráter o průměru 150 m a hloubce cca 15m, je na úbočí sopky několik bočních pyroklastických kuželů, dnes již značně zerodovaných: \"Maunga Vai a Heva\", \"Maunga Parehe\" či \"Maunga Tea Tea\".\nV jihovýchodní části Poike se nalézá \"Roggeveenův mys\", pojmenovaný po Holanďanovi Jacobu Roggeveenovi, který poprvé navštívil ostrov o velikonocích roku 1722. Nejvýchodnější část je ukončena \"mysem Cumming\". V severovýchodní části se nalézá \"O'Higginsův mys\", pojmenovaný po chilské korvetě O'Higgins, která jako první chilská válečná loď přistála u ostrova roku 1870.\n\nV nejvýchodnější části sopky Poike a celého ostrova se nejvíce projevil katastrofický dopad\nodlesnění ostrova domorodým obyvatelstvem. Zejména v této oblasti ostrova došlo po odlesnění ostrova k rychlé erozi půdy a odvátí zeminy do moře. V období od osídlení ostrova, tedy mezi léty 300 až 600 n.l. až přibližně do roku 1280 n.l. bylo území sopky Poike využíváno tradičním polynéským způsobem, bez jakékoliv eroze půdy.\nPoté však došlo k vykácení dominantního rostlinného druhu - palmy \"Jubaea\". Zhruba od roku 1400, až do konce devatenáctého století docházelo k silné půdní erozi a odplavování dešťovou vodou. V průměru zmizelo každý rok 8,6 tun zeminy z hektaru. V oblasti na východ od vrcholu Poike je dnes několik desítek hektarů povrchu zcela bez půdy a tedy bez jakékoliv vegetace.\n\nV severovýchodní části areálu sopky Poike se nachází 380 metrů dlouhá jeskyně \"Ana O Keke\" (Jeskyně panen) s petroglyfy domorodého obyvatelstva. Jeskyně se nachází v blízkosti mořských útesů. K jejímu dosažení je třeba útesy sestoupit. Jeskyně měla v domorodé kultuře vztah ke kultu Ptačího muže. Vybrané dívky, určené pro vítěze závodu Ptačího muže, žily šest měsíců v jeskyni, aby se rituálně očistily a jejich položka vybledla nedostatkem světla.\n\n"}
{"id": "251623", "url": "https://cs.wikipedia.org/wiki?curid=251623", "title": "Josef Balcar", "text": "Josef Balcar\n\nJosef Balcar (22. května 1834, Luže - ?) byl český pedagog.\n\nPo absolvování hlavní školy v Litomyšli nastoupil do učitelského ústavu v Hradci Králové. Pak navštěvoval přípravný kurz na pražské polytechnice a kurz pro kandidáty učitelství pro nižší reálky. Byl pak ustanoven učitelem na reálné škole v Mostě. Později působil jako soukromý učitel a učitel na řadě pražských škol. Od roku 1876 byl ředitelem novoměstské školy dívčí. \n\nJe autorem knih \"Všeobecný počtář pro školu a dům\" (1862) a \"Příprava k perspektivě\".\n\n"}
{"id": "251624", "url": "https://cs.wikipedia.org/wiki?curid=251624", "title": "Antonín Barborka", "text": "Antonín Barborka\n\nAntonín Barborka (7. ledna 1835, Horažďovice – 14. dubna 1891, Pardubice) byl český geometr a pedagog.\n\nStudoval v letech 1850 - 55 na české reálce v Praze a poté na pražské polytechnice. Od roku 1860 byl učitelem na vyšší reálce v Praze a od roku 1863 v Pardubicích, kde byl i členem městského zastupitelstva. Později působil jako civilní geometr a vypracoval např. regulační plán města Pardubic.\n\nAntonín Barborka přispíval do některých časopisů. Roku 1867 vyšla jeho kniha \"Perspektiva\", v roce 1881 vydal učebnici \"Měřické tvaroznalství v prostoru i rovině\".\n\n\n"}
{"id": "251625", "url": "https://cs.wikipedia.org/wiki?curid=251625", "title": "Klemens Barchanek", "text": "Klemens Barchanek\n\nKlemens Barchanek (16. října 1845 Kunštát — 16. června 1923 tamtéž), uváděný i s křestním jménem Clemens nebo Klement, byl český německy píšící matematik a pedagog.\n\nStudoval na brněnské vyšší reálce a poté na brněnské technice. Po dvou letech pokračoval ve studiu na technice ve Vídni. Po vykonání zkoušky učitelské způsobilosti z matematiky a deskriptivní geometrie působil 17 let na reálce v Gorici. \n\nOd roku 1889 byl ředitelem státní vyšší reálky v Olomouci. Při odchodu do důchodu roku 1909 byl oceněn řádem železné koruny III. třídy.\n\nZemřel 16. června 1923 v Kunštátu.\n\nZabýval se teorií ploch a metodikou vyučování deskriptivní geometrie. Své práce publikoval ve zprávách vídeňské akademie a v Zeitschrift für Realschulwesen.\n\nJe autorem např. těchto knižně vydaných prací, převážně učebnic pro německojazyčné střední školy:\n\n"}
{"id": "251630", "url": "https://cs.wikipedia.org/wiki?curid=251630", "title": "František Balada", "text": "František Balada\n\nFrantišek Balada (24. června 1902, Albrechtice nad Orlicí – 13. července 1961, Budišov) byl český matematik, deskriptivní geometr a pedagog.\n\nStudoval od roku 1913 na reálce v Hradci Králové a od roku 1917 na reálce v Pardubicích, kde v roce 1920 maturoval. Poté pokračoval ve studiu na všeobecném oddělení pražské techniky (1920–1922) a na Přírodovědecké fakultě Karlovy univerzity. Státní zkoušku vykonal na univerzitě v roce 1926. Jako učitel matematiky a deskriptivní geometrie od roku 1924 působil na středních školách v České Třebové (1924–1925), v Praze (1925–1926), Košicích (1926–28), Rimavské Sobotě (1928–29). V roce 1929 byl jmenován definitivním profesorem na reálném gymnáziu ve Slezské Ostravě, ale přitom byl ministerstvem školství uvolněn a v letech 1929–38 učil na české reálce Komenský ve Vídni. Po obsazení Rakouska musel Vídeň opustit. Během války působil na středních školách v Brně (reálné gymnázium na Starém Brně, reálné gymnázium na Antonínské ulici). Po osvobození přešel na gymnázium sr. Zdeňka Nejedlého. V roce 1947 byl jmenován externím lektorem matematiky a deskriptivní geometrie na nově zřízené Pedagogické fakultě Masarykovy univerzity. Zde působil trvale od školního roku 1949–50 a současně byl pověřen konáním přednášek z historie matematiky na přírodovědecké fakultě. V roce 1950 získal doktorát pedagogiky a po roce 1954 se stal vedoucím katedry matematiky na Vyšší pedagogické škole v Brně. V roce 1959 se habilitoval na přírodovědecké fakultě s prací \"Kapitoly z dějin elementární matematiky\". V roce 1960 byl jmenován docentem na Pedagogickém institutu.\n\nFrantišek Balada začal vědecky pracovat v geometrii vícerozměrných prostorů, ale velmi brzy se jeho zájem soustředil na historii matematiky. Velkou pozornost rovněž věnoval didaktice a metodice matematiky. Mezi jeho pracemi zaujímá nejdůležitější místo kniha \"Z dějin elementární matematiky\", která vyšla v roce 1959 a byla jeho habilitační prací. Balada je autorem asi 40 prací z historie a metodiky matematiky, vydal několik překladů z ruštiny a spolupracoval na přípravě několika učebnic. Dlouhou dobu působil jako redaktor časopisu \"Matematika ve škole\" a jako člen výboru brněnské pobočky JČMF.\n\n"}
{"id": "251632", "url": "https://cs.wikipedia.org/wiki?curid=251632", "title": "Jaroslav Barták (matematik)", "text": "Jaroslav Barták (matematik)\n\nJaroslav Barták (5. února 1923, Praha – 1986) byl český matematik a pedagog.\n\nAbsolvoval žižkovské klasické gymnázium a v roce 1942 vykonal zkoušky z angličtiny a němčiny a vyučoval pak nejprve v jazykové škole a poté na učňovské škole na Kladně. Dálkově pak studoval práva a v roce 1949 byl promován doktorem práv. Při zaměstnání v dalších letech absolvoval v roce 1957 Vyšší pedagogickou školu. a v roce 1962 se stal promovaným matematikem. V letech 1962–65 učil na střední škole pro pracující a v letech 1965–72 na gymnáziu na Kladně. V roce 1972 přešel do Krajského pedagogického ústavu pro středočeský kraj, kde byl vedoucím kabinetu matematiky.\n\nBarták byl autorem mnoha učebnic a metodických textů z matematiky pro učňovské školství. Podílel se na přípravě televizního pořadu \"Matematika převážně vážně\". Patnáct let byl členem Smyčcového kvarteta při závodním klubu SONP KLadno, jako zpěvák působil v Armádním uměleckém souboru Víta Nejedlého.\n\n"}
{"id": "251633", "url": "https://cs.wikipedia.org/wiki?curid=251633", "title": "Badminton ve světě", "text": "Badminton ve světě\n\nK nejvýznamnějším individuálním turnajům v badmintonu patří Badminton na Letních olympijských hrách a Mistrovství světa v badmintonu, které se hraje vždy v lichých letech.\n\nVelké prestiži se těší soutěže družstev – Thomasův pohár hrají týmy mužské, Uber cup ženské a Sudirman cup smíšené.\n\nPrvní zcela profesionální turnaj se odehrál v roce 1979 ve slavné Royal Albert Hall v Londýně.\n\nV březnu 1939 se Mezinárodní badmintonová federace (IBF) rozhodla, že uzrál čas k ustanovení mezinárodní soutěže družstev mužů. Trofej pro vítězný tým věnoval tehdejší prezident IBF Sir George Thomas, a proto se také soutěž označuje jako Thomasův pohár (), přestože její oficiální název zní The International Badminton Championship Challenge Cup. Až do roku 1982 byl Thomasův pohár pořádán každé tři roky. Na výročním zasedání rady IBF 19. května 1982 v Londýně bylo rozhodnuto, že Thomasův pohár se bude hrát každé dva roky. Další ročník byl tedy v roce 1984. Rovněž herní systém byl změněn z devíti zápasů na pět (tři dvouhry a dvě čtyřhry) a tak už to zůstalo dodnes.\n\nPřehled vítězů Thomasova poháru\n\nZa rokem konání následuje počet zúčastněných týmů a vítězná země:\n\n1951–52 12 Malajsie\n\n1954–55 21 Malajsie\n\n1957–58 19 Malajsie\n\n1960–61 19 Indonésie\n\n1963–64 26 Indonésie\n\n1966–67 23 Indonésie\n\n1969–70 25 Malajsie\n\n1972–73 23 Indonésie\n\n1975–76 26 Indonésie\n\n1978–79 21 Indonésie\n\n1981–82 26 Indonésie\n\n1984 34 Indonésie\n\n1988 38 Čína\n\n1990 35 Čína\n\n1992 53 Čína\n\n1994 54 Malajsie\n\n1996 51 Indonésie\n\n1998 56 Indonésie\n\n2000 49 Indonésie\n\n2001–02 48 Indonésie\n\n2004 50 Čína\n\"Od roku 2006 se turnaje účastní pouze 12 kvalifikovaných zemí\"\n\n2006 Čína\n\n2008 Čína\n\n2010 Čína\n\n2012 Čína\n\n2014 Japonsko\n\nNápad na ustanovení mezinárodní soutěže družstev žen byla poprvé diskutována v roce 1950, když bývalá anglická šampiónka Betty Uber nabídla, že by věnovala pro soutěž trofej. Celý projekt soutěže ženských družstev byl ale schválen až o tři roky později. Soutěž se měla konat jedenkrát za tři roky. První ročník byl naplánovaná na sezónu 1956-57.\nPaní Betty Uber oficiálně představila trofej pro vítěze na výroční schůzi IBF v roce 1956 a sama nalosovala účastníky. První Uber Cup se hrál v roce 1957 ve Velké Británii v Lytham St. Annes v hrabství Lancashire a vyhrálo ho družstvo USA. Od roku 1986 se Uber Cup hraje každé dva roky, stejně jako Thomasův pohár.\n\nPřehled finalistů Uber cupu\nIdea měření sil smíšených družstev přišla až o mnoho desítek let později, než jak tomu bylo u družstev mužů či žen. Stalo se tak až v roce 1986 na radě IBF a první turnaj byl uspořádán v roce 1989 v Indonésii. Pojmenován byl po skvělém indonéském hráči a později dlouholetém funkcionáři IBF Dicku Sudirmanovi.\n\nPřehled medailistů Sudirman cupu\n\nV současnosti je badmintonovým hegemonem číslo jedna Čína a Japosko. V těsném závěsu za nimy jsou další asijské státy, především Indonésie, Malajsie a Korea. Evropskou čest zachraňuje především Dánsko, které má v evropském badmintonu obdobné postavení jako Čína v tom světovém. Na dalších příčkách pomyslného evropského žebříčku národů jsou Německo, Anglie a Nizozemí.\n\n\n"}
{"id": "251639", "url": "https://cs.wikipedia.org/wiki?curid=251639", "title": "Pertoltice (okres Kutná Hora)", "text": "Pertoltice (okres Kutná Hora)\n\nObec Pertoltice () se nachází asi 5 km východně od Zruče nad Sázavou v okrese Kutná Hora ve Středočeském kraji. Žije v ní obyvatel. Součástí obce jsou i vesnice Budkovice, Chlístovice, Laziště, Machovice a Milanovice. V údolí severozápadně od Pertoltic protéká Ostrovský potok, který je pravostranným přítokem řeky Sázavy.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Machovice \"(přísl. Chlístovice, Milanovice, Pavlovice, 360 obyvatel)\" byly v roce 1932 evidovány tyto živnosti a obchody: 3 hostince, kolář, kovář, 2 krejčí, 2 obuvníci, obchod se smíšeným zbožím, 2 trafiky, 3 truhláři.\n\n\nDopravní síť\n\nVeřejná doprava 2011\n\n"}
{"id": "251641", "url": "https://cs.wikipedia.org/wiki?curid=251641", "title": "Kněževes (okres Rakovník)", "text": "Kněževes (okres Rakovník)\n\nMěstys Kněževes se nachází v okrese Rakovník, kraj Středočeský, zhruba 8 km severozápadně od Rakovníka. Žije zde obyvatel.\n\nPrvní písemná zmínka o obci (in \"Herndorf\") pochází z roku 1327, kdy král Jan Lucemburský potvrdil tepelskému klášteru podací právo ke kostelu sv. Jakuba Většího v Kněževsi. Po celé trvání feudálního zřízení Kněževes náležela k panství Křivoklát, jehož majiteli byli ve starších dobách čeští panovníci - odtud také název obce, znamenající „knížecí ves“ (ve staročeštině slovo \"kněz\" mělo význam „kníže“, „panovník“ , zatímco pro duchovní se užívalo slova \"pop\").\nOd 19. ledna 2007 obec užívá znak a vlajku. 23. října 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Kněževes u Rakovníka \"(1775 obyvatel, poštovní úřad, telegrafní úřad, telefonní úřad, četnická stanice, katol.  kostel, sbor dobrovolných hasičů)\" byly v roce 1932 evidovány tyto živnosti a obchody: lékař, 3 autodopravci, výroba cementového zboží, 2 cukráři, čalouník, drogerie, elektrotechnický závod, 3 holiči, 8 hostinců, kamnář, kapelník, knihař, 3 koláři, 3 kováři, 3 krejčí, výroba lihovin, malíř, obuvník, 2 pekaři, pila, obchod s lahvovým pivem, 3 pokrývači, porodní asistentka, 3 povozníci, 4 rolníci, 3 řezníci, sedlář, sklenář, 10 obchodů se smíšeným zbožím, spořitelní a záložní spolek pro Kněževes, stavitel, šrotovník, 2 švadleny, 2 trafiky, 3 truhláři, 3 zámečníci, zubní ateliér.\n\n\n\nDopravní síť\n\nVeřejná doprava 2011\n\n\n"}
{"id": "251644", "url": "https://cs.wikipedia.org/wiki?curid=251644", "title": "Saint-Denis-lès-Bourg", "text": "Saint-Denis-lès-Bourg\n\nSaint-Denis-lès-Bourg je francouzská obec v departementu Ain v Rhône-Alpes.\n\nSousední obce: Polliat, Viriat, Buellas, Bourg-en-Bresse, Saint-Rémy a Péronnas.\n\n\"Počet obyvatel\"\n\n\n"}
{"id": "251645", "url": "https://cs.wikipedia.org/wiki?curid=251645", "title": "Transgrese", "text": "Transgrese\n\nTransgrese, neboli pozitivní eustáze je zvýšení mořské hladiny, potažmo zaplavení pevniny. Může být způsobena například horotvornými procesy nebo výraznou změnou klimatu. Opakem je regrese.\n\n"}
{"id": "251646", "url": "https://cs.wikipedia.org/wiki?curid=251646", "title": "Chroustkov", "text": "Chroustkov\n\nChroustkov () je vesnice v České republice v okrese Kutná Hora spadající pod obec Chlístovice. Severně od Chroustkova protéká Chlístovický potok, který je levostranným přítokem říčky Vrchlice.\n\nNázev sídla je pravděpodobně odvozen od jména původního zakladatele – tedy Chrousta nebo Chroustka. \n\nChroustkov náležel již v 15. století k sionskému zboží (panství). Po smrti Jana Roháče z Dubé († 9. září 1437), jemuž zboží patřilo, jej obdržel kněz Bedřich ze Strážnice. Obec byla v průběhu následujících let připojena postupně k panství Zbraslavice, Dobrovítov a Dobřeň a naposledy v roce 1581 k panství Malešov.\n\n\nObec spadá v rámci římskokatolické Královéhradecké diecéze pod farnost Bykáň.\n\nVe volebním období 2004-2010 zastupoval v Senátu PČR volební obvod č. 40, do nějž obec spadá, prof. RNDr. Bedřich Moldan, CSc. \n"}
{"id": "251658", "url": "https://cs.wikipedia.org/wiki?curid=251658", "title": "Saint-Denis (Aude)", "text": "Saint-Denis (Aude)\n\nSaint-Denis je francouzská obec v departementu Aude v regionu Languedoc-Roussillon.\n\n\"Počet obyvatel\"\n"}
{"id": "251662", "url": "https://cs.wikipedia.org/wiki?curid=251662", "title": "Seznam obcí v departementu Aude", "text": "Seznam obcí v departementu Aude\n\nToto je seznam obcí v departementu Aude ve Francii, jichž je celkem 438:\n"}
{"id": "251664", "url": "https://cs.wikipedia.org/wiki?curid=251664", "title": "Buddhismus v Číně", "text": "Buddhismus v Číně\n\nBuddhismus v Číně je směsicí mnoha různých původně buddhistických i nebuddhistických tradic, které se v Číně rozvíjel již z dob Antiky. Tyto školy v sobě sjednocují ideály konfucianismu, taoismu i dalších, původně filozofických nauk. V průběhu 8. století se zde stalo jedno z hlavních center buddhismu.\n\nBuddhismus se pravděpodobně dostal do Číny okolo 1. století. Některé zprávy však hovoří již o době Ašókově i jiných možných dobách.\n\nPrvní překlad mahájánového textu byl pořízen mezi lety 178 - 189 díky kušánskému překladateli Lókakšémovi. V dalších letech se dále rozvíjela překladatelská činnost a brzy bylo do čínštiny přeloženo velmi mnoho mahájánových textů. Začaly se stavět buddhistické kláštery a chrámy. Na přelomu 4. a 5. století se čínský mnich Fa-sien vydal do Indie, aby odtud přinesl posvátná písma.\n\nPo krátkém období pronásledování v 6. století nastává za dynastie Tchang rozkvět buddhismu. Buddhismus byl podporován státem i mnohými laiky a mnohé kláštery si tak brzy získal obrovský vliv nejen na politickou situaci v zemi. Tak počalo rokem 845 pronásledování buddhismu, boření buddhistických klášterů apod. Za dynastie Sung (10. - 13. století) buddhismus do jisté míry „splynul“ s konfucianismem a taoismem a buddhistické kláštery se staly centrem vzdělanosti\n\nTak jako všude jinde, i v Číně se buddhismus nevyhnul štěpení na různé školy. Asi nejvýznamnější je dodnes škola Čisté země a čchan.\n\nPro Čínu je typické, že v podstatě „cizí“ náboženství (buddhismus) přijala velmi rychle a přetvořila jej do specifické podoby.\n\n\n"}
{"id": "251668", "url": "https://cs.wikipedia.org/wiki?curid=251668", "title": "Saint-Denis (rozcestník)", "text": "Saint-Denis (rozcestník)\n\nNázev Saint-Denis má více obcí:\n\nSaint-Denis se také vyskytuje v názvech obcí:\n\nJiné významy:\n"}
{"id": "251670", "url": "https://cs.wikipedia.org/wiki?curid=251670", "title": "Seznam nejhlubších jezer světa", "text": "Seznam nejhlubších jezer světa\n\nNejhlubší světová jezera (nad 400 m) seřazená podle maximální hloubky.\n\n\n\n\"Hloubka jezer často záleží na zdroji, ze kterého čerpáme.\"\n"}
{"id": "251671", "url": "https://cs.wikipedia.org/wiki?curid=251671", "title": "Křesťanský metal", "text": "Křesťanský metal\n\nKřesťanský metal nebo také white metal je označení metalu, který se ve svých textech orientuje na křesťanství. Není to samostatný žánr, ale pouze označení pro křesťansky orientované kapely.\nKolem křesťanského metalu se vytvořila celá subkultura, tvořená (nejen) křesťany, vycházejí časopisy, internetové fanziny, pořádají se festivaly zaměřené na křesťanský metal (Nordic Fest, Elements of Rock).\n\nHistorie white metalu sahá až do konce 60. let, kdy v USA vzniká Ježíšovo hnutí (Jesus Movement). následně v roce 1972 vzniká skupina Resurrection Band v jejíž hudba šla od začátku označit za hard rock se silnými kořeny v blues. Tato skupina v roce 1974 vydává album \"Music to Raise the Dead\". V Evropě se ve Švédsku formuje skupina Jerusalem.\n\nV USA už počátkem 80. let začínají vznikají křesťanské skupiny hrající heavy metal, mezi ně patří Messiah Prophet, Saint a Stryper. V Evropě byla významnou skupinou Leviticus. Začíná vycházet časopis Heaven's Metal a vznikají vydavatelství zaměřená na křesťanský metal Pure Metal Records, R.E.X. Records a Intense Records.\nKolem poloviny dekády vznikají skupiny Bloodgood, Whitecross, Barren Cross a další.\nKoncem tohoto desetiletí vznikají thrash metaloví Deliverance a Vengeance Rising.\n\nToto desetiletí je charakteristické sílící scénou. V roce 1990 vzniká v Austrálii death metalová skupina Mortification. Bubeník Jayson Sherlock z této kapely se připojuje také k doom-death metalovým Paramæcium a v roce 1993 vydává první black metalové album na křesťanské scéně. Tento projekt se nazýval Horde a album neslo název Hellig Usvart.\n\nV Evropě vzniká počátkem této dekády mnoho nových skupin, například doom metalovi Veni Domine a Antestor, power metaloví Seventh Avenue, v USA například progressive thrash metaloví Tourniquet. Koncem devadesátých let dochází k další vlně nových skupin. V Norsku vzniká například skupina Extol, vychází debuty skupin Immortal Souls a Deuteronomium. Formuje se black metalový Frosthardr a power metalová Narnia.\nV roce 1999 vzniká v Ostravě první křesťansky orientovaná death metalová skupina Redemptorist a začíná se formovat komunita fanoušků křesťanského metalu, která nese jméno Combatant.\n\nToto desetiletí je charakteristické dalším růstem křesťanské metalové scény a zároveň jejím prolínáním s tou \"nekřesťanskou\". Ve Švédsku se tvoří death grindová skupina Inevitable End, svou činnost obnovuje Stryper.\nV ČR dochází k vydávání prvního časopisu zaměřeného na křesťanský metal pod jménem Combatant. Brzy potom vzniká internetová verze tohoto časopisu. Combatant v rámci své činnosti organizuje koncerty křesťanských metalových skupin, navazuje se těsná spolupráce se Slovenskem.\n\nKřesťanský metal byl při svém vzniku ve velmi nevděčném postavení. Na jedné straně se musel obhajovat před křesťanskou veřejností, na straně druhé pak vůči zbytku metalové scény. V Severní Americe rozpoutal metal kolem roku 1985 rozsáhlou útočnou kampaň, do které se zapojila společnost (Parents Music Resource Center), (Parent-Teacher Association) a někteří duchovní různých křesťanských tradic. Metal byl od počátku kritizován za to, že žene mládež do tenat chuligánství, propaguje pokřivené morální hodnoty, násilí, sexuální promiskuitu, drogy a okultní praktiky. Konzervativní křesťané různých stran rychle nacházeli společného nepřítele a velmi ostře se tak zapojilo do útoku na metal také křesťanství. \n\nRoku 1984 vznikl ve městě Torrance, v Kalifornii (USA) první křesťanský sbor zaměřený na metal. Hnutí se jmenuje \"Sanctuary\", a za jeho vznikem stál mladý pastor Bob Beeman. Z křesťanského pohledu jde o běžné evangelikální společenství, které je ovšem speciálně zaměřené na metal a jeho posluchače. Společenství pořádá vlastní festivaly, různé druhy setkávání s metalisty, metalové bohoslužby, charitativní aktivity atp. \n\nPastor Bob provozuje na serveru youtube svůj vlastní kanál. Na něm se snaží v krátkosti odpovědět na dotazy, které mu různí lidé píší do komentářů. Jde o historicky první křesťanské hnutí tohoto typu.\n\nRoku 2011 vzniklo v Daytonu, v Ohiu (USA) společenství \"The First Heavy Metal Church of Christ (FHMCC)\". Jde o mladé, čerstvé křesťanské autonomní hnutí. FHMCC se prezentuje jako společenství otevřené pro prostitutky, drogově závislé, motorkáře, gangstery, metalisty a zločince. Hnutí vede mladý pastor Brian Smith spolu se svou manželkou Rachel a dalšími dvěma kolegy. Jsou v něm zastoupeny všechny generace. Typově jde opět o evangelikální křesťanství, a nezávislý sbor. \n\nPodobných církví funguje po světě ještě několik desítek33. Většina z nich je z Jižní Ameriky, další pak z USA, Velké Británie, Dánska, Nizozemska, Švýcarska atp. Většina z takových společenství patří typově k evangelikálnímu, či pentekostálnímu křesťanství. Obecně jde však o marginální jev uvnitř křesťanstva.\n\n"}
{"id": "251672", "url": "https://cs.wikipedia.org/wiki?curid=251672", "title": "Viking metal", "text": "Viking metal\n\nViking metal je jedním z podžánrů metalové hudby. Jedná se vlastně o středověké pojetí metalu, které má vliv jak na texty, tak na samotnou hudbu. Hrají ho především skupiny ze Severní Evropy – Norsko, Švédsko, Finsko. Hudebníci nacházejí inspiraci v národní historii a spletitých nordických mýtech, které se v textech hojně objevují. Viking metal má proto blízko i k pohanství a folklóru. Je proto příbuzný dalším metalovým podžánrům pagan metal a folk metal, který se inspiruje historií a folklórem země, ve které vznikají.\n\nZa první viking metalovou skupinu bývá nejčastěji označována skupina Bathory, u níž jsou ale znatelné vlivy i black metalu a thrash metalu. Za viking metalová alba lze považovat např. \"Blood on Ice\", \"Nordland I\" a \"Nordland II\".\n\nHudebně často čerpá viking metal ze starých lidových skandinávských písní. Používá především jejich typický rytmus. Skladby bývají spíše epické. Kromě běžných metalových nástrojů (elektrická kytara, baskytara a bicí) využívá také kláves a různé další tradiční, ale často i poněkud kuriózní lidové hudební nástroje. Zpěv bývá spíše \"čistý\", ale může se využívat i metalového growlingu.\nTexty jsou tematicky zasazeny do prostředí Skandinávie ve vikinském období. Zpívá se tedy o dobrodružných výpravách, námořních plavbách, bitvách či bujarých oslavách. Často se objevují bohové, postavy a místa ze severské mytologie, které slouží i jako názvy kapel.\nČlenové skupin se často také stylizují do postav Vikingů, ať už oděvem nebo nošením zbroje a zbraní (meč, štít, sekera). Příkladem takové stylizace může být skupina Týr.\n\n"}
{"id": "251675", "url": "https://cs.wikipedia.org/wiki?curid=251675", "title": "Hrubý společenský produkt", "text": "Hrubý společenský produkt\n\nHrubý společenský produkt (HSP) je makroekonomický ukazatel využívaný především v marxisticky orientovaných teoriích. HSP vyjadřuje peněžní ohodnocení (v „marxistických“ ekonomikách včetně tzv. daně z obratu) některých statků a meziproduktů vytvořených za určitou dobu. Do HSP se započítávají koncové ceny statků a na rozdíl od HDP i ceny meziproduktů. Do HSP se z ideologických důvodů nezapočítává tzv. neproduktivní spotřeba – osobní doprava, správa, školství, zbrojní výroba, poštovní služby apod. Protože v marxisticky orientovaných teoriích nemají peníze alokační funkci, představuje tento agregát jen orientační ukazatel.\n\nVětšinou státy RVHP nezveřejňovaly svoje HDP, ale jen HSP; v současnosti je situace opačná. Odhadování HSP z HDP a naopak HDP z HSP je problematické. V marxisticky orientovaných ekonomikách totiž probíhá množství barterových transakcí řízených centrálním plánem a ceny většiny statků jsou určeny direktivně; z pohledu „tržních“ ekonomických teoriích jsou tyto ceny v marxisticky orientovaných značně deformované. Totéž samozřejmě platí i pro kurzy měn. Navíc hodnota produkce v některých odvětvích se dá zpětně jen stěží odhadnout (např. zbrojní výroba v SSSR).\n\n"}
{"id": "251676", "url": "https://cs.wikipedia.org/wiki?curid=251676", "title": "Hanspaulka (zámeček)", "text": "Hanspaulka (zámeček)\n\nHanspaulka je obdélný barokní zámeček typu maison de plaisance, bývalá zemědělská usedlost, v pražské čtvrti Dejvice na adrese Šárecká 15/29. Společně se zahradou je chráněn jako kulturní památka České republiky. \n\nVinice na místě dnešního zámečku vznikaly již na začátku 16. století. V oblasti této vinice již v té době stála velká usedlost, kterou nechal zbudovat Jiří z Lobkovic, nejvyšší hofmistr Království českého roku 1584. Spojením několika vinic vytvořil Kryštof Disquasát Vlach vinici Disquasátku (resp. Diskaciátku); vlastnil ji do konce 16. století. a postavil na nich zámeček, kam rád jezdil i Rudolf II.\n\nPo Disquasátovi se vystřídalo několik majitelů, až koncem 17. století koupil tyto vinice i letohrádek metropolitní kanovník od svatého Víta Josef Majer, který zámek zvětšil a pozměnil. V roce 1696 spojil koupí čtyři vinice – Disquasátku, Dyrinku, Chodovskou a Toulku a v roce 1719 k nim výměnou ještě připojil vinici Slavíkovskou, kterou získal výměnou za vinici Krocínku. V roce 1696 zde již také byl viničný lis. Celý pozemek nechal ohradit vysokou zdí, víno se však pěstovalo i tehdy jen na části pozemku usedlosti. Zbytky tohoto ohrazení jsou vidět dodnes pod zámečkem u Šárecké ulice. V roce 1718 daroval kanovník tento majetek za věrné služby vrchnímu kontrolorovi při úřadě zemského výboru a císařskému radovi Janu Pavlovi Hippmannovi, který je ale užívat mohl až po smrti Majera v roce 1733. \n\nJan Paul Hippmann nechal na místech původní vinice Diskaciátky postavit nový velký obytný dům – pozdně barokní zámeček. Podle německé podoby křestních jmen majitele panství – Hans Paulovi začali lidé říkat této usedlosti Hanspaulka a toto jméno časem nahradilo původní název Viniční hory a později bylo převzato i pro pojmenování celé vilové čtvrti Hanspaulka. Hippmann nechal u nového stavení rozšířit ovocný sad a přikoupil i kus proboštského pozemku u dolní brány usedlosti. Rozkvět hospodářství narušily války o rakouské dědictví v letech 1740–1748 a tím bylo prakticky ukončeno pěstování vína na této usedlosti – v roce 1755 už zabírala vinice jen 0,5 ha, zbytek byly pole a louky. Asi v roce 1745 byla usedlost Hanspaulka kvůli válečným škodám přebudována a získala prakticky dnešní podobu. Po Hippmannově smrti v roce 1757 zdědili usedlost s pozemky jeho tři synové, správy se ujal nejstarší syn František Karel, úředník solní pokladny.\n\nPo smrti Františka Karla v roce 1764 prodali mladší synové s manželkou Jana Pavla v roce 1766 usedlost Josefu Janu Horákovi, pražskému metropolitnímu kanovníku. V té době již usedlost sloužila především jako letní sídlo k relaxaci majitelů. Josef Horák ji opět prodal v roce 1788 a poté se vlastníci poměrně často střídali, většinou se jednalo o pražské měšťany. V roce 1840 činila výměra usedlosti 34 jiter (cca 20 ha) a zahrnovala pole, pastviny, zahrady, vinice, chmelnice, rybníček a cesty. V roce 1856 koupil i usedlost Karel Freiesleben s manželkou Kateřinou za 27 400 zlatých. Od 20. letech 19. století vlastnil Hanspaulku J. Želnický a zámeček nechal v 50. letech 19. století přestavit na vilu. V roce 1886 koupila usedlost v konkurzu svatovítská kapitula a od té doby ji kapitula pronajímala. Od roku 1912 byl nájemcem také Josef Antonín Jíra, který zde bydlel s rodinou, a také zde vystavoval své vlastní archeologické sbírky.\n\nV roce 1922 byla vytvořena velká Praha a zámeček koupilo město. V letech 1927–1930 byl zámeček restaurován a zároveň však byly postupně zbořeny všechny hospodářské budovy. Prakticky veškeré pozemky původní zemědělské usedlosti byly v rámci výstavby nové čtvrti Hanspaulka přeměněny na stavební pozemky. Letohrádek poté sloužil jako sídlo Archeologického muzea schraňujícího především sbírky archeologa pražské oblasti J. A. Jíry. Během druhé světové války se z muzea stalo Markomannen Museum pod německou správou. Po roce 1948 byla budova převedena na československý stát, Praze byla vrácena na začátku 90. let 20. století.\n\nPo konci druhé světové války odevzdala Společnost pro zachování a rozmnožení sbírek J. A. Jíry, starající se o exponáty tuto sbírku městu Praze. Sbírka fungovala jako veřejně přístupná v zámečku do roku 1975. Poté byla z důvodu nedostatečného prostoru změněna na depozitář a archeologické pracoviště. Od roku 1958 je budova památkově chráněna. V roce 1995 byl depozitář přesunut do nové budovy ve Stodůlkách. V roce 1996 jej město prodalo za 22 mil. Kč firmě Home, V roce 2013 byl jejím majitelem miliardář a bývalý důstojník StB Jaroslav Čadek. Od roku 2013 zde sídlí Institut Václava Klause.\n\nBudova zachovává pozdně barokní vzhled z 18. století, až na to, že po první světové válce byly v okolí zbořeny všechny původní hospodářské budovy. Má mansardovou střechu, hlavní průčelí je zdůrazněno rizalitem zakončeným štítem s šiškou z pískovce na vrcholu. Před budovou je terasa, která bývala okrasnou zahradou. Z terasy vedou schody dolů do veřejného parku. Během začátku 20. let 21. století byla budova kompletně opravena včetně nových fasád, okolí budovy včetně terasy bylo znepřístupněno veřejnosti. Na terase je zastřešená studna se zdobenou klecí stojící na kamenné šestiboké základně.\n\nPodoba panství Hanspaulka před vilovou výstavbou je dost podrobně popsána ve Věstníku Klubu Za starou Prahu, včetně fotografické dokumentace a schematických mapek. Na území usedlosti byly mimo jiné:\n\n"}
{"id": "251680", "url": "https://cs.wikipedia.org/wiki?curid=251680", "title": "Eocén", "text": "Eocén\n\nEocén (55,8 Ma – 33,9 Ma před současností) je geologická epocha v spadající do geologické éry kenozoika a to do její nejstarší periody paleogénu, resp. neformální geologické jednotky třetihor. Název eocénu odvodil od řeckoho slova „Eos“, jež znamená úsvit, a latinského slova „recent“, znamenající současnost. Název, který lze přeložit jako „úsvit nových časů“, poukazuje na to, že podle nálezů fosilií se právě v tomto období zrodila řada dodnes přežívajících skupin živočichů.\nNa rozhraní paleocénu a eocénu prošel svět etapou extrémního oteplení (tzv. termální maximum). Rozložení kontinentů se v této době blížilo současnému. Na jižním pólu se již rozkládala Antarktida, od které se odtrhávala a na sever vzdalovala Austrálie a vzdalovala se od ní též Jižní Amerika. Na konci eocénu, na přelomu s pozdějším období oligocénem, se Austrálie odtrhla úplně. K Evropě a Asii se přibližovala Afrika, což způsobovalo uzavírání tropického oceánu Tethys, ze kterého do dneška zbyla oblast Středozemního moře a Kaspického a Aralského jezera. Přibližování těchto tektonických desek způsobovalo další fáze Alpinského vrásnění, které probíhalo již od druhohor. K severu též putoval indický subkontinent, jenž byl ale ve starším eocénu jen velkým ostrovem v oceánu, ve svrchním eocénu již ale ke konaktu s asijskou pevninou došlo a začal tak výzdvih mohutného pásemného pohoří Himálaje a Karakoramu.\nEvropu od Asie oddělovala Turgajská úžina, jenž bránila migraci živočichů, přesto ale ve spodním a středním eocénu existovaly přechody jak mezi Asií a Evropou, tak Evropou a Severní Amerikou. Atlantský oceán se rozevíral a obě Ameriky, jež ale byly odsebe odděleny mořem, se vzdalovaly od Evropy a Afriky.\n\nPodnebí ve spodním eocénu se vyznačovalo významným oteplováním. Tropické deštné lesy se rozšířily daleko na sever i jih, za nimiž se až do blízkosti polárních kruhů rozkládalo pásmo paratropických lesů, tedy teplomilných lesů se suchým a deštivým obdobím, podobným těm, jež dnes najdeme např. v Mexiku. Až do polárních oblastí zasahovaly neopadavé subtropické lesy a v samotných polárních oblastech existovaly zvláštní listnaté opadavé lesy. Stromy v těchto lesích byly úzpůsobeny k cyklu polárních dní a nocí, kdy na dlouhá období tmy v zimním období opadávaly stromům listy podobně jako to dnes dělají stromy v mírném klimatickém pásmu, které to ale dělají kvůli chladu. Podobný biotop je v dnešním světě zcela nepředstavitelný.\n\nOd středního eocénu se teploty začaly postupně snižovat a s nimi se též vysušovalo klima. Austrálie se v této době oddělila od Antarktidy, kterou obklopily cirkumpolární mořské proudy, které kontinent izolovaly od zbytku světa a ten se začal ochlazovat. Právě v nejpozdnějším eocénu se na něm začal tvořit ledovcový štít. Na severní polokouli se otevřel průliv do Severního ledového oceánu, který v Atlantiku umožnil styk s jeho chladnými vodami. Spolu s dalšími možnými globálními vlivy, jako bylo kolísání obsahu oxidu uhličitého v atmosféře, vyvolaly tyto události globální ochlazení. Důsledkem bylo překreslení mapy biotopů po celé zeměkouli. Tropické deštné lesy se stáhly do blízkosti rovníku, na severu a v teplejších oblastech Antarktidy se rozšířil nový biotop smíšených lesů z jehličnanů a sezónně opadavých listnáčů, jaké známe i dnes. Díky ochlazení též došlo k poklesu mořské hladiny, čímž se odhalily nové pevniny a vytvořily se tak i některé významné migrační trasy fauny.\n\nKlima po celé období eocénu bylo výrazně teplejší než dnešek. Nejtepleji bylo ve spodním eocénu, kdy proces zvyšování teplot pokračoval již od předchozího období paleocénu. Později se pak postupně ochlazovalo až k výraznému chladnému pulzu na přelomu eocénu a následujícího oligocénu. S tím souvisel i rozvoj nebo naopak úpadek specifických ekosystémů. Až do konce období po souších celé planety převažovaly různé typy lesů. Jejich rozšíření vzhledem k zeměpisným šířkám se měnilo tak, že oblasti tropických a subtropických lesů se v souvislosti s postupným ochlazováním zužovaly kolem rovníku, zatímco v blízkosti pólů se objevovaly nové biotopy opadavých a smíšených lesů.\n\nV předcházejícím období paleocénu se od sebe oddělila většina dnešních řádů savců a ti se v eocénu bohatě rozvinuli. Dobře zdokumentovaná je evoluce koní, či obecně lichokopytníků, kteří dosáhli nebývalé druhové diverzity. Rozvíjeli se sudokopytníci, chobotnatci, letouni či pravé i nepravé šelmy a primáti.\nMezi největší tehdejší savce patřil například několik tun vážící rod \"Uintatherium\". Před 50 miliony let se z jedné skupiny sudokopytníků vyvinuli raní kytovci. První jejich známí zástupci byli dravci rodu \"Ambulocetus\" dosahující třech metrů s končetinami ještě velmi podobnými nohám, natolik podobnými, že se u těchto živočichů předpokládá obojživelný způsob života. Nejznámější z raných kytovců je obří rod \"Basilosaurus\" dosahující délek kolem 20 m, jenž byl v 19. století považován za příbuzného dinosaurů, odtud i jeho řecký název odkazující na ještěry. I basilosauři měli ještě zakrnělé zadní končetiny.\n\nJelikož se na tehdejších souších stále vyskytovalo jen málo otevřené, bezlesé krajiny, existovalo málo skutečně velkých druhů suchozemských savců. Na některých místech byli tedy největšími suchozemskými živočichy velcí nelétaví ptáci, např. rodu \"Diatryma\", dosahující výšky přes dva metry. Pozdější ochlazování klimatu, se kterým souviselo též jeho vysušování, způsobilo rozšiřování otevřené krajiny, na které se rozvíjely traviny, do té doby prakticky neznámý biotop. Na otevřených stepích pak rychle postupovala evoluce koní a dalších větších savců.\n"}
{"id": "251682", "url": "https://cs.wikipedia.org/wiki?curid=251682", "title": "Oligocén", "text": "Oligocén\n\nOligocén (33,9 Ma – 23 Ma před současností) je geologická epocha v spadající do geologické éry kenozoika a to do její nejstarší periody paleogénu. Název oligocén byl odvozen z řeckého slova \"oligos\" (málo) a latinského \"recens\" (současný). Názvy se vztahovaly k výsledkům porovnání druhového zastoupení fosilií mořského planktonu s dnešním stavem.\n\nV oligocénu pokračovalo posouvání africké tektonické desky k severu započaté již v mezozoiku (druhohorách), což mělo za následek uzavírání oceánu Tethys, postupně tedy vznikalo dnešní Středozemní moře. Horotvorné procesy v pásmu v okolí kolize africké a euroasijské desky vedly k výzdvihu zárodků tzv. neoidních pohoří Alp, Pyrenejí či Karpat. Tyto zdvihající se oblasti proměnily severozápadní část Tethys v řadu navzájem propojených mořských pánví se spoustou ostrovů, tedy tzv. Paratethys.\n\nNa počátku oligocénu došlo k razantnímu ochlazení klimatu, jež mělo značné důsledky jak na tvar a rozsah pevnin, tak na živé organismy. Kvůli ochlazení totiž došlo k podstatnému poklesu hladiny moří, čímž se vynořily pevninské mosty umožňující migraci živočichů mezi doposud oddělenými pevninami. Na druhou stranu došlo k vymírání v suchozemských i mořských faunách, značných změn doznalo i rostlinstvo. Chladného výkyvu si poprvé všiml již v roce 1909 paleontolog Hans Georg Stehlin, jenž ho nazval \"velkým přelomem\". V dalším průběhu oligocénu již k žádným tak výrazným změnám klimatu nedošlo a období se z dnešního pohledu jeví jako poměrně klidné.\n\nDříve se za příčinu tohoto ochlazení jednoznačně pokládalo oddělení Antarktidy od Austrálie a Jižní Ameriky, které spadá právě do této doby. Osamostatněný kontinent přímo na jižním pólu totiž v důsledku rotace Země obklopily chladné cirkumpolární mořské proudy, ty kontinent klimaticky izolovaly od teplejších oblastí a v důsledku toho se zde začal tvořit pevninský ledovcový štít, jak ho známe dnes. Současné výzkumy ale naznačují, že tento proces by nevedl k ochlazení na severní polokouli, které v paleontologických záznamech můžeme dnes vyčíst, naopak by pravděpodobně způsobil oteplení. Příčiny této události měly patrně globálnější charakter, jako např. pokles hladiny oxidu uhličitého v atmosféře, v téže době se též naplno otevřelo spojení mezi vznikajícím Atlantikem a chladnějším polárním mořem.\n\nPřestože mluvíme o výrazném ochlazení, oligocénní svět nebyl zdaleka tak chladný a suchý jako v např. v pozdějším pleistocénu, ale ani jako dnes. Na Antarktidě sice již vězel mohutný pevninský ledovec, nedosahoval však dnešního rozsahu a okraj kontinentu byl pokryt polární tundrou. Na severu ještě žádná trvale zamrzlá území neexistovala a rozdíly mezi podnebnými pásy nebyly tak výrazné jako dnes.\n\nV souvislosti s ochlazením na začátku období a postupujícím vysušováním klimatu se proměňovalo i rostlinstvo, a tím i celé biotopy. Ubylo tropických deštných lesů, naopak se značně rozšířily lesy sezónně opadavých stromů mírného pásma. Ty byly rozšířené na většině území Evropy, Asie a na značných rozlohách v Severní Americe, částečně též v severní Africe. Nově se objevily jehličnaté a smíšené lesy chladných pásem na severu Eurasie, Severní Ameriky, ale pokrývaly též Grónsko či nejjižnější cíp Jižní Ameriky, zpočátku též nejsevernější oblasti Antarktidy, kde kromě tvořícího se ledovcového štítu v oblasti samotného jižního pólu, byla rozšířena též oblast polární tundry, severská polární tundra však ještě neexistovala. S ubýváním vláhy v rozsáhlých oblastech docházelo k rozšiřování otevřené krajiny, jež zarůstala travinami nebo charakteristickým biotopem hustých drobných keříků a travin, jenž zůstal zachován v jižní Africe poblíž Mysu Dobré naděje, kde se nazývá fynbos.\nKlimatický přelom na rozhraní eocénu a oligocénu měl zásadní vliv na savčí fauny kontinentů zejména na severní polokouli. Živočichové migrovali přes přechodně vynořenou oblast Beringie mezi Severní Amerikou a Eurasií, ale významné bylo i trvalé vynoření turgajského prolomu v předpolí vznikajícího Uralu, což konečně spojilo Evropu s Asií, čímž byla umožněna další migrace, takže i v Evropě od této doby nalézáme řadu původně východoasijských nebo i severoamerických rodů. Z Evropy naopak zmizela řada tropických druhů, např. primitivní primáti omoyidi a adapidi. V průběhu oligocénu se některým skupinám placentálních savců podařilo dostat i na izolovaný kontinent Jižní Ameriky obývaný jinak převážně vačnatci, z této doby jsou zde známá morčata a primáti. Savčí fauna se modernizovala a začalo přibývat velkých forem, zejména z řádu nosorožcovitých v Eurasii a Africe, v Severní Americe to byla \"Titanotheria\", což byli též mohutní savci podobní dnešním nosorožcům.\n\nNa všech kontinentech se paralelně rozvíjely podobně vypadající a specializované druhy a na všech kontinentech je znát snaha obsadit nově vznikající otevřené biotopy. Zde žijícím savcům se postupně prodlužovaly nohy a snižoval počet kopyt, s rostoucími rozměry býložravců rostly i rozměry predátorů, kteří se jimi živili. Pravé šelmy ještě neměly mezi masožravci tak dominantní postavení, po celé severní polokouli byla ale rozšířena jejich primitivnější obdoba v podobě tzv. nepravých šelem ze skupiny \"Creodonta\", jenž později, zejména v první polovině miocénu, dosáhly obřích rozměrů.\n\nZnačný rozvoj byl zaznamenán u primátů, kteří se v této době rozšířili již na všechny kontinenty kromě Austrálie a Antarktidy, přičemž způsob, jakým se mohli dostat do Jižní Ameriky zůstává záhadou. Tento kontinent ještě nebyl spojen se Severní Amerikou a měl tedy charakter obřího ostrova značně vzdáleného od zbytku světa. Vzdálenost ze starého světa však zdaleka nebyla taková, jako dnes – byla zhruba třetinová. Pokles hladiny moří též mohl odhalit zvýšená místa Středoatlantického hřbetu jako řadu ostrovů v půli cesty. Primáti se tak mohli souhrou okolností přeplavit na náhodných vorech. Další teorie hovoří o migraci severní cestou přes vynořenou Beringovu úžinu a soustavu ostrovů mezi oběma Amerikami, třetí teorie pak o paralelním vývoji z primitivnějších forem, které už v Jižní Americe žily. Ve Starém světě se v průběhu oligocénu objevují první zástupci rodu \"Proconsul\" nebo \"Dendropithecus\", jejichž vývoj pokračuje v miocénu.\n"}
{"id": "251685", "url": "https://cs.wikipedia.org/wiki?curid=251685", "title": "Michał Karaszewicz-Tokarzewski", "text": "Michał Karaszewicz-Tokarzewski\n\nMichał Karaszewicz-Tokarzewski (5. ledna 1893 Lvov – 22. května 1964 Casablanca) byl polský generál. \n\nOd roku 1914 sloužil v polských legíích. Za polsko-ukrajinské války velel 5. pěšímu pluku. Roku 1924 byl povýšen na brigádního generála. V letech 1924 až 1926 byl velitelem 19. pěší divize ve Vilně, následně byl velitelem 25. pěší divize v Kaliszi. Po německém vpádu v září 1939 velel operační skupině podřízené Armádě Pomoří. V roce 1940 byl zatčen NKVD. Po propuštění se stal velitelem polské 6. pěší divize v Sovětském svazu. Po válce zůstal v Anglii. Zemřel v roce 1964 v Maroku.\n"}
{"id": "251687", "url": "https://cs.wikipedia.org/wiki?curid=251687", "title": "Polyvinylalkohol", "text": "Polyvinylalkohol\n\nPolyvinylalkohol (zkratka PVOH, PVA, nebo PVAL) je ve vodě rozpustný syntetický polymer.\n\nPolymer polyvinylalkohol se vyrábí alkalickou hydrolýzou polyvinylacetátu např. v methanolu. Monomer vinylalkohol je velmi nestabilní, jelikož snadno tautomerizuje ze své enol formy na aldo formu (acetaldehyd). Proto polyvinylalkohol obsahuje stále určité množství polyvinylacetátových skupin, které tento polymer modifikují a jsou příčinou jeho dost proměnlivých vlastností. \n\n"}
{"id": "251688", "url": "https://cs.wikipedia.org/wiki?curid=251688", "title": "Sandillon", "text": "Sandillon\n\nSandillon je francouzská obec v departementu Loiret v regionu Centre-Val de Loire. V roce 2012 zde žilo 3 971 obyvatel.\n\nSandillon leží na levém břehu řeky Loiry, dvanáct kilometrů od města Orléans.\n\nSousední obce: Bou, Darvoy, Férolles, Chécy, Jargeau, Marcilly-en-Villette, Saint-Cyr-en-Val, Saint-Denis-en-Val, Vienne-en-Val.\n\n\"Počet obyvatel\"\n\n\n"}
{"id": "251691", "url": "https://cs.wikipedia.org/wiki?curid=251691", "title": "Miocén", "text": "Miocén\n\nMiocén (23 Ma – 5,33 Ma před současností) je nejdelší geologická epocha v období kenozoika, resp. neoficiální pomocné časové jednotky terciéru (třetihor), spadá do mladší terciérní periody neogénu. Jméno této epoše dal anglický geolog Charles Lyell. Jméno je odvozeno od řeckého slova \"meiōn\" (méně) a latinského \"recens\" (současnost) – tedy „méně současný“. Název odkazuje k odhadu, že v miocénních mořích bylo přibližně o 18 % méně moderní bezobratlé fauny, než v mladším pliocénu. A mořská bezobratlá fauna je často důležitá pro určení stáří konkrétních usazených hornin, některé druhy jsou tzv. vůdčími fosiliemi.\n\nV obou Amerikách v důsledku subdukce v Pacifiku vznikají Andy a Skalnaté hory, na jižním okraji Severní Ameriky se začal formovat poloostrov, který později, v pliocénu, vytvořil pevninskou šíji mezi Severní a Jižní Amerikou, po celý miocén jsou však oba kontinenty ještě odděleny mořem. V důsledku spojování kontinentů na východní polokouli se zmenšoval rozsah vnitrozemských moří. Velice složitý byl vývoj dříve tropického oceánu Tethys, předchůdce dnešního Středozemního moře. Zde ustupuje moře z oblasti Paratethydy, tedy i z území dnešního Česka. Ve stejné oblasti dochází k výzdvihu Alp a Karpat. Moře je zde částečně vytlačováno tektonickým zdvihem oblasti, v jiných částech, jde i o oblast dnešní Moravy a Slezska, též díky horizontálním směrem odjinud nasouvaným horninovým příkrovům. Moře Tethys mizí též z Blízkého východu, kde po něm zůstávají uzavřená nebo téměř uzavřená vnitrozemská moře či jezera, jde o Černé a Kaspické moře nebo Aralské jezero. V důsledku postupující kolize africké a euroasijské tektonické desky byl uzavřen dnešní Gibraltarský průliv.\nK tomu přispěla i tvorba masivního ledovcového štítu v Antarktidě, hmotnost ledovce totiž vedla k vertikálním posunům zemské kůry i v takto vzdálených částech planety. Úplné oddělení Středozemního moře od Atlantiku na přelomu miocénu a pliocénu vedlo k tzv. messinské salinitní krizi, kdy nedostatečný přítok do Středozemního moře spojený s vysokým výparem v suchém subtropickém podnebí, vedly k úplnému zmizení většiny rozlohy tohoto i dalších propojených moří. V oblasti zůstalo pravděpodobně jen několik extrémně slaných, a tedy prakticky zcela mrtvých jezer, jejichž hladina se nacházela až tři kilometry pod úrovní světového oceánu. Zbytek oblasti nejspíš z velké části pokrývala poušť. K opětovnému zaplavení došlo náhle po asi 270 tisících letech.\nV Asii došlo ke kolizi s Indickým subkontinentem, přičemž byla započata tvorba Himálaje.\n\nSpodní a střední miocén byl nejteplejším obdobím neogénu (miocenní klimatické optimum) a klima bylo teplejší i než v předcházejícím období oligocénu; ve střední Evropě se odhaduje, že byla průměrná teplota oproti předchozímu stavu až o 9 °C vyšší. Globálně ale méně teplejší. Na Antarktidě se již od eocénu postupně rozšiřoval ledovcový štít, v Arktidě však žádné trvalé zalednění neexistovalo. V pozdním miocénu se již mj. v důsledku mohutných horotvorných procesů začalo ochlazovat a s ochlazením souviselo i vysušování klimatu s příslušnými důsledky pro živé ekosystémy. Přesto byl pozdní miocén podstatně teplejším obdobím než současnost, ani v této době bychom žádné významné zalednění na severu nenašli.\n\nDůvodů k pozdněmiocénnímu ochlazení mohla být celá řada. Jednalo se pravděpodobně o kombinaci několika dlouhodobých trendů, konkrétně o otevření spojení mezi Arktidou a Atlantikem, omezení mořského proudění v oblasti Indonésie, značný vliv jistě měla tvorba vysokých pásemných pohoří na stycích tektonických desek jako jsou Alpy, Skalnaté hory, Andy či Himálaj, vyšší nadmořská výška kontinentů, ale též větší množství nově odhalených hornin, které chemicky interagovaly s atmosférou a odnímaly z ní tak oxid uhličitý. Vysoká a mnoho kilometrů dlouhá pohoří začala vytvářet srážkový stín, díky němuž se rozšiřovala bezlesá krajina a zdůrazňoval ráz kontinentální ráz klimatu.\n\nZměny v rozložení kontinentů a redukce rozsahu mělkých moří mělo značný význam pro životní prostředí v oceánech. Intenzivnější výměna mezi hlubinnými a povrchovými vodami měla za následek to, že se množství živin z hloubek dostalo k povrchu, a to zejména ve vodách mírného pásma. Nové živiny v povrchových vodách způsobily rozmnožení fytoplanktonu, což celkově přispělo k větší diverzitě těchto biotopů. Větší množství potravy přilákalo též řadu živočichů, jejichž předci žili miliony let na souši. Objevili se první tuleni, předci kytovců či lachtani. Tito savci vytlačili některé druhy masožravých mořských ptáků, např. obří tučňáky.\n\nVe střední Evropě se rozšířily nejprve bažinaté lesy se stromy rodu \"Glyptostrobus\", ve středním miocénu se sem v souvislosti s pokračujícím oteplením rozšířily též tropické druhy, koncem miocénu po ochlazení byly nahrazeny chladnomilnějšími druhy. Na celém světě docházelo k expanzi tropického a subtropického lesa, v sušších oblastech se rozšiřovaly křovinaté biotopy jako chaparral, savany či stepi. Na území České republiky tehdy žili například i velcí krokodýli příslušející k rodu \"Diplocynodon\".\n\nNově vzniklé pevninské mosty umožnily migrace živočichů mezi dříve oddělenými pevninami. Na Madagaskar se dostaly některé druhy drobných savců, v Austrálii se mezi prvními placentálními savci objevili letouni. Z Afriky na sever postoupili chobotnatci, kteří se zde úspěšně rozmnožili. I na území dnešního Česka byli hojní chobotnatci rodu \"Deinotherium\". Chobotnatci celkově byla v miocénu značně druhově rozrůzněná skupina, rozdělená na specializované spásače stromů (\"Deinotherium\"), méně specializované býložravce živící se širší paletou rostlin (mastodonti) nebo dokonce všežravce (\"Gomphotherium\").\n\nDalšími úspěšnými skupinami zvířat byli přežvýkavci či kopytníci. Předci dnešní vysoké zvěře nebo i žiraf ve starším miocénu nedosahovali ani velikosti daňka. Koně se rozrůznili do mnoha druhů a rozšířili se kromě Antarktidy a Austrálie na všechny kontinenty. S nimi se rozšiřovali noví predátoři ze skupiny pravých šelem, a to jak velké druhy šavlozubých machairodontů, středně velké hyeny či drobní medvědi, mývalové a další. Ve starším miocénu se též ještě držely archaické nepravé šelmy - amphicyonidi. Celkově byly velmi hojné psovité šelmy nebo formy šelem, podobající se ekologicky dnešním psovitým šelmám. Hojní již byli moderní hlodavci a zajícovití, též hmyzožravci.\nMezi primáty byly objeveny fosilie rodu \"Sivapithecus\", což byl vzdálený předek dnešního orangutana. Bližšími příbuznými člověka byli primáti rodu \"Proconsul\". Primáti byli v té době rozšířeni i v Jižní Americe, všichni hominidé však mají původ v Africe, až později se po pevninských mostech dostali též do Evropy a Asie.\n\nV pozdním miocénu došlo k ochlazení a podnebí na Zemi se již na střednomiocénní úroveň nikdy nevrátilo. Chladnější a sušší klima způsobilo ústup lesů ve prospěch otevřené krajiny, v níž se začaly rozvíjet příslušné druhy živočichů i rostlin. Expanzi travnatých ploch využili koně, přežvýkavci i chobotnatci. Úbytek stromů ve střední Africe zřejmě též donutil některé druhy primátů k častějšímu pohybu po zemi, což byl patrně jeden z důležitých momentů na cestě k lidskému druhu.\n\n"}
{"id": "251695", "url": "https://cs.wikipedia.org/wiki?curid=251695", "title": "Pliocén", "text": "Pliocén\n\nPliocén je geologické období, spadající do éry kenozoika. Je řazen na konec dnes již neoficiálního geologického období známého jako terciér (třetihory). Počátek pliocénu je kladen do doby před 5,33 miliony let a končí přechodem ke kvartéru před 2,58 miliony let. Vymezení konce pliocénu bylo dlouho předmětem diskusí. Proto se ve starší literatuře můžeme setkat s datem před 1,8 miliony let. Mezinárodní komise pro stratigrafii však v roce 2008 dříve pliocénní stupeň gelas přiřadila ke kvartérnímu pleistocénu.\n\nNázev tomuto období dal anglický geolog Charles Lyell v 19. století. Název je složen z řeckého slova „pleion“ (více) a latinského „recent“ (současnost), znamená tedy „více současný“. Slovo tak odkazuje na více současnou, nebo téměř současnou faunu mořských bezobratlých, kteří často v paleontologii fungují jako vůdčí fosilie používané k datování konkrétních usazených hornin.\n\nKontinenty byly již téměř v současné poloze. Tektonické pohyby a kolísání hladiny světového oceánu způsobovaly vynořování nebo zaplavování pevninských mostů mezi kontinenty. Náhlou událostí byla oblast Středozemního moře spojena s Atlantikem, tento pevninský most se vytvořil v předcházejícím miocénu. Vynořil se úzký pruh pevniny mezi Severní a Jižní Amerikou, což vedlo k mohutné migrační vlně mezi nimi. Další velká výměna proběhla mezi Severní Amerikou a Asií po vynoření pevninského mostu na území dnešní Beringovy úžiny.\n\nPliocénní klima se vyznačovalo postupnou aridizací (vysušováním) a ochlazováním. Blížila se již doba velmi studených výkyvů v kvartéru, k nimž pravděpodobně vedla řada procesů probíhajících již v pliocénu. Jako příklad lze uvést spojení obou Amerik, jenž obrátilo mořské proudy k severu – rozběhl se tak Golfský proud, jenž tam kromě tropické vody přivedl též vlhký vzduch a narostl tak úhrn srážek v oblasti Skandinávie. Dalším významným faktorem je zvyšování pásmových pohoří, jako jsou Alpy nebo Himálaj.\n\nŽivotní prostředí v pliocénu bylo silně ovlivněno ochlazováním a vysušováním klimatu. Příroda se tak začala více podobat té současné. V rovníkových oblastech docházelo k rozšiřování savan na úkor tropických lesů, v severnějších oblastech docházelo k rozšiřování stepí. Na pólech již byly z dřívějších období pevně usazeny ledovcové štíty, jejichž rozsah se zvětšoval.\n\nS rozšiřováním otevřené krajiny docházelo ke změnám i v živočišném světě. Mezi savci se rozvíjeli velcí býložravci, kteří byli schopni trávit hrubou a chudou stravu, kterou tato krajina nabízela. V souvislosti s tím se samozřejmě objevili predátoři, kteří se na takovou zvěř zaměřovali. S ochlazením podnebí a zvýrazněním ročních období v Euroasii docházelo k přesunům živočišných společenstev k jihu, kde mohli tito živočichové dál žít. V Severní Americe ale došlo k vymírání, jelikož ke spojení s Jižní Amerikou došlo až před zhruba 3,5 miliony let a tito živočichové tak nemohli najít nová útočiště. Z Jižní Ameriky do Severní přešli velcí pozemní lenochodi nebo nelétavý pták \"Titanis\" dosahující výšky až 2,5 metru, mezi další nové přistěhovalce patřili též pásovci a velmi úspěšnými se staly vačice. Příchod řady placentálních savců do Jižní Ameriky ze severu způsobil rozvrat ve zvláštní fauně tohoto kontinentu, kde po dlouhou dobu vedle sebe úspěšně přežívali hojně rozrůznění placentálové i vačnatci. Po pevninském mostu přešli z Ameriky do Asie velbloudi nebo moderní koně, opačným směrem pak parohatá zvěř a bizoni.\n\nVe střední Africe ubývání lesů zasáhlo i primáty, z nichž někteří se přizpůsobili k životu na zemi a vyvinula se tak u nich schopnost chodit po dvou nohách. Mezi skupinu těchto pravděpodobných předků člověka patřili známí hominidé rodu \"Australopithecus\".\n\n"}
{"id": "251697", "url": "https://cs.wikipedia.org/wiki?curid=251697", "title": "Siňaja", "text": "Siňaja\n\nSiňaja může znamenat:\n\n"}
{"id": "251698", "url": "https://cs.wikipedia.org/wiki?curid=251698", "title": "Vientiane", "text": "Vientiane\n\nVientiane (též Viangchan, laosky ວຽງຈັນ, doslova \"Město santalového dřeva\") je hlavní město asijského státu Laos. Zároveň je také největším městem v Laosu. Leží na levé straně řeky Mekong nedaleko hranic s Thajskem. Ve městě žije okolo 754 000 obyvatel, některé zdroje ale uvádějí, že jich zde žije přibližně jen 730 000.\n\nHlavním městem se stalo v roce 1563 během strachu z barmské invaze na Luang Prabang. Poté jej v roce 1828 vyplenili Thajci, ale v roce 1899 jej Francie opět prohlásila za hlavní město Laosu.\nVientiane je situováno v ohybu řeky Mekong, která těchto místech také stanovuje hranice Laosu. Právě díky umístění u hranic s Thajskem se stalo jedním z nejvíce prosperujících měst v Laosu.\n\nVientiane je hlavním městem prefektury stejnojmenné prefektury (\"kampheng nakhon Vientiane\"). Existuje také provincie Vientiane — prefektura se od ní oddělila v roce 1989.\n\nPro město a okolí jsou typické celoroční vysoké teploty a velké srážky převážně v letních a podzimních měsících. Je zde také celoroční vysoká vlhkost vzduchu.\n\n\nJedna ze tří univerzit v zemi \"Národní univerzita Laosu\" se nachází právě ve Vientiane. Některé z významnějších nemocnic ve městě jsou Mahosotská nemocnice nebo \"Centrum zdravotní péče na Francouzské ambasádě\".\n\n\n"}
{"id": "251701", "url": "https://cs.wikipedia.org/wiki?curid=251701", "title": "Siňaja (přítok Leny)", "text": "Siňaja (přítok Leny)\n\nSiňaja ( , ) je řeka v Jakutské republice v Rusku. Je 597 km dlouhá. Povodí má rozlohu 30 900 km².\n\nPramení na Lenské planině. Ústí zleva do Leny.\n\nZdroj vody je převážně sněhový. Průměrný roční průtok vody ve vzdálenosti 38 km od ústí činí 40,6 m³/s. Zamrzá v říjnu a rozmrzá v květnu. Až do dna promrzá na 50 až 80 dní.\n"}
{"id": "251709", "url": "https://cs.wikipedia.org/wiki?curid=251709", "title": "Longyearbyen", "text": "Longyearbyen\n\nLongyearbyen () je největší město na Špicberkách u Isfjordu. Leží na největším ostrově Spitsbergen. Má okolo 2 144 obyvatel, z toho většinou Norové a Rusové. Je to desáté nejseverněji položené město na světě, nedaleko města je také nejseverněji položená vesnice Špicberků Ny-Ålesund. Sídlí zde i guvernér Špicberk Per Sefland () .\n\nMěsto bylo založeno v roce 1906 Američanem John Munroe Longyearem, který pocházel z Bostonu a pracoval ve společnosti \"Arctic Coal Company of Boston\". Tehdy se jmenovalo \"Longyear City\". Po něm je také jméno města, jen místo \"city\" se změnilo na \"byen\", což znamená v norštině město. V roce 1916 se začalo těžit uhlí, těžbu provozovala firma \"Store Norske Spitsbergen Kulkompani\". V současné době je v okolí města v provozu pouze jeden důl, číslo 7. Důl číslo 3 byl využit pro semennou banku Špicberské globální úložiště semen, bezpečné úložitě semen rostlin z celého světa. Ostatní doly jsou mimo provoz a nacházejí se v těsném sousedství domů tohoto města. Město je správním sídlem a sídlí zde syssleman, který vykonává jménem Norského království správu nad Špicberským souostrovím a ostrovem Jan Mayen.\n\nDne 8. září 1943 bylo zničeno Němci, ale po druhé světové válce opět obnoveno. Do devadesátých let 20. století byla hlavní pracovní příležitostí těžba uhlí. V současné době má přednost v Longyearbyen výzkum, výuka a věda. Nový vědecký komplex je centrem mnohých těchto aktivit, zejména slouží místní vědecké poznatky rozvoji meteorologie, probíhá výzkum permfrostu-věčně zmrzlé půdy a další polární výzkumy. Dnes je to moderní město s rozvinutou infrastrukturou (pošta, banka, teplárna, pekárna, prádelna, bezínová pumpa, restaurace, supermarket, veřejná knihovna, městský hřbitov), díky bezcelní zóně i rozvinutým obchodem a čilým turistickým ruchem. Longyearbyen nabízí mnoho příležitostí obyvatelům i turistům, jako je moderní muzeum s expozicí věnovanou především historii, objevům a využití souostroví, dále je zde u školy plavecká hala a další sportovní haly (vše z roku 1996), tři hotely, hostel, dvě galerie, příjemný kostel, obchody pro turisty, kino, noční klub. V roce 1993 byla založena Univerzita Svalbard (\"UNIS\"), která nyní sídlí ve stejné moderní budově jako nedávno otevřené muzeum. U letiště je i kemping. Připravuje se znovuotevření dalšího muzea, muzea aviatiky. Hlavními aktivitami pro turisty je návštěva okolních hor, ledovců a útesů s ptačími rezervacemi, je možný po povolení i lov a rybolov, atrakcí je jízda se psím spřežením nebo na mořském kajaku po vodách Adventfjordu. Okolí města je i rájem pro geology, na své si přijdou i sběratelé fosilií, pokud se připojí k povolené expedici. Na jaře a v krátkém létě rozkvete okolí města tisíci malých nádherných barevných květů.\n\nLongyearbyen leží mezi severním polárním kruhem a severním pólem na největším ostrově na Špicberkách Spitsbergen. Nachází se ve výběžku fjordu Isfjorden, na pobřeží fjordu Adventfjorden, pojmenovaného podle slova advent, město se rozkládá jednak na pobřeží, jednak vyplňuje část údolí Adventdalen podél řeky Longyearelva, vytékající ze dvou ledovců . Kvůli Golfskému proudu fjord nikdy nezamrzá. Město se rozkládá na 242,86 km². Jeho zeměpisné souřadnice jsou 78°13' severní šířky a 15°37' východní délky. Proto od 27. října do 15. února je zde polární noc a od 19. dubna do 25. srpna polární den. Všude v okolí je tundra, sníh nebo led, přesněji ledovce Larsbreen a Longyearbreen, které začínají nad nejzazší částí města, nad Nybyen, česky Nové město. Ve městě, v části Bykala je mezinárodní přístav a 8 km od centra města je i moderní letiště. Pro GPS jsou koordináty centra: UTM33X: N8682830, E514530, UTM35X: N8707830, E242560, HH.HHHH: 78.2184°N, 15.6373°Ø HHMM.MM: 78°13.11'N, 15°38.24'Ø HHMMSS: 78°13'6\"N, 15°38'14\"Ø\n\nVětšina turistů navštíví Longyearbyen na jaře a v létě. Na jaře je populární jízda na sněžných skútrech. Asi 3 km západně od města je letiště Svalbard, ze kterého se dá odletět do Tromsø nebo do Osla v Norsku. Na letišti přistálo v roce 2005 okolo 95 231 cestujících.\n\nV Longyearbyenu je nejsevernější banka, nemocnice, mateřská škola, knihovna, noční klub, hospoda, škola, supermarket a cestovní kancelář na světě.\n\nV Longyearbyenu je arktické klima. I když kvůli Golfskému proudu nejsou zde nějak nízké teploty. V zimě průměrná teplota vzduchu neklesne pod −20 °C. Naopak nejvyšší průměrně až +5 °C. V létě zde dokonce rostou i malé rostliny, protože teplota ani v noci neklesne pod 0 °C. Naopak nejvyšší průměrná teplota až +10 °C. Nejvyšší teplota byla naměřena v červenci 1979, a to 21,3 °C. Nejnižší teplota byla naměřena v březnu 1986, a to −46,3 °C. Průměrný roční úhrn srážek je 210 mm.\n\n"}
{"id": "251710", "url": "https://cs.wikipedia.org/wiki?curid=251710", "title": "Ploidie", "text": "Ploidie\n\nPloidie je počet homologních sad chromozomů v živé buňce. Ploidie je u různých organismů odlišná. Většina lidských tělních buněk je diploidních (tzn. má 2 sady chromozomů, 23 od otce a 23 od matky). Lidské pohlavní buňky jsou ale haploidní (jen jedna sada chromozomů, celkem 23). Tetraploidie (tzn. 4 sady chromozomů) je jedním z druhů polyploidie a je běžná u rostlin a občas také u obojživelníků, plazů a hmyzu.\n\n\nHaploidie (n) se užívá v souvislosti s generací nebo životní fází organismu. Haploidní buňka vzniká redukčním dělením buňky diploidní. Haploidními jsou buňky pohlavní. U řady organismů (např. primitivnějších rostlin) existuje životní cyklus střídající generaci haploidní a diploidní v podobě samostatných jedinců.\n\nRostliny střídají haploidii a diploidii v procesu rodozměny. U vyšších rostlin je haploid (gametofyt) postupně redukován a je závislý na sporofytu (nežije už samostatně a je sporofytem nesen a vyživován). U živočichů už je haploidní fáze redukována prakticky jen na pohlavní buňky (existují zde ovšem výjimky, např. samečci některých blanokřídlých (včel, vos, mravenců), jsou haploidní celí). Haploidní životní cyklus se rovněž vyskytuje u některých skupin hub a řas.\n\nNěkdy se rozlišuje ještě monoploidie (popř. monoploidní číslo), která označuje počet chromozomů v jedné kompletní sadě. U člověka je haploidní číslo (n) rovno monoploidnímu číslu (x), tedy platí n = x = 23. U některých rostlin to však neplatí.\n\nVhodné je upozornit na to, že např. pohlavní buňky tetraploidních organismů nejsou z hlediska počtu chromozómových sad monoploidní, ale diploidní (n = 2x).\n\nDiploidie (2n) souvisí s generací nebo životní fází organismů. Souvisí se střídáním haploidní (n) a diploidní (2n) generace (fáze) v rámci rodozměny organismů. Diploidní buňka má dvojnásobný počet chromozómových sad než buňka haploidní. Diploidních je zpravidla většina tělních (tzn. vyjma pohlavních) buněk vyšších organismů. Jako diploidní se ale zároveň může označovat také buňka, která obsahuje právě dvě sady chromozómů. U člověka tedy tělní buňky jsou diploidní a platí tedy 2n = 2x.\n\nPolyploidie je stav, kdy všechny (resp. naprostá většina) tělní buňky mají více než dvě sady chromozómů. Polyploidie se podle počtu chromozomových sad označuje většinou například jako triploidie (2n = 3x), tetraploidie (2n = 4x), hexaploidie (2n = 6x), oktoploidie (2n = 8x), dekaploidie (2n = 10x) a podobně. Polyploidie je běžná u rostlin (může dokonce způsobovat větší výnosy), ale vzácná u živočichů (polyploidie je pro ně zpravidla neslučitelná se životem, někdy je však evolučně významná).\n"}
{"id": "251712", "url": "https://cs.wikipedia.org/wiki?curid=251712", "title": "Polyploidie", "text": "Polyploidie\n\nPolyploidie (též genomová multiplikace) je jev, kdy počet chromozomových sad překročí dvě. Jedinec s polyploidními buňkami se označuje polyploid, vznik polyploidie je tzv. polyploidizace. Polyploidie je běžná u rostlin (může dokonce způsobovat větší výnosy, protože polyploidi zpravidla dorůstají větších rozměrů), ale vzácnější u živočichů (polyploidie je pro ně zpravidla smrtelná, někdy však evolučně významná).\n\nPodle konkrétního počtu chromozomových sad se polyploidie označuje jako triploidie (3), tetraploidie (4), hexaploidie (6), oktaploidie (8), dekaploidie (10) a podobně. Dále se ovšem rozlišuje, zda tyto sady pochází od jednoho druhu, nebo od dvou a více druhů:\nČlověk - polyplodní buňky:syntitiotrofoblast, jaterní buňky, megakaryocyty, osteoklasty.\n\nZdá se, že různé polyploidizace sehrály klíčovou roli v evoluci: velice dobře je to dokumentováno u vyšších rostlin, kde se opakovaně zmnožila genetická informace, aby následně některé geny byly opět redukovány a jiné ponechány v několika kopiích. Jedná se zřejmě o nejčastější mechanismus tzv. sympatrické speciace v rostlinné říši vůbec.\n\nUdává se, že polyploidních je až 70 % všech krytosemenných rostlin. U kapradin je to dokonce 95 % všech druhů. Naopak u nahosemenných rostlin je tento jev spíše vzácný (~ 5 %). Mechorosty jsou z tohoto hlediska poněkud méně známé, ale minimálně mechy zahrnují mnoho polyploidních druhů. Mnoho polyploidnů však najdeme i mezi rybami a obojživelníky, a dokonce i u hlodavců (osmák pouštní, \"Tympanoctomys barrerae\", a osmák slaništní, \"Pipanacoctomys aureus\").\n\nV situaci, kdy je v jádře přítomno více kopií od jednoho genu, chová stejně jako v normální diploidní buňce. Jisté geny však zřejmě v reakci na polyploidizační událost zvýší míru své transkripce. Následkem jsou metabolicky aktivnější a rozměrné plodiny, které se mnohdy výborně hodí k pěstování.\n"}
{"id": "251720", "url": "https://cs.wikipedia.org/wiki?curid=251720", "title": "Josef Drahoňovský", "text": "Josef Drahoňovský\n\nJosef Drahoňovský (27. března 1877 Volavec pod Kozákovem – 20. července 1938 Praha) byl český sochař a glyptik, profesor na Vysoké škole uměleckoprůmyslové v Praze.\n\nJosef Drahoňovský se narodil ve Volavci 27. března 1877 v rodině malých zemědělců pod Kozákovem, v kraji nalezišť drahých kamenů i legend o jejich pohádkovém bohatství. Přírodu Českého ráje, každodenní zážitky z pastvy i své představy od předškolního věku kreslil a svůj talent prosadil již v obecné škole. Na volavecké dvoutřídce působil František Roštejský, vzdělaný učitel a dobrý malíř, který chlapce vedl k systematické kreslířské práci. Ze spolupráce učitele a žáka se zachoval \"Pátý sešit ke kreslení\" který byl předložen Josefu Malinovi, řediteli odborné šperkařské školy v Turnově, nechtěl uvěřit v autorství malého chlapce.\n\nTurnovská škola výjimečně porušila c. k. předpisy a ve školním roce 1890–91 přijala ke studiu třináctiletého Josefa, ještě před ukončením měšťanské školy. Ve Státní odborné škole pro broušení, rytí a zasazování drahokamů v Turnově působila v době Drahoňovského přijetí první generace pedagogů a umělců. Z nich jej nejvíce ovlivnili Josef Malina, prof. Čapek a zejména profesor Karel Zapp, vynikající umělec, ale uzavřený, přísný učitel. Drahoňovského si velmi oblíbil a zvolil za svého pokračovatele v řezání skla i drahokamů. Svěřil mu mistrovské postupy, které učitel dosud z konkurenčních důvodů tajil.\n\nVelkou příležitost k prezentaci školy poskytla Jubilejní zemská výstava v Praze 1891, na níž byla Turnovská škola zastoupena samostatnou expozicí uměleckých prací moderních i kopií historických předmětů a byla vysoko oceněna. Turnovskou školu tehdy navštívil jeden z mecenášů a věnoval 50 zlatých pro nejnadanějšího žáka, aby mu umožnil návštěvu výstavy. Čtrnáctiletý Josef poprvé uviděl Prahu, její muzea, památky a umělecké skvosty.\n\nV sedmnácti letech byl už skutečným mistrem glyptiky. Svědčí o tom soubor sedmdesáti prací, jejichž voskové otisky ověřila správa turnovské školy, když ji v roce po složení zkoušek s výborným prospěchem opouštěl. Na doporučované studium Akademie ve Vídni Drahoňovský neměl prostředky a nepodařilo se mu najít stipendium. Přihlásil se proto do Dörflingerovy dílny ve Vídni jako rytec. Pracovalo se deset i dvanáct hodin denně. Zpočátku jeho mzda činila deset zlatých týdně, ale brzy majitel dílny uznal jeho talent a píli 8 zlatými příplatku. Po půldruhém roce si Drahoňovský naspořil 170 zlatých na další studia, naučil se německy a nastudoval soudobé vídeňské umění i umělecké památky. V roce 1896 navštívil ve Volavci matku, zjistil, že přírodní živly poškodily obydlí i políčka a na nápravu padla značná část výdělku, tím možnost vídeňských studií padla. Díky řediteli Josefu Malinovi však získal od školního roku 1896–1897 stipendium na Vysoké umělecko-průmyslové škole v Praze do sochařského oddělení. Dekorativní kreslení učil Celda Klouček, modelování Stanislav Sucharda, řezbářství Jan Kastner a sochařství J. V. Myslbek. Stipendium však trvalo jen jeden rok, potom si Drahoňovský musel přivydělávat. Byl znovu vděčný Zappovi za jeho zakázky. Až do roku 1900 finančně podporoval matku.\n\nPočátek 20. století byl šťastnou dobou pro využití moderní užité plastiky. Hodně se stavělo a tehdejší ozdobné fasády poskytovaly mnoho příležitostí sochařům. Dokonce celé články fasád – portály, okna, atiky komponovali sochaři. Mezi žáky, které Celda Klouček při těchto pracích zaměstnával, byl také Drahoňovský. Získával modelérské zkušenosti, ze sochařské práce měl i slušný výdělek. Jeho práce je doložena například na domech v Pařížské třídě, v ulici 28. října a jinde. V té době potřebovala Svatovítská kamenická huť na Pražském hradě sochaře, který by navrhoval a dodával kameníkům modely k plasticky zdobeným klenákům, fiálam, konzolám a svorníkům. Klouček doporučil právě jeho. Pracoval pro chrám sv. Víta zprvu anonymně, jeho návrhy se nedaří odlišit od dalších výtvarníků, jako byli například bratři Zálešákové.\n\nPo absolutoriu Uměleckoprůmyslové školy v Praze si zařídil vlastní sochařskou dílnu na Novém Městě ve Smetanově (nyní Ostrovní) ulici čp. 127/II. Díky svým příznivcům z řad učitelů i novým zájemcům měl zakázek dostatek. Pracoval při výzdobě fasády a interiérů budovy Obchodní a živnostenské komory v Praze, budovy Umělecko-průmyslového muzea v Plzni, v Praze na Královských Vinohradech vyzdobil budovu měšťanské školy Na Smetance u Riegrových sadů, a další budovy v Praze a Plzni. Oženil se s Marií Černou a přestěhovali se na Vinohrady.\n\nV roce 1911 se stal učitelem na Uměleckoprůmyslové škole v Praze. To už měl za sebou pozoruhodnou monumentální sochu \"Poutník\", pracoval na sousoší \"Rozhovor\". Výtvarný vrchol tohoto období byla \"Růže tetínská\", předznamenal další tvorbu, z níž jsou významné: \"Vrba\", \"Poklad\", \"Dívčí portrét\".\nDále spolupracoval při výzdobě budov. Významné jsou sochařské práce v Praze na Novém Městě na fasádě hospody \"U Bejšovců\" na nároží Palackého náměstí a Gorazdovy ulice č.o.1, fasáda Treybalova domu v Plzni, roku 1908 asistoval Stanislavu Suchardovi při výzdobě fasády Wilsonova nádraží v Praze.\n\nSousoší dívky a mladíka \"Růže tetínská\" bylo výsledkem pětiletého tvůrčího hledání, mnohonásobného přepracovávání, než se v konečné podobě v bílém pískovci dostalo do parku pražského cukráře a továrníka A. Marschnera ve Sv. Janu pod Skalou u Berouna. Dům později koupila církev a zřídila v něm internát pro gymnasisty. Řádovým správcům ústavu se sousoší jevilo mravně nepatřičné, a proto je roku 1920 rozbili; zachovala se jen torza hlav.\n\nZ dalších sochařských prací:\n\nJeho průprava ke glyptice byla velmi zevrubná, cílevědomá a dlouhá. Jednou k tomu řekl: \"Kamenorytectví je vlastně sochařství v miniatuře. Znalost modelování, kresby, znalost zákonů dokonalého reliéfu, harmonie odstupňovaných ploch, světel, to vše tvoří základní hodnoty dobré rytiny do kamene i do skla.\" Od roku 1918 se věnuje řezání skla a drahokamů s velkou intenzitou. Glyptika ho strhuje a kromě své práce pedagogické a sochařské vytváří v tomto oboru díla, jejichž věhlas brzy překračuje hranice a Drahoňovský se stává v Evropě uznávaným umělcem. \"Není druhého umění, jež by bylo k umělci náročnější než glyptika. Vyžaduje absolutní jistotu, neselhávající řemeslnou virtuozitu, která je podmínkou práce, jež nepřipouští žádné korektury. Povaha práce a vzácný, těžko opracovatelný materiál vyžadují velkou trpělivost a mnoho času,\" doplnil později své zápisky.\n\nSvé pracovní soustředění glyptika Drahoňovský líčil slovy: \"Vzpomínám si, že jsem jednou před lety šel do školy, do své dílny. Byl svátek. Hlavní vrata byla zavřená - žádná návštěva. Sedl jsem si po desáté hodině k rycímu stolu a začal jsem novou věc. Stržen proudem zajímavého námětu, pracoval jsem nepřetržitě bez vědomí času, až jsem zpozoroval soumrak. Bylo již k večeru, k šesté hodině. Nevím, zda jsem za tu dobu od práce vstal, abych si odpočinul.\"\n\nJeho díla se dostávala do veřejných sbírek a galerií a bývala také předmětem vyznamenání i státních darů. Například v roce 1924 dostala královská jugoslávská rodina darem od vlády ČSR jeho velkou křišťálovou intaglii s krojovanými postavami českých žen. V roce 1927 dokončil soubor rytých váz a intaglií, které se dostaly do sbírek Umělecko-průmyslového muzea v Hradci Králové. Další váza byla darována prvnímu předsedovi vlády ČSR, Karlu Kramářovi. Velká váza \"Vinobraní\" byla určena pro zakladatele francouzského družstevnictví Charlese Gida. Jeho gemy byly umístěny ve výstavních prostorách slavného Cabinet des médailles v Paříži.\n\nZ intaglií vyniká portrét Josefa Mánesa a řada bohatě řezaných váz. Poprvé od doby Rudolfa II. obnovil tradici nádob řezaných v horském křišťálu, které představují oproti sklu finančně náročnější dílo. Dále řezal poháry pro různé slavnostní i sportovní příležitosti. V posledních letech pracoval rovněž na vázách z vrstveného skla.\n\nVytvořil rozsáhlé dílo, ztvárňoval jak tvrdý kámen (pískovec), tak mramor, modeloval z hlíny své návrhy k bronzovým sochám a pro jiné kov. Šperkařské práce ze zlata či stříbra a fasérské práce jeho intaglií často prováděli pražský klenotník Karel Ebner nebo plzeňský klenotník Felix Vincenc Kunc. K rytinám dále užíval čiré i matované křišťálové i vrstvené sklo, drahokam\n\nV roce 1908 o jeho talentu psaly Rudé Květy a později nacházíme články o jeho úspěších ve \"Zlaté Praze\", \"Českém květu\", v Topičově sborníku, ve \"Volných směrech\" a v mnoha zahraničních časopisech a sbornících. Jeho jméno a popis díla najdeme v encyklopediích mnoha zemí, v \"Ottově naučném slovníku nové doby\", v \"Lidovém slovníku naučném\" a v mnoha publikacích.\n\nKromě jiných někdejší evropští králové, papežové, Musei Vaticani, Knihovna a Muzeum Johna Pierponta Morgana v New Yorku, Muzeum manufaktury porcelánu v Sévres , muzea v Moskvě a soukromníci v mnoha zemích světa. V seznamu domácích majitelů najdeme jména Rudolf Deyl, Viktor Dyk, dr. V. V. Štech, Jan Vrba, Adolf Wenig, téměř všechna někdejší ministerstva, muzea a mnohé další instituce.\n\n\n"}
{"id": "251721", "url": "https://cs.wikipedia.org/wiki?curid=251721", "title": "Teplice (rozcestník)", "text": "Teplice (rozcestník)\n\nNázev Teplice má více sídel a vodních toků:\n\n\n\n\n\n"}
{"id": "251728", "url": "https://cs.wikipedia.org/wiki?curid=251728", "title": "Seznam polských kněžen a královen", "text": "Seznam polských kněžen a královen\n\nSeznam polských kněžen a královen zahrnuje manželky polských knížat a panovníků Polského království, jimž náležel titul královna, počínaje rokem 1025, kdy se prvním polským králem stal Boleslav Chrabrý.\n\nTyto ženy samy nevládly, kromě Hedviky z Anjou a Anny Jagellonské, maximálně byly regentkami za své neplnoleté děti, a stály pouze po boku svých mužů.\n\nPro přehlednost jsou královny řazeny podle vládnoucích dynastií, ke kterým příslušeli jejich manželé.\n\nNa polském trůně se vystřídalo několik dynastií:\n\n"}
{"id": "251729", "url": "https://cs.wikipedia.org/wiki?curid=251729", "title": "Klení", "text": "Klení\n\nKlení () je část obce Benešov nad Černou na Českokrumlovsku. Leží mezi městem Trhové Sviny a obcí Benešov nad Černou. Protéká jí Klenský potok, který přitéká k Trhovým Svinům k Buškovu hamru a dále do Svinenského potoka.\n\nPrvní písemná zmínka o vesnici pochází z roku 1446.\n\nVe středověku zde stávala tvrz. Roku 1602 se Klení dostává do Rožmberského majetku, s nímž následně sdílí další osud celého panství Nové hrady, tj. dostává se do držení Švamberků a po Bitvě na Bílé hoře se stává jako císařský konfiskát majetkem Buquoyů. Po vysídlení Němců z Československa v roce 1945 výrazně poklesl počet obyvatel a Klení se stalo součástí Benešova nad Černou.\n\nJihozápadně od vesnice se nachází přírodní rezervace Vysoký kámen.\n\n"}
{"id": "251743", "url": "https://cs.wikipedia.org/wiki?curid=251743", "title": "Vertheuil", "text": "Vertheuil\n\nVertheuil je francouzská obec v departementu Gironde v regionu Akvitánie.\n\n\n\"Počet obyvatel\"\n"}
{"id": "251756", "url": "https://cs.wikipedia.org/wiki?curid=251756", "title": "Talarurus", "text": "Talarurus\n\nTalarurus (\"spletený ocas\") byl rodem ptakopánvého dinosaura, zahrnující v současnosti jediný popsaný druh (\"T. plicatospinaeus\"). Fosilie tohoto asi jako hroch velikého obrněného býložravce jsou známy z mongolských sedimentů z období svrchní křídy (asi před 90 miliony let).\n\nTento dinosaurus byl objeven v 50. letech 20. století sovětskou paleontologickou expedicí. Dnes známe nejméně pět jedinců, ve dvou případech se zachovala i nekompletní lebka. Délka zvířete činila asi 5 metrů a hmotnost dosahovala ke dvěma tunám, takže patřil ke středně velkým ankylosauridům. \"Talarurus\" také patřil k nejstarším ankylosauridům objeveným v Asii. Mozkovna tohoto ankylosaurida byla podrobena detailnímu anatomickému výzkumu. Tělo tohoto ankylosaurida bylo oblejší (méně široké) než u většiny ostatních zástupců čeledi.\n\nKoncem roku 2019 byla publikována odborná práce o objevu dalších tří lebek druhu \"Talarurus plicatospineus\". Ty pomohly upřesnit taxonomickou pozici tohoto ankylosaurida a také ukázaly, že jeho tlama se lišila od tlamy druhu \"Tsagantegia longicranialis\", žijícího ve stejných ekosystémech. U obou druhů tedy muselo dojít k rozdělení potravních nik.\n\n\n"}
{"id": "251758", "url": "https://cs.wikipedia.org/wiki?curid=251758", "title": "Siva", "text": "Siva\n\nSiva ( ) je řeka v Udmurtské republice a v Permském kraji v Rusku. Je 206 km dlouhá. Povodí má rozlohu 4870 km².\n\nTeče převážně v široké zalesněné dolině. Ústí zprava do Kamy. Nejvýznamnějším pravým přítokem je Votka.\n\nZdroj vody je převážně sněhový. Průměrný roční průtok vody činí 32,2 m³/s. Zamrzá ve druhé polovině října a rozmrzá v dubnu. Až do dna promrzá na 50 až 80 dní.\n"}
{"id": "251760", "url": "https://cs.wikipedia.org/wiki?curid=251760", "title": "Daň z obratu", "text": "Daň z obratu\n\nDaň z obratu je druhem nepřímé daně. Základem této daně je rozdíl mezi koncovou cenou zboží a penězi použitými na její výrobu.\n\nV ČSSR a následně v ČSFR byla užívána až do 31. 12. 1992, tedy do zániku ČSFR. Od 1. 1. 1993 současně se vznikem ČR vešel v platnost Zákon o DPH a daň z obratu tím byla nahrazena daní z přidané hodnoty.\n\nDnes se používá tam, kde nemají DPH, například v USA, Japonsku, Kanadě, Austrálii a Číně, kde se plánuje přejít na DPH .\n\nV USA si každý stát určuje výši daně z obratu samostatně, v současnosti od 0% do 7,5% z ceny zboží (viz http://taxfoundation.org/article/state-and-local-sales-tax-rates-2014) a zaplatíte ji jen, pokud jste koncový spotřebitel ze stejného státu, jako prodávající - např. Kaliforňan objednávající přes Internet z Texasu se této dani vyhne. Na Internetu bývají ceny bez daně a daň se účtuje až dle dodací adresy kupujícího, na pultě bývají ceny uvedeny již s daní.\n\nV marxisticky orientovaných ekonomikách byla jedním z prostředků směřujícím k dosažení cenové stability a zabránění nedostatku nebo nadbytku spotřebního zboží. Daň z obratu vyjadřuje rozdíl mezi koncovou cenou statku a potřebou peněz při výrobě statku (např. náklady na mzdy); jejím uvalením by měla být nastolena rovnováha mezi nabídkou a poptávkou.\n\nSpolečenská potřebnost jednotlivých statků, určená autoritou, je rozhodující při stanovení centrálního plánu. Na statky nezbytné k naplňování sociálních práv – potraviny, náklady spojené s bydlením apod. – pak musí být obvykle uvalena záporná daň, která fakticky představuje dotaci.\n\nV ojedinělých případech, kdyby cena statku měla spekulativní charakter, případě by hrozil neúměrný růst černého trhu, jsou používány jiné regulační mechanismy (pořadníky, přídělový systém, bony a jiné poukazy apod.).\n\n"}
{"id": "251761", "url": "https://cs.wikipedia.org/wiki?curid=251761", "title": "PVA", "text": "PVA\n\nPVA, tedy zkratka písmen P, V a A, může znamenat:\n\n"}
{"id": "251764", "url": "https://cs.wikipedia.org/wiki?curid=251764", "title": "Zala", "text": "Zala\n\nZala je župa ležící v jihozápadním Maďarsku, západně od Balatonu. Jejím správním centrem je Zalaegerszeg a druhým nejvýznamnějším městem Nagykanizsa (\"Velká Kaniža\").\n\nŽupa sousedí s Chorvatskem a Slovinskem a dále s maďarskými župami Vas, Veszprém a Somogy. Povrch je převážně tvořen mírně zvlněnou Zalskou pahorkatinou (\"Zalai-dombság\"), na východě zbrázděnou několika severojižně orientovanými údolími. Hlavním tokem župy je řeka Zala, která je největším přítokem jezera Balaton. Hranici s Chorvatskem na jihozápadě tvoří řeka Mura.\n\nZala existuje jako uherská správní jednotka už od konce 11. století, kdy bylo na stejnojmenný hrad přeneseno sídlo dosavadní župy \"Kolon\". Bez větších změn pak setrvala až do roku 1920, kdy byla následkem Trianonské mírové smlouvy její jihozápadní část přidělena tehdejšímu Království SHS (později Jugoslávie). Dnes je tento zábor rozdělen mezi Chorvatsko (Mezimuřská župa) a Slovinsko (Lendava s okolím). Roku 1946 pak byl ještě východní výběžek župy podél severního břehu Balatonu převeden pod Veszprémskou župu. Dnešní župa Zala tak zahrnuje jen necelé dvě třetiny původní rozlohy.\n\nHlavním dopravním uzlem župy je Nagykanizsa, kudy prochází dálnice M7 z Budapešti do Záhřebu, z níž se před hranicí v Letenye odděluje přivaděč M70 do Slovinska. Po M7 je vedena evropská silnice E71, na niž se v Nagykanizsi připojuje ze severu E65 od Bratislavy. Přes Nagykanizsu vede také dálková železnice z Budapešti do chorvatského Čakovce, odkud pokračuje větev do Záhřebu a hlavní trať do Slovinska.\n\nŽupa Zala se člení na 6 okresů (\"járás\").\n\n\n\n\n"}
{"id": "251765", "url": "https://cs.wikipedia.org/wiki?curid=251765", "title": "Maniraptora", "text": "Maniraptora\n\nManiraptora („lupiči s rukou“) je velmi rozsáhlý klad célurosaurních teropodů (převážně masožravých dinosaurů) a také všech vyhynulých i současných ptáků. \n\nJde o klad užívaný ve fylogenetické taxonomii k označení ptáků a dinosaurů, kteří jsou jejich nejbližší příbuzní. Zahrnuje hlavní podskupiny Alvarezsauroidea, Deinonychosauria, Oviraptorosauria, Therizinosauria a Avialae. Je sesterskou skupinou k Ornithomimosauria, s níž tvoří více inkluzivní klad Maniraptoriformes. Příslušníci tohoto kladu se poprvé objevili během období jury a dodnes existují v podobě více než 9000 druhů ptáků.\n\nJejich hlavním znakem je prodloužená paže přední končetiny a tzv. poloměsíčitá kost na zápěstí. Dále přítomnost kosti sáňkové (furkuly), pevného ocasu a peří. Známými vymřelými zástupci jsou např. \"Deinonychus\", \"Velociraptor\", \"Oviraptor\", \"Therizinosaurus\" ad. Extrémní tvarové i druhové rozmanitosti dosáhli zejména v podobě ptáků.\n\nKlad Maniraptora stanovil v roce 1986 paleontolog Jacques Gauthier. V roce 1999 tuto skupinu zahrnul do kladu Tyrannoraptora paleontolog Paul C. Sereno.\n\n\n"}
{"id": "251773", "url": "https://cs.wikipedia.org/wiki?curid=251773", "title": "Carcharodontosauridae", "text": "Carcharodontosauridae\n\nKarcharodontosauridi (\"ještěři se žraločími zuby\") byli středně velcí až obří draví dinosauři (teropodi). V roce 1931 vytvořil německý paleontolog Ernst Stromer čeleď Carcharodontosauridae, dnes branou jako klad v rámci skupiny Carnosauria. Do této čeledi patří také jedni z největších známých teropodů všech dob - \"Carcharodontosaurus\", \"Giganotosaurus\", \"Mapusaurus\" a \"Tyrannotitan\", přičemž téměř všechny tyto rody byly ve velikostní kategorii populárního tyranosaura.\n\nTito draví dinosauři žili v období pozdní jury a křídy asi před 154 až 91 miliony let především na subkontinentu Gondwana. Na základě několika objevů se zdá být pravděpodobné, že alespoň v některých obdobích života lovili ve smečkách. To bylo prokázáno přinejmenším u argentinského rodu \"Mapusaurus\". Teprve po vyhynutí karcharodontosauridů v období turonu mohli na severních kontinentech převzít úlohu největších teropodů proslulí tyranosauridi. Fosilní objevy z posledních let ukazují, že také na území Evropy byli karcharodontosauridi již od doby pozdní jury poměrně hojní.\n\nV průběhu evoluce karcharodontosauridů docházelo k redukci (zmenšování a strukturálnímu zjednodušování) předních končetin. Podobný mechanismus postupné redukce pozorujeme i u dalších skupin velkých teropodů, například u abelisauridů a tyranosauridů.\n\n\n"}
{"id": "251783", "url": "https://cs.wikipedia.org/wiki?curid=251783", "title": "Ptolemaios VI. Filométor", "text": "Ptolemaios VI. Filométor\n\nPtolemaios VI. Filométor (řecky , 186-145 př. n. l.) byl egyptský král z rodu Ptolemaiovců. Vládl v letech 180 - 145 př. n. l.\n\nNa trůn nastoupil v 6 letech po smrti svého otce Ptolemaia V. Epifana. Až do roku 176 př. n. l. vládl společně se svojí matkou Kleopatrou I. Následujícího roku se oženil se svojí sestrou Kleopatrou II.\n\nV roce 170 př. n. l. vpadl Antiochos IV. Epifanés do Egypta a zahájil tím Šestou syrskou válku. Po dalším vpádu o dva roky později byl dokonce korunován králem Egypta, ale po zásahu římského legáta se ze strachu z římského útoku stáhl zpět do Sýrie.\n\nV letech 169 - 164 př. n. l. vládl v Egyptě triumvirát tvořený Ptolemaiem VI., jeho manželkou Kleopatrou a mladším bratrem Ptolemaiem VIII. Euergetem II. Avšak v roce 164 byl svým bratrem od vlády odstaven a proto se vydal do Říma hledat pomoc. Díky římskému zásahu byl již během příštího roku znovu dosazen na egyptský trůn.\n\nZemřel v Sýrii během války s Alexandrem Balem.\n\n\n"}
{"id": "251784", "url": "https://cs.wikipedia.org/wiki?curid=251784", "title": "Thomas Gainsborough", "text": "Thomas Gainsborough\n\nThomas Gainsborough (14. května 1727 (křest) Sudbury – 2. srpna 1788, Londýn) byl jedním z nejvýznamnějších britských portrétistů a krajinářů 18. století. Portrétoval mnoho známých osobností své doby (např. Jiřího III.) a ve své době patřil mezi přední, oblíbené a žádané portrétisty. \n\nNarodil se 14. května 1727 v Sudbury (hrabství Suffolk) jako nejmladší z devíti dětí obchodníka s látkami a výrobce vlněného zboží. Již v dětství projevoval zájem o kreslení a otec jej v roce 1740 poslal do Londýna, aby zde studoval malířství. Byl žákem Huberta-Françoise Gravelota a Francise Haymana, kteří tvořili ve stylu francouzského rokokového malířství. Působili na něj také holandští krajináři 17. století. Již v 21 letech byl pozván, aby vystavoval ve Foundling Hospital.\n\nV roce 1746 se oženil s nemanželskou dcerou vévody z Beaufortu, která měla rentu 200 šterlinků. Měl s ní 2 dcery: Mary (1748) a Margaret (1752). Jejich podobizny patří k nejintimnějším malířovým pracím. \n\nV roce 1750 se po otcově smrti vrátil do rodného města a v  letech 1755–1759 působil v Ipswichi jako samostatný umělec. Roku 1759 se přestěhoval do Bathu, stal se portrétistou vznešené anglické společnosti, maloval aristokraty, ale i intimní portréty svých přátel, herců a hudebníků. Přešel k obrazům větších rozměrů, na nichž zachytil módní eleganci tehdejší společnosti. V Bathu vznikl v r. 1770 jeden z jeho nejznámějších obrazů \"Modrý chlape\"c. Stal se vyhledávaným malířem, ceny jeho obrazů mu umožnily finančně zabezpečit rodinu. \n\nV šedesátých letech 18. století stoupl jeho zájem o světelné efekty, hra světla na látkách je ukázkou jeho mistrovství. Rád používal umělé světlo, maloval při svíčkách. V sedmdesátých letech často maloval krajiny, venkovské výjevy a různé přírodní úkazy. Venkovské scény, ve kterých do popředí stavěl velké figury, byly námětem jeho obrazů i v dalších letech. Spojení portrétu s krajinomalbou je pro jeho tvorbu charakteristické. Zkoušel i nové techniky. Používal zrcátka, kameny, korek, uhlí, lišejníky, sušené rostliny, houbu a křídy. Maloval velmi dlouhým štětcem. Pro dosažení různých účinků, například jemnosti pleti, používal různé způsoby tahů štětcem.\n\nV roce 1768 se Gainsborough stal jedním ze zakládajících členů Královské akademie. Od roku 1774 žil v Londýně. Nejdříve dostával málo zakázek, jeho postavení se však upevnilo, když si získal přízeň krále Jiřího III. svým portrétním uměním. Byl nadšeným amatérským hudebníkem, jeho oblíbeným nástrojem byla viola da gamba. Ve svém domě pořádal koncerty se svými přáteli a stýkal se mnohými hudebníky z různých zemí. Svědčí o tom portréty skladatelů Johanna Christiana Bacha, Carla Fridricha Abela či Johanna Carla Christiana Fischera, který se stal manželem jeho dcery Mary. \n\nV roce 1784 měl neshody s akademií při rozvěšování jeho obrazů na pravidelných výstavách, proto ke konci života vystavoval jen ve vlastním domě.\n\nVedle Reynoldse patří mezi nejpřednější anglické malíře 18. století a nejvyhledávanější portrétisty anglické šlechty, spojuje vandyckovskou tradici s vlivem rokoka. Bezprostřední poměr k přírodě projevil ve svých krajinách, zvláště ve svých akvarelech, jimiž předjímal krajinářství 19. století. Během života Gainsborough namaloval více než pět set obrazů, z toho asi dvě stě portrétů. Je autorem nejméně osmnácti rytin a tří akvatint. V r. 1787 namaloval svoji poslední vlastní podobiznu. \n\nZemřel na rakovinu 2. srpna 1788 v Londýně. V jeho rodném domě v Sudbury je dnes muzeum věnované Gainsboroughovi - jeho životu a tvorbě.\n\nInspiraci z jeho díla čerpal anglický fotograf James Booker Blakemore Wellington. \n\n"}
{"id": "251792", "url": "https://cs.wikipedia.org/wiki?curid=251792", "title": "Trest smrti v Československu", "text": "Trest smrti v Československu\n\nTrest smrti byl v Československu zákonný a užívaný před jeho zrušením v roce 1990. Tohoto zrušení se drží i nástupnické státy Československa, takže v současné době ani v České republice, ani na Slovensku, není trest smrti legální.\n\nPokud jde o formu provedení trestu smrti, v období první republiky byl prováděn výlučně oběšením, trestní zákon z roku 1950 připustil jako další formu provedení trestu smrti zastřelení, ovšem pouze v období „zvýšeného ohrožení státu“ (v praxi nebyla tato možnost nikdy použita). V období německé okupace ale byly užívány i jiné formy trestu, například gilotina. Při oběšení šlo vždy o méně humánní postup, při kterém dochází ke škrcení a agónie v tomto případě trvá několik minut.\n\nTrest smrti byl s výjimkou let 1787–1795, kdy byl nakrátko zrušen císařem Josefem II., obvyklým trestem v Habsburské monarchii a také v Československu. V letech 1918–1989 bylo popraveno 1207 lidí, většina z nich bezprostředně po druhé světové válce (toto číslo se vzhledem k chaosu v historických záznamech může zdroj od zdroje mírně odlišovat). Toto číslo nezahrnuje osoby, popravené v průběhu okupace českých zemí nacisty v letech 1939–1945 a osoby popravené Slovenským státem.\n\nZa první republiky (1918–1938) bylo k trestu smrti odsouzeno 433 lidí, vykonáno bylo ale jen 21 (někdy se uvádí 20) poprav, ostatním byla udělena milost. Minimální počet poprav v tomto období byl způsoben především tím, že první prezident Československa, Tomáš Garrigue Masaryk (ve funkci v letech 1918–1935) byl odpůrcem trestu smrti, většině odsouzených tedy udělil milost. V období první republiky byl prováděn výlučně oběšením na tzv. popravčím prkně, na kterém odsouzenec umíral v důsledku udušení.\n\nV tomto obdobích byly popraveny na základě rozsudku, nebo bez soudu zabity statisíce lidí (přesné číslo lze stěží určit). V tzv. Pankrácké sekyrárně v Praze bylo popraveno 1079 osob, a to buď oběšením, nebo gilotinou. V Kounicových kolejích v Brně bylo oběšeno nebo zastřeleno přes 800 lidí. Na střelnici v pražských Kobylisích bylo zastřeleno přes 500 osob. V Terezíně bylo zastřeleno nebo oběšeno na 300 lidí. V Pardubicích na Zámečku bylo zastřeleno 194 osob. V Lidicích zastřeleno 173 mužů atd. Další stovky Čechů byly souzeny a popraveny v Drážďanech (846 osob), Berlíně-Plötzensee (677 osob) a tisíce odsouzených byly zastřeleny, oběšeny nebo zplynovány v koncentračních táborech. \n\nV době okupace pouze 3 lidé (kriminálníci) byli popraveni na základě rozsudků českých soudů.\n\nPo druhé světové válce bylo v období tzv. retribuce podle Benešových dekretů zvláštními lidovými soudy na krajské úrovni za válečné zločiny do roku 1948 odsouzeno k smrti více než 730 lidí (to je 60% z celkového počtu lidí popravených v letech 1918–1989), z nich 475 Němců. Poprava několika desítek osob byla provedena veřejně. Velmi kruté rozsudky těchto soudních dvorů byly ale často motivovány touhou po pomstě. Procesy mimořádných lidových soudů byly velmi rychlé (řízení nesmělo trvat více než tři dny, rozsudky byly vykonávány okamžitě) a nepříliš odborné (soudní tribunál měl pět osob, jen jedna z nich ale měla být soudce z povolání, ostatní byli soudci z lidu). To vedlo k tomu, že rozsudky byly často nespravedlivé či pochybené a bývaly zneužity k likvidaci nepohodlných osob. K trestu smrti byli odsouzeni tito kolaborantští novináři: Rudolf Novák, Antonín Jaromil Kožíšek, Alois Kříž, Vladimír Krychtálek a Karel Werner; Jaroslav Křemen a Emanuel Vajtauer. Kromě Křemene a Vajtauera byli i popraveni. (Vajtauer uprchl a byl souzen v nepřítomnosti, Křemenovi byla udělena milost.)\n\nV průběhu vlády prezidenta Klementa Gottwalda (1948–1953) bylo popraveno 237 lidí, z toho 190 pro politické zločiny. Mnohdy šlo o justiční vraždy, jejichž účelem bylo zbavit se politických odpůrců komunistického režimu. Většina z monstrprocesů byla navržena a zorganizována poradci ze Sovětského svazu, veškeré svědecké výpovědi byly naplánovány a obžalovaní mučeni. Prezident Gottwald v průběhu své funkce udělil milost pouze 17 lidem. Nejznámějším z popravených v politických procesech byla Milada Horáková, národně socialistická politička, oběšená v roce 1950. V procesu se Slánským a dalšími bývalými stranickými špičkami bylo popraveno 11 osob. V té době také mnoho lidí zemřelo v důsledku krutých podmínek ve věznicích a koncentračních táborech, zde ovšem nejde o trest smrti v pravém slova smyslu.\n\nZa vlády prezidenta Antonína Zápotockého (1953–1957) bylo popraveno 94 lidí, za vlády Antonína Novotného v letech 1957–1968 osmdesát sedm lidí a za vlády Gustáva Husáka (1975–1989) třicet osm lidí. V letech 1954–1968 byly všechny popravy prováděny v Pankrácké věznici v Praze, Od roku 1968 byly některé vykonávány také v Bratislavě. V roce 1956 byl zákonně snížen počet zločinů, za něž je možno udělit trest smrti. Také bylo provedeno několik dalších zákonných úprav ke snížení počtu poprav. V roce 1961 byly zpřísněny podmínky k vykonání trestu smrti, takže byli popravováni pouze obzvlášť brutální vrazi. Poslední popravený Čech byl 2. února 1989 Vladimír Lulek a poslední popravený Slovák byl 8. června 1989 Štefan Svitek. Poslední v Československu popravená žena byla Olga Hepnarová, dne 12. března 1975. Úplně posledním odsouzencem na smrt byl Zdeněk Vocásek. Jeho poprava byla naplánována na prosinec 1989. Sametová revoluce a změna zákonů však jeho rozsudek změnila na doživotí, které si odpykává ve věznici v Horním Slavkově, dříve ve věznici Mírov.\n\nBrzy po pádu komunistického režimu (1989) nastoupivší prezident Václav Havel prosadil v parlamentu zrušení trestu smrti. V květnu 1990 byl reformou trestního práva trest smrti nahrazen doživotním uvězněním, v lednu 1991 byl Listinou základních práv a svobod, součástí československé a nyní české i slovenské ústavy, trest smrti zakázán.\n\nDo roku 2007 bylo 32 lidí, z toho tři ženy, odsouzeno k doživotnímu trestu odnětí svobody za vícenásobné vraždy či vraždy se zvlášť přitěžujícími okolnostmi.\n\nPřesto však část veřejnosti požaduje znovuzavedení trestu smrti. K jejich hlavním argumentům patří výrazný růst počtu násilných trestných činů po roce 1989 a nízká zdatnost policie. Při výzkumu Centra pro výzkum veřejného mínění v roce 2005 58 % respondentů odpovědělo, že trest smrti existovat má. Podle průzkumu z roku 2017 je pro opětovné zavedení trestu smrti v ČR 53 % respondentů (29 % Určitě ano, 24 % Spíše ano). Podpora trestu smrti je nižší u lidí do 30 let a mezi lidmi s vysokoškolským vzděláním.\n\n"}
{"id": "251795", "url": "https://cs.wikipedia.org/wiki?curid=251795", "title": "Stachanovské hnutí", "text": "Stachanovské hnutí\n\nStachanovské hnutí (také Údernické hnutí) bylo oficiální propagandou podporované hnutí dělníků působící v SSSR od 30. let 20. století, které vzniklo v roce 1935. Členové hnutí usilovali o dosažení mimořádných pracovních výkonů.\n\nV honbě za mimořádnými výkony často nedodržovali bezpečnostní opatření a používali speciálně upravené pracovní pomůcky (např. zvětšené lopaty), aby tím kompenzovali nedostupnost moderní techniky. Tato opatření nezřídka vedla k invaliditě nebo byla příčinou úrazů.\n\nHnutí je pojmenované podle ukrajinského horníka Alexeje Grigorjeviče Stachanova (1906–1977), který v roce 1935 vytvořil několik absolutních rekordů v překonávání plánů. Na směně konané 31. srpna 1935 měl překročit stanovenou normu dokonce čtrnáctkrát. Kolem A. G. Stachanova byl záměrně vytvářen kult osobnosti. Jako stachanovec se dříve neformálně označoval mimořádný pracovník, úderník.\n\nHlavní údernicí byla prezentována technoložka v továrně na boty Lidija Gavrilovna Korabelnikovová (* 20. září 1926), které se, počínaje rokem 1950, podařilo zlepšit využití materiálu při výrobě bot. Její napodobování v Československu pak vedlo např. k výrobě příliš krátkých košil, ušetřilo se na úkor kvality.\n\n"}
{"id": "251797", "url": "https://cs.wikipedia.org/wiki?curid=251797", "title": "Lotosová sútra", "text": "Lotosová sútra\n\nLotosová sútra (v sanskrtu सद्धर्मपुण्डरीकसूत्र \"Saddharma Puṇḍarīka Sūtra\"; čínsky 妙法蓮華經 \"Miao-fa-lien-chua-ťing\"; japonsky \"Mjóhó renge kjó\") je asi nejpopulárnější a nejdůležitější sútra mahájánového buddhismu, a to zejména v Japonsku a Číně.\n\nLotosová sútra byla pravděpodobně sepsána okolo 1. století v Kašmíru, tedy více než 500 let po Buddhově smrti. Toto datování je však orientační, ve skutečnosti toho není o vzniku sútry moc známo. Byla původně pravděpodobně napsána v sanskrtu, avšak někteří badatelé v čele s Burtonem Watsonem vyjádřili názor, že sútra byla nejdříve sepsána v prákrtu a až dodatečně přeložena do sanskrtu, aby získala větší vážnosti.\n\nSútra byla přeložena do čínštiny nejdříve mnichem Dharmaraksou okolo roku 266, avšak tento překlad byl postupně vytlačen Kumaradžívovým překladem z roku 406.\n\nLotosová sútra je tedy mnohem mladší než sútry Pálijského kánonu. Nicméně podle tradice Lotosová sútra vznikla již za dob Buddhy Šákjamuniho a 500 let byla ukryta v říši nágů společně s dalšími mahájánovými sútrami, protože buddhisté v té době ještě nebyli připraveni na učení obsažené v Lotosové a dalších sútách.\n\nJe to jedna z prvních súter, kde se objevuje termín „mahájána“.\n\nPodle mahájánového buddhismu Lotosová sútra obsahuje nauku, kterou do té doby žádná jiná sútra neobsahovala. Je to záznam rozpravy, kterou Buddha pronesl před svou smrtí na Supím vrchu.\n\nBuddha ve svém učení dosud vyjevil svým žákům tři možné cesty (sa. \"jána\"), které vedou k probuzení:\n\n\nAvšak v Lotosové sútře Buddha pronese, že pouze tathágatové jako on jsou schopni poznat Nejvyšší pravdu a skutečnost. Tyto tři cesty mají pouze odvést pozornost od lpění na pomíjivých věcech. Sdělení mělo zásadní vliv na formování mnoha mahájánových škol. I když Buddha nepopřel, že arhat nemůže dosáhnout probuzení, není to konečný cíl. Do popředí tak staví na místo dosavadního arhata ideál bódhisattvy.\n\n\n"}
{"id": "251802", "url": "https://cs.wikipedia.org/wiki?curid=251802", "title": "Točenice", "text": "Točenice\n\nTočenice je v heraldice věnec vytvořený z konců přikryvadel (poetičtěji se popisuje jako kapesník, který dala milá rytíři, když odjížděl do ciziny) a položený přes helmu tak, aby držel přikryvadla na přilbě.\n\nV heraldice se začínají točenice objevovat současně s přikryvadly. Zobrazují se střídavě ve stejných tinkturách (barvách), jako mají přikryvadla (výjimky se hlásí při blasonování). Výjimečně mívají točenice více než dvě tinktury.\n\nTočenice slouží především k zamaskování přechodu mezi přilbou a klenotem. Někdy mohou být doprovázeny tzv. \"feflíky\", což jsou vlající šňůrky, které z točenice vystupující.\n\nNěkdy se točenice stává i heraldickou obecnou figurou, to znamená že se objevuje ve štítu.\n\nPozději byly točenice nahrazeny helmovními korunkami, které mají stejný účel. Oproti točenicím však byly udělovány: nejprve panovníkům a posléze nahradily točenice prakticky úplně (podle zákona zavedeného Marii Terezii byly točenice udělovány už jen měšťanům). Tyto korunky neměly hodnostní charakter – neukazovaly tedy na stav erbovníka.\n\nNejoblíbenější byla \"korunka helmovní\" (s viditelnými třemi listy), \"korunka pohanská\" (s pěti viditelnými listy) a občas se objevuje na přilbě i \"koruna knížecí\" (tu je možno chápat jako hodnostní). Výjimečně byla na přilbě použita i \"koruna trnová\".\n\n"}
{"id": "251815", "url": "https://cs.wikipedia.org/wiki?curid=251815", "title": "Osel domácí", "text": "Osel domácí\n\nOsel domácí (\"Equus asinus\" f. \"domestica)\" jsou společně s koněm jediní dva domestikovaní lichokopytníci, k domestikaci osla však došlo dříve. Zkříží-li se osel s klisnou, vznikne neplodná mula podobající se spíše koni. Zkřížením oslice s hřebcem vznikne mezek, který se podobá více oslovi. Divokým předkem osla domácího je africký osel núbijský a somálský, jež jsou již skoro vyhubeni. Osel je používán především k nošení břemen, unese až 300 kg, méně často k tahu, jízdě či je chován pro mléko, maso a kůži. České slovo osel je příbuzné s názvy osla v jiných indoevropských jazycích, např. německy \"Esel\", latinsky \"asinus\", řecky \"onos\", arménsky \"eš\". Příbuzné je snad i hebrejské \"aš\", turecké \"eşek\". Společným zdrojem je asi sumerské slovo pro osla znějící \"anšu\". Samice se nazývá oslice, mládě oslátko nebo hříbě.\n\nHřebec dosahuje v průměru kolem 122 centimetrů výšky v kohoutku, samice přibližně 115 centimetrů. Osel domácí má šedou srst s černým podélným pruhem uprostřed na hřbetě a s bílým břichem.\n\nOsel domácí je býložravec. Jeho skromnost v potravě je příslovečná, kromě kopřiv, šťovíku a trávy potřísněné močí a výkaly sežere osel domácí všechnu rostlinnou potravu, osli dokonce okusují dřevo a jsou ho schopni částečně trávit. Důležitá je však pro něj čistá voda. Nenáročnost a schopnost uživit se i málo výživnými druhy rostlin zdědil osel po svých divokých předích, kteří se před domestikací živili často jen různými druhy suchých travin a polopouštních trnitých keřů.\n\nDobou páření jsou poslední dny jara nebo první měsíce léta. Asi po 11 měsících oslice rodí jedno mládě, dost dobře vyvinuté, už v druhém roce má normální velikost, plnou sílu má ale až v třetím roce. Když se zkříží osel s klisnou vznikne mula, zkřížením oslice a koně vznikne mezek. Mula je pro svou větší velikost a sílu užitečnější než mezek a je proto častěji chována.\n\nOsel domácí je používán zejména jako soumar, tj. k nošení břemen. Velká plemena, například osel poitouský dokáží unést i 300 kilogramů. Především na Balkáně, v Jižní Americe, Africe a arabských zemích se osel používá i k jízdě. V některých rozvojových zemích slouží i k zápřahu do vozů nebo při orbě. Kromě své síly poskytuje člověku i mléko a maso. Oslí mléko je výživnější než kravské a egyptská panovnice Kleopatra VII. se v oslím mléku koupala pro udržení hladké pleti. V Srbsku a v Itálii se z oslího mléka vyrábí sýry, pokládané za delikatesu, jejich cena je však značně vysoká. Oslí maso se požívá hlavně v Číně (zejména oblast Sin ťiang), v některých zemích Afriky a malé míře i v Itálii. Údajně se přidává do nejkvalitnějších druhů uherského salámu. Z oslí kůže se v minulosti vyráběly některé druhy pergamenu a šagrénu. Významné je využití osla pro křížení s koněm, jímž se produkují hybridi, zvaní mula a mezek. Existují plemena oslů, která jsou chována jen za tímto účelem - např. poitouský osel ze západní Francie. Častěji bývají chovány muly, které vynikají silou, odolností a nenáročností. Mezek se chová méně často, protože bývá menší a výkonností se podobá oslu.\n\n\n"}
{"id": "251818", "url": "https://cs.wikipedia.org/wiki?curid=251818", "title": "Ptolemaios VII. Neos Filopatór", "text": "Ptolemaios VII. Neos Filopatór\n\nPtolemaios VII. zvaný Eupatór, či také Neos Filopatór („narozený od slavného otce“, řecky ) byl egyptský faraon z dynastie Ptolemaiovců. Otázka kolem jeho vlády je sporná, a také možná nikdy zcela nevládl. Královská hodnost byla Ptolemaiovi VII. udělena posmrtně.\n\nOsobnost Ptolemaia VII. Nea Filopatóra je nejistá. Podle jedné z teorií byl synem krále Ptolemaia VI. Filométora a Kleopatry II. a od roku 145. př. n. l. se stal spoluvládcem svého otce a po krátké době byl zavřažděn svým strýcem Ptolemaiem VIII., který tak na trůn sám nastoupil. Někteří řečtí učenci Ptolemaia VII. Nea Filopatóra ztotožňují s \"Ptolemaiem Memfitem\"', synem Ptolemaia VIII. a Kleopatry II., který byl svým otcem zavražděn. Další stopy ukazují na množství menších regentů a rádců, kteří se jmenovali stejně, jako všichni ptolemaiovští králové Ptolemaios. Ačkoliv podle tradice je číslování Ptolemaiů zůstalo kontinuálně zachováno. Občas je však jejich číslování obrácené: Ptolemaios VIII. Euergetés II. je udáván jako Ptolemaios VII. a Ptolemaiov VII. Neo Filopatór jako Ptolemaiov VIII. V některých starších literárních pramenech bývá Ptolemaiov VII. coby král zcela vynechán. Díky tomu se čísla všech pozdějších mužských ptolemaiovských vládců sníží o jedno - až do krále Ptolemaia XV. Kaisariona, který by podle této metody byl Ptolemaios XIV. Kaisarion.\n\n\n"}
{"id": "251825", "url": "https://cs.wikipedia.org/wiki?curid=251825", "title": "Cimrmanovo dílo", "text": "Cimrmanovo dílo\n\nCimrmanovo dílo je seznam uměleckých děl, která připisují scenáristé Divadla Járy Cimrmana a Salónu Cimrman tomuto fiktivnímu géniovi. Jsou to příspěvky do literatury, vědy, výtvarného umění, filosofie a podobných oborů lidské činnosti. \n\nNe všechny byly předvedeny na veřejnosti, některé jsou pouze zmiňovány v seminářích, které jsou součástmi představení. \n\n\n\n\n\n\n\n\n\n\n\n\n\nviz hudba\n\n\n\n\nviz poezie\n\n\n\n\n\n\n\n"}
{"id": "251826", "url": "https://cs.wikipedia.org/wiki?curid=251826", "title": "Tuleň bajkalský", "text": "Tuleň bajkalský\n\nTuleň bajkalský (lat. \"Pusa sibirica\") je jeden ze tří sladkovodních druhů tuleňů na světě, endemit Bajkalského jezera, relikt třetihor.\n\nPrůměrná délka těla dospělého tuleně dosahuje 165 cm (od konce čenichu ke konečkům zadních ploutví). Hmotnost - 50 - 130 kg, samice váží více než samci. Tuleni přestávají růst kolem 17. - 19. roku, ale váhu nabírají ještě řadu let, někdy až do konce života. Dožívají se 55 let.\nV klidném prostředí nepřekračuje rychlost pohybu pod vodou 7 - 8 km/hod. Rychleji plavou pouze tehdy, hrozí-li jim nebezpečí. Na pevný povrch se přesouvají poměrně pomalu pomocí ploutví a ocasu. Pokud jsou v nebezpečí, tempo zrychlují.\nPodle rybářů, uvízli někteří tuleni v síti v hloubce do 200 m, ale většinou se neponořují tak hluboko. V Bajkalském limnologickém muzeu Sibiřského oddělení Ruské akademie věd (SO RAN) v Irkutsku je uvedena informace, že tuleni žijí v hloubce až do 300 metrů. Potravu si hledají v dobře viditelné zóně (25 - 30 m), a proto nemají potřebu se ponořovat hluboko. Něrpa je schopná ponořit se až do 200 m a odolá tlaku 21 atm. V přírodě vydrží pod vodou až 70 min., což jí stačí na zaopatření potravy nebo úniku do bezpečí.\n\nŽije v jezeře Bajkal, a to zejména v jeho severní a střední části v pelagické zóně (voda je zde značně chladnější). V červnu je možné pozorovat na březích Souostroví Uškani velké množství těchto živočichů. Tyto ostrovy jsou totiž jejich přirozeným místem odpočinku. Při západu slunce se hromadně přesouvají k ostrovům. Tato zvířata jsou zvědavá, někdy dokonce připlouvají k plavícím se lodím s tichým motorem, dlouhou dobu se zdržují poblíž a neustále se vynořují z vody.\n\nPodle současné klasifikace patří tuleň bajkalský do čeledi: tuleňovití (\"Phocidae\"), rodu: něrp (Pusa). Vědci (např. K. K. Čapskij - známý specialista na ploutvonožce, nejen v Rusku, ale i v zahraničí) se domnívají, že se tuleň bajkalský vyvinul z tuleně kroužkovaného (\"Pusa hispida\"), obývajícího severní pobřeží Evropy, Asie a Ameriky. Přičemž rodové znaky obou zmíněných druhů vznikly později, než tuleň kaspický (\"Pusa caspica\").\n\nPotravu pro něrpy tvoří ryby (golomjanka a bajkalský býček).\nDospělá něrpa za rok zkonzumuje až 1 tunu ryb. Síh omul (někdy též síh tažný) se v jídelníčku tuleně bajkalského objevuje jen zřídka a ve velmi malém množství, tvoří méně než 1 - 2 % jeho denního příjmu.\n\nKolem 3. - 4. roku života dosahují samice něrp pohlavní dospělosti, ale potomky rodí až ve věku 4 - 7 let. Samci dosahují pohlavní zralosti o rok, dva později. Březost trvá 11 měsíců, přičemž prvních 3 - 5 nastává tzv. embryonální diapauza (tj. pozastavení vývoje zárodku).\nZa život může samička porodit až dvě desítky i více mláďat, vezmeme-li v úvahu, že je schopná plodit potomstvo do 40. roku věku. Samice mají mláďata obvykle každoročně. Nicméně každý rok 10 - 20 % samiček je z různých důvodů neplodných. Toto období trvá více než měsíc — od konce února do začátku dubna.\n\nNěrpy obvykle rodí jedno, vzácně dvě mláďata ve speciálně upraveném sněhovém obydlí, v období od února do března. Hmotnost novorozence je do 4 kg. Srst mláděte má bílou barvu, proto se mu také přezdívá \"„bělok“\". Asi 4 - 6 týdnů tráví malá něrpička uvnitř nory a je krmena mateřským mlékem. Dokud mládě přijímá mateřské mléko, nepotápí se pod vodu. Jakmile opustí noru, prakticky ihned shazuje svou bílou srst. Matka se o svého potomka pečlivě stará, vzdaluje se pouze na dobu lovu. Za přítomnosti matky je teplota uvnitř nory okolo + 5 °C, zatímco venku teplota klesá k - 15 - 20 °C.\nObdobí laktace končí po 2 - 2, 5 měsících. Někdy kojení trvá 3 - 3, 5 měsíce v závislosti od stavu ledové pokrývky. S přechodem na samostatnou potravu začínají mláďata línat, ve 2 - 3 měsících postupně mění barvu kožichu na stříbrno-šedou. Starší a dospělí jedinci mají hnědou barvu.\n\nNěrpa zimuje na ledě v norách, často pod nashromážděnými ledovými krami pokrytými sněhem, které tvoří na jezeře přístřešky. Zvíře si na povrchu jezera udělá hlavní průduch o průměru 1 - 2 m, odstraňuje z něho led a snaží se ho v tomto stavu udržet.\nJe-li jezero zamrzlé celé, může něrpa dýchat pouze prostřednictvím nouzových větracích otvorů. Pomocí drápů na předních končetinách rozhrabuje zespodu led. Těchto nouzových průduchů vytvoří kolem nory deset i více, které jsou od toho hlavního vzdálené desítky, nebo dokonce i stovky metrů daleko. Otvory mají obvykle kulatý tvar o velikosti 10 - 15 cm, což úplně stačí, aby mohla vystrčit čenich nad hladinu. Větrací průduchy se výrazně rozšiřují směrem dolů a mají tvar obráceného trychtýře.\nZajímavé je, že schopnost dělat průduchy je jejich vrozený instinkt. Do pokusného otevřeného akvária, které něrpám sloužilo jako místo odpočinku, dávali na vodní hladinu malou plovoucí plošinu z polystyrenu (cca 5 cm). Měsíční a dvouměsíční mláďata provrtávala otvory do plošiny zezdola drápy, vystrkovala čenich a dýchala skrze ně, i když kolem sebe měla vodu. Jakmile se nadýchala vzduchu, opět se ponořila pod hladinu. Je třeba podotknout, že mladé něrpy byly odchyceny jako týdenní či dvoutýdenní, kdy ještě pily mateřské mléko. Musely je krmit kondenzovaným mlékem kojeneckou lahví, jako děti. Ve vodě tehdy ještě neplavaly a bály se jí. Poté co vyrostly, ukázaly, co dokáží.\n\nPozorování ukázalo, že něrpy ve vodě spí, jelikož byly v nehybném stavu poměrně dlouhou dobu. Pravděpodobně spí tak dlouho, dokud mají dostatek kyslíku v krvi. Během spánku připlouvali potápěči až k nim, dotýkali se jich a dokonce je převraceli, ale zvíře i přesto nadále spalo.\n\nTuleň bajkalský trpí nepřiměřeným lovem. Odhaduje se, že je každoročně zabito přibližně 10 000 téměř dospělých jedinců. To je příliš mnoho, neboť celkový počet se odhaduje okolo 80 000. Je loven především pro svoji vzácnou kožešinu. Tuk, maso a vnitřní orgány zvířat zpracovává pouze místní obyvatelstvo. Projednávají se i další možnosti využití tuleně v potravinářském průmyslu.\nLov kožešinové zvěře je zaměřen především na mláďata po první obměně srsti.\nAčkoli je lov tuleňů v menší míře povolen, stále převládá pytláctví. Zvláště surově jsou lovena mláďata ve věku do několika měsíců, i přes to, že to zákon zakazuje. Navzdory tomu, že tuleň bajkalský zatím není na Červeném seznamu ohrožených druhů, je zapsán ve vyhlášce o „Chovu zvířat, vyžadujících zvláštní péči v jejich přirozeném prostředí“.\nOd roku 1980 je lov tuleňů pro průmyslové využití zakázán. Na Červeném seznamu IUCN (Mezinárodní svaz ochrany přírody) je něrpa uvedena jako druh, blížící se vyhynutí.\n\nNa přelomu října a listopadu roku 2017 média uveřejnila zprávu, že bylo na Bajkale nalezeno až 130 uhynulých kusů tuleně bajkalského, nejvíce za posledních třicet let. Dle vyjádření úřadů zemřely nejspíše hlady.\n\n"}
{"id": "251832", "url": "https://cs.wikipedia.org/wiki?curid=251832", "title": "300: Bitva u Thermopyl", "text": "300: Bitva u Thermopyl\n\n300: Bitva u Thermopyl je americký fantasticko-historický film, který roce 2007 natočil režisér Zack Snyder. Film popisuje bitvu u Thermopyl. Film je adaptací komiksu 300, Franka Millera autora Sin City.\n\nOd svého uvedení získal film devět různých filmových ocení a na 27 byl nominován. Recenzenty byly povětšinou kladně hodnoceny akční scény a jeho vizuální ztvárnění (někteří z nich v tomto ohledu nešetřili superlativy).\n\nFilm se ale nevyhnul ani kritice a kontroverzi – mezi jinými: nekorektní zobrazení jednotlivých protagonistů (zejména v Íránu pobouřil tím, jakým způsobem zobrazil Peršany) a historickou neautentičnost. Režisér se vyjádřil v tom smyslu, že zobrazení „Východu versus Západu“ bylo v produkčním studiu vysoce citlivým tématem a že to, co chtěl především na filmovém plátně zachytit, je odhodlanost čelit přesile pro národ a domovinu, a ochota položit za tyto hodnoty i život. Před premiérou v Berlíně se, nicméně, rozšířily názory, že film je nenápadně spojen s aktuálními událostmi současného světa (mj. válka proti terorismu) a jeho účelem je přenést hodnoty a zájmy zobrazené ve filmu do mysli mladých Američanů, bojujících v novodobých konfliktech. Nejpalčivější kritika film obviňuje z propagandy nebo dokonce „fašistického umění“.\n\nV roce 2008 odhalili producenti Mark Canton, Gianni Nunnari a Bernie Goldmann, že chystají sequel/prequel filmu. Na něm graficky spolupracuje Frank Miller a zájem projevil i Zack Snyder. Pokračování by mělo nést název \"300: Vzestup říše\".\n\nV roce 2014 se do kin dostal druhý díl\n\n\nFilm získal mezi diváky na největších filmových databázích spíše pozitivní hodnocení.\n\n\nFilm má i svou parodii, která byla natočena roku 2008 pod názvem „Meet the Spartans\" v češtině „Tohle je Sparta!\"\n\n\n"}
{"id": "251837", "url": "https://cs.wikipedia.org/wiki?curid=251837", "title": "Burton Watson", "text": "Burton Watson\n\nBurton Watson (13. června 1925, New York 1. dubna 2017, Kamagaja, prefektura Čiba, Japonsko) byl významný překladatel z japonské a čínské literatury do anglického jazyka. Studoval na Stanfordově a Kolumbijské univerzitě a na univerzitě v Kjótu.\n\n\nVeškerá tato díla byla publikována vydavatelstvím Columbia University Press.\n\n"}
{"id": "251838", "url": "https://cs.wikipedia.org/wiki?curid=251838", "title": "Ol Doinyo Lengai", "text": "Ol Doinyo Lengai\n\nOl Doinyo Lengai je vulkán ležící v Tanzanii a je součástí sopečného systému Velké příkopové propadliny ve Východní Africe. „Ol Doinyo Lengai“ znamená v jazyce Masajů \"Hora Bohů\". Poloha hory je jižně od státní hranice s Keňou, na severu Tanzanie, poblíž jezera Natron. V této oblast leží největší soustava aktivních sopek Velké příkopové propadliny - Sopečné hory. Jedinečnost vulkánu Ol Doinyo Lengai je v tom, že produkuje lávu s velkým obsahem sodíku. V okolí se nalézá ještě několik nečinných sodných sopek, jako např. Kerimassi, Embagai, Gelai, Kitumbeine.\n\nZatímco u většiny sopek je složení lávy bohaté na křemičitany, láva z Ol Doinyo Lengai je velmi bohatá na sodík a uhličitany draselné (nyerereit a gregoryit). Díky tomuto neobvyklému složení, je láva vyvrhována již v relativně nízkých teplotách (přibližně 500 - 600 °C). Tato teplota je tak nízká, že se roztavená láva jeví černá v slunečním světle, na rozdíl od běžného složení hmoty, která má červenou barvu. Po vychladnutí dostává hornina šedou barvu. Obsahuje také mnohem víc tekutiny než křemičitanové lávy. Sodík a uhličitany draselné obsažené v lávě jsou nestabilní v zemském povrchu, a tak je následná hornina náchylná k rychlému zvětrávání. Sopečná krajina vzniklá tímto jevem je od jiných na světě odlišná. Vyvrhovaná láva a popel silně připomíná jakýsi sopečný saponát.\n\nZáznamy velkých erupcí hory jsou zaznamenávány od roku 1883. Další větší výbuchy se objevily v letech 1904 - 1910 a znovu mezi roky 1913 - 1915. Jedna z nejvýznamnějších erupcí proběhla v červnu 1917, kdy padal popel 48 km daleko od vulkánu. Podobné erupce nastaly v letech 1926 a 1940, mající za následek popel napadaný ve vesnici Loliondo, ležící 100 km od sopky. Při velkém výbuchu v roce 1955 vulkanologové zjistili, že jde o sodnou sopku. V srpnu 1966 navštívili dva geologové (J.B. Dawson a G.C. Clark) kráter týden po tom co byl nad sopkou zpozorován sloup černého dýmu, který šplhal do výšky přibližně 10 kilometrů a hnal se směrem k jezeru Natron. Při bližším zkoumání kráteru nalezli kuželovitý otvor ve středu jámy, skrz který sopka nepřetržitě propouští bílo - šedý popel, plyn a prach. Vulkán se zcela uklidnil až po třech týdnech. Sopečná činnost hory způsobila zemětřesení v Keni a Tanzanii v červenci 2007. Nejsilnější otřesy byly naměřeny o síle 6.0 stupňů Richterovy stupnice. Náhlé zvýšení seismické činnosti zapříčiňuje pohyb magmatu uvnitř sopky. Poslední výbuch nastal v září 2007, kdy byl popel odnesen po směru větru asi 18 km daleko.\n\nVýstup na vrchol zabere 4-6 hodin. Doporučuje se výstup zahájit cca ve 24:00, aby 1) byl snesitelný s ohledem na teplotu vzduchu (dole u Lake Natron běžně přes 40 °C ve stínu), 2) V případě, že máte štěstí, můžete v noci vidět žhavou lávu (fotografie z června 2005 - teď to tam vypadá poněkud jinak).\n\n"}
{"id": "251839", "url": "https://cs.wikipedia.org/wiki?curid=251839", "title": "Tomb Raider III", "text": "Tomb Raider III\n\nTomb Raider III: Adventures of Lara Croft je třetí pokračování úspěšné herní série Tomb Raider, pokračování Tomb Raider II. Tento díl byl opět vyroben studiem Core Design a vydaný společností Eidos Interactive. Hra byla vydaná v listopadu roku 1998 pro PC a PlayStation. Příběh sleduje britskou archeoložku Laru Croft, která pátrá po čtyřech úlomcích meteoritu, které byly roztroušeny po celé zeměkouli.\n\nTomb Raider III začíná o několik miliónů let dříve, kdy se na zem zřítil meteorit, který se roztříštil na čtyři vzácné artefakty s nadpřirozenou mocí. Prvními lidmi, kteří tyto artefakty objevili, byli Darwin a jeho námořníci, kteří tyto artefakty rozptýlili do celého světa. V současnosti provádí společnost RX Tech výzkumy v Antarktidě na místě, kde se onen meteorit zřítil. Vedoucí firmy Skot Dr. Willard objeví mrtvolu Charlese Darwina a zjistí, že on a jeho námořníci prozkoumali nitro kráteru. Dr. Willard začal být posedlý touhou dostat se do kráteru, do částí, kde Darwinova posádka byla a zemřela. Mezitím v Indii britská archeoložka Lara Croft pátrá po záhadném „Infada“ artefaktu. Neměla ovšem ani ponětí o skutečné síle tohoto artefaktu. Poté, co ho získala, se seznámila s Dr. Willardem, který právě prováděl v Indii svoji expedici, prozradil jí příběh o Darwinových námořnících a také jí pověděl, že zbylé artefakty jsou v Londýně, Pacifiku a Nevadě.\n\nPoté, co Lara získala všechny čtyři artefakty, cestovala do Antarktidy, kde se dozvěděla o skutečných záměrech Dr. Willarda. Ten si byl vědom, že pokud jsou všechny čtyři artefakty spojeny s meteoritem, mohou výrazně urychlit lidskou evoluci. Poté, co si svoje výzkumy otestoval na několika svých spolupracovnících, Laře artefakty ukradl a běžel ke kráteru, kde se změnil v obrovského nesmrtelného pavouka. Lara ho zničila, díky obrácení procesu vývoje, a tak, když byl mrtvý, utekla z kráteru a vrátila se do svého domu, kde zakončila svoje třetí dobrodružství.\n\nStejně jako u předchozího dílu, opět se zlepšily Lařiny dovednosti. Nyní se již dostane do otvorů, kam dříve nemohla, naučila se sprintovat a také ručkovat po stropě. Sprint jí umožňuje pohybovat se na její honbě za artefakty mnohem rychleji, i přesto je ovšem její síla omezená, jakmile Lařin ukazatel sprintu „zčerná“, Lara se zase vrátí do normální chůze.\n\nLara navíc umí jezdit na kajaku a tato zkušenost se jí bude náramně hodit, třeba v Pacifiku na řece Madubu Gorge. V Indii zase ve vodě potkáte piraně, které dokážou Laru zabít během pár sekund, nebo v Antarktidě je zase voda tak chladná, že Lara může ve vodě plavat jen omezeně, jinak zmrzne. Jediný způsob, jak se přes vodu v Antarktidě dostat, je použít motorový člun.\n\nV Nevadě se zase objeví tekutý písek, ve kterém Lara může i zemřít.\n\nJako vždy má Lara s sebou i svoje dvě pistole a brokovnici. Laře ovšem přibyly i nové typy zbraní jako harpuna, uzi, granátomet, pistole „Pouštní Orel“ (Desert Eagle), MP5 a taky raketomet.\n\nHráči PlayStationové verze jsou poněkud v nevýhodě, co se týče ukládání pozic ve hře. Jedinou možností, jak si hru uložit, je totiž nalezení tzv. SaveGame krystalu. Hráči počítačové verze si mohou hru uložit kdekoliv. Původně se sice SaveGame krystaly měly objevit i v PC verzi, ale místo nich jsou ve hře zelené krystaly, které Laře léčí život místo malých lékárniček.\n\nHráč konečně zavítá do více míst, nejen do hrobek. Na scéně se objevuje například Oblast 51, která do hry vnese tzv. stealth prvky, anebo Londýn, který se celý odehrává venku nebo v Londýnském metru. I přesto zde hrobky pořád hrají velkou roli, třeba v Indii anebo Pacifiku si jich hráči užijí překvapivě hodně. Také byl do hry zabudován systém, díky kterému si může hráč vybrat, do které země pojede. Po skončení první úrovně vám naběhne malý globus a vy si budete moct vybrat, jestli chcete jet do Nevady, Londýna nebo do Pacifiku. Po dokončení všech těchto misí Lara odjíždí do Antarktidy.\n\n\nTomb Raider III obsahuje doposud největší „tréninkový“ level v historii Tomb Raideru. Lařino venkovní výcvikové zařízení prodělalo hodně změn. Nejen, že bylo drasticky rozšířeno pro nové Lařiny pohyby, ale také místo bludiště z předchozího dílu je tu dráha pro Lařinu bugínu. Toto je poslední díl, ve kterém se tento level vyskytuje, až do dílu Tomb Raider: Legend.\n\nHra začíná v džunglích Indie, kde se Lara snaží najít tajemný artefakt neznámé síly kámen „Infada“. Postupně se dostanete do posvátného zříceného chrámu a také k legendární řece Ganze. Na konci se setkáte s bláznivým Tonym, který si osvojil kámen „Infada“. Levely jsou celkem lehké obtížnosti, po dokončení Indie si dále již můžete vybírat lokace, které chcete navštívit.\n\n\nAmerická vláda obdržela jeden z posvátných úlomků meteoritu a pojmenovala ho „Element 115“. Kámen byl umístěn do laboratoří Oblasti 51, kam se Lara dostala zcela náhodou, při autohavárii. Laru však chytili a vzali jí všechny její zbraně. Potom ji zavřeli do vězení, ze kterého ovšem zdárně unikla. Přes vězení a laboratoře se jí konečně podařilo získat „Element 115“. Levely v Nevadě by se daly označit jako průměrně těžké.\n\n\nObklopena nádhernou, tropickou atmosférou jižního Pacifiku, Lara bojuje s kanibaly, raptory a obrovitánským T-Rexem. Přes rozbouřenou řeku Madubu Gorge se kajakem dostane až do Punova chrámu, kde se nachází posvátná dýka „Ora“. Takhle se dají charakterizovat levely v Pacifiku, které mají středně těžkou obtížnost.\n\n\nLara putuje přes střechy Londýna v deštivou noc s cílem najít další záhadný artefakt „Oko Isis“. Poté, co se Lara dostane do opuštěného metra, kde se seznámí se skupinkou pojmenovanou „Zatracenci“, se dozvídá informaci o ženě jménem Sophia Leight, která se údajně snaží vynalézt lék věčného mládí. Lara proto cestuje přes muzeum do Sophiiny kosmetické továrny, kde se přes šachty dostane až do její kanceláře. Levely v Londýně jsou na těžké úrovni a je obtížné je dokončit.\n\n\nPoté, co Lařina helikoptéra havaruje v ledových vodách Antarktidy, se musí k Dr. Willardovi dopravit sama, Lara ovšem nalézá víc informací než by chtěla. Levely v Antarktidě jsou nejtěžší z celé hry.\n\n\nPoté, co skončí mise v Antarktidě a hráč našel všech 59 secretů, se načte bonusový level „All Hallows“ (Všech Svatých); tento level patří mezi jeden z nejtěžších v celé hře. Kdykoliv po skončení Lara začne novou hru, bude mít všechny zbraně a nekonečno munice.\n\nThe Lost Artifact je menší pokračování dílu Tomb Raider III, někdy neoficiálně nazývaný Tomb Raider III Gold. Vyšel exklusivně pro PC v roce 1999. Zatímco dva předchozí díly byly rozšiřujícími balíčky, tento díl se bere spíše jako samostatný produkt, a není dostupný ke stažení na internetu.\n\nV The Lost Artifact se Lara dozvídá o pátém úlomku meteoritu, „Hand Of Rathmore“. Její hledání ztraceného artefaktu začíná na zámku Dr. Willarda. Místo zámku ovšem nalézá skryté laboratoře a podzemní tunely vedoucí až do kosmetické společnosti Sophie Leight – „SLINC“. Ke konci se se Sophií opět setkává v katakombách Paříže. Levely jsou následující:\n\n\n"}
