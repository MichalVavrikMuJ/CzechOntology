{"id": "233233", "url": "https://cs.wikipedia.org/wiki?curid=233233", "title": "Peter Strasser", "text": "Peter Strasser\n\nPeter Strasser (1. dubna 1876 Hannover – 5. srpna 1918 nad mořem poblíž Wells-next-the-Sea) byl německý korvetní kapitán a především aktivní organizátor bojové činnosti německé námořní vzduchoplavby, které velel během 1. světové války.\n\nV roce 1894 absolvoval gymnázium a 16. dubna téhož roku se zapsal jako kadet k německému námořnictvu. Studoval námořní dělostřelecké školy v Kielu a Wilhelmshavenu. V dalších letech sloužil na různých pozicích a byl povyšován.\n\n27. září 1913 byl stanoven v hodnosti fregatního kapitána velitelem německé námořní vzduchoplavby (v Německu existovala i armádní vzduchoplavba). Společně s Hugo Eckenerem, spolupracovníkem Ferdinanda von Zeppelina prosadil již před začátkem války stavbu námořních vzducholodí. V dubnu 1915 dal rozkaz k bombardování Velké Británie.\n\n5. srpna 1918 se osobně zúčastnil náletu na Británii na palubě tehdy nejmodernější vzducholodě L 70 (LZ 112). Nedaleko Norfolku byla vzducholoď ve výšce 5200 m sestřelena britským záchytným letounem de Havilland D.H.4.\n"}
{"id": "233236", "url": "https://cs.wikipedia.org/wiki?curid=233236", "title": "FK Mesto Prievidza", "text": "FK Mesto Prievidza\n\nFK Mesto Prievidza byl slovenský fotbalový klub hrající do ročníku 2009/10 druhou slovenskou fotbalovou ligu. Výkonný výbor Unie ligových klubů vyloučil za nedohrání tří zápasů FK Mesto Prievidza z I. ligy ročníku 2009/2010, čímž klubu zaniklo členství v Unii ligových klubů.\n\nKlub byl založen roku 1919. Hřištěm klubu byl stadion s názvem Futbalový štadión Prievidza s kapacitou 7 500 diváků.\n\nV roce 2010 v Prievidzi vznikl nový klub \"FK Prievidza 2010\", který měl v sezóně 2010/11 v soutěžích 10 mládežnických celků (dorostenecké týmy hrály třetí ligu, mladší a starší žáci druhou a třetí ligu a přípravky nejvyšší západoregionální soutěž). V roce 2011 fúzí klubů FK Prievidza 2010 a ŠKF Baník Handlová vznikl nový klub FC Baník Horná Nitra.\n\nZdroj: \n\n\nZdroj: \n\n"}
{"id": "233237", "url": "https://cs.wikipedia.org/wiki?curid=233237", "title": "Grenadská vlajka", "text": "Grenadská vlajka\n\nVlajka Grenady má list se širokým červeným okrajem, ve kterém jsou při horním i dolním okraji umístěné vždy tři žluté pěticípé hvězdy. Vnitřní obdélníkové pole je úhlopříčkami rozděleno na čtyři trojúhelníky: první a třetí zelený, druhý a čtvrtý žlutý. V prvním trojúhelníku je hnědý muškátový oříšek vyčnívající ze žluté dužiny. Uprostřed listu je červený kruh a v něm další žlutá hvězda.\n\nČervená barva znamená vroucnost, odvahu a vitalitu grenadského lidu i jeho neutuchající úsilí o svobodu, červený okraj naznačuje odhodlání obyvatel Grenady zachovat svornost a jednotu ducha, žlutá barva reprezentuje moudrost a je zároveň symbolem slunce, které září nad ostrovem, i srdečnost a přátelství jeho lidu. Zelená připomíná úrodnost, bujnou vegetaci a zemědělství. Hvězdy vyjadřují naději, touhy a ideály, se kterými se grenadský národ zrodil. Jejich počet odpovídá šesti administrativním jednotkám státu. Muškátový oříšek je tradiční zemědělský produkt Grenady (tvoří třetinu světového exportu) a připomíná i někdejší jméno ostrova – \"Isle Of Spice\" (\"Ostrov koření\").\n\nVlajka byla zavedená současně s vyhlášením nezávislosti Grenady v roce 1974.\n\nCivilní vlajka má stejný design ale rozdílný poměr stran (1:2). Námořní vlajka je založena na Britském bílém praporu s národní vlajkou v kantonu a přesahující do kříže.\n\n"}
{"id": "233240", "url": "https://cs.wikipedia.org/wiki?curid=233240", "title": "Kostel Saint-Germain-l'Auxerrois", "text": "Kostel Saint-Germain-l'Auxerrois\n\nKostel Saint-Germain-l'Auxerrois (tj. \"svatého Heřmana z Auxerrois\") je římskokatolický farní kostel v Paříži na \"Place du Louvre\" v sousedství muzea Louvre. Kostel sloužil k bohoslužbám královské rodině, která bydlela v nedalekém paláci Louvre. Kostel byl vybudován v 7. století a během několika dalších staletí byl mnohokrát přestavován a v jeho architektuře se odráží prvky románského slohu, gotiky, renesance a baroka. Nejbližší stanicí metra je \"Louvre – Rivoli\". Stavba je od roku 1862 chráněná jako historická památka.\n\nKostel byl zasvěcen biskupovi Heřmanovi z Auxerre (asi 378-448). Dějiny kostela začínají již v období Merovejců. První kostel byl zničen během nájezdu Normanů v letech 885-886 a poté byl opět vybudován v 11. století. Z této stavby se nedochovalo nic.\n\nV 1. polovině 12. století byl postaven kostel pod jménem Saint-Germain-le-Rond a z této doby pochází nejstarší část kostela – původně románské věže na západním průčelí kostela po stranách rozety. Věže měly špičatá zakončení, která byla kolem roku 1754 přestavěna na dnešní balustrády. Ve 2. polovině 13. století byl kostel goticky přestavěn, bylo vybudováno kněžiště, část pravé boční strany lodi a západní portál. Ve 14. století se kostel stal farním kostelem královské rodiny Valois, která přesídlila do sousedícího Louvru. Další rekonstrukce kostela proběhla v 15. století. Na počátku 15. století byla vybudována druhá boční loď na pravé straně, kaple napravo od chóru a kaple v apsidě. V letech 1420-1425 byla přestavěna hlavní loď a boční lodě kromě kaple Panny Marie. V letech 1435-1439 mistr Jean Gaussel vybudoval vstupní vestibul a kaple na levé straně chrámové lodi. V roce 1541 bylo vybudováno lektorium podle plánů Pierra Lescota. V letech 1560-1570 byly postaveny kaple na levé straně chóru. V roce 1570 byl zbudován portál vedoucí do kanovnického ambitu.\nKostel se zapsal do francouzských dějin při Bartolomějské noci. Z 23. na 24. srpna 1572 jeho zvony daly znamení k zahájení masakru hugenotů. Tyto zvony byly umístěny v malé jižní věži kostela a nikoliv ve zvonici mezi kostelem a radnicí 1. obvodu, které vznikly až v 19. století. Jeden z těchto zvonů zvaný \"Marie\" z roku 1527 existuje dodnes.\n\nV roce 1710 byl odstraněn centrální sloup se sochou sv. Heřmana a rovněž tympanon s námětem Posledního soudu kvůli snadnému průchodu procesí. V roce 1728 byly vitráže vyměněny za bílé sklo. V roce 1745 bylo při sloučení zdejší kapituly s kapitulou katedrály Notre-Dame odstraněno lektorium Pierra Lescota kvůli rozšíření chóru. V roce 1754 zahájili architekt Claude Bacarit a jeho švagr, sochař Louis-Claude Vassé renovaci chóru podle tehdejšího módního baroka. Sloupy byly kanelurovány a na hlavicích byly umístěny hlavy andělů. V roce 1767 zámečník Pierre Deumier umístil mříže uzavírající chór.\nNa počátku Velké francouzské revoluce po vynuceném návratu královské rodiny z Versailles do Tuileries zde měl Ludvík XVII. první přijímání. Během Hrůzovlády byl kostel vyklizen a postupně sloužil jako sklad píce, tiskárna, policejní stanice, továrna na ledek. V roce 1795 byl kostel určen kultu theofilantropie. Teprve od roku 1802 kostel opět sloužil katolickým církevním obřadům.\n\nBěhem Prvního císařství byl obnoven starý plán na zboření kostela (iniciovaný již Colbertem za Ludvíka XIV.) kvůli rozšíření Louvru, ale za Restaurace Bourbonů bylo od něj opět upuštěno.\n\nDne 14. února 1831 u příležitosti 11. výročí atentátu na vévodu z Berry, byl kostel zničen antimonarchisty, kteří ceremonii považovali za provokaci. Kostel zůstal následně uzavřen několik let. Opět byla navrhována demolice, ale nakonec proběhla v letech 1838-1855 rekonstrukce Jean-Baptistem Lassusem, Victorem Baltardem a Viollet-le-Ducem. V roce 1840 byly obnoveny bohoslužby. Během Druhého císařství navrhoval baron Haussmann rovněž zboření kostela kvůli neestetickému vzhledu u Louvru. Nakonec nebyl kostel zbořen kvůli symbolice Bartolomějské noci. Namísto toho byla v letech 1858-1863 architektem Théodorem Ballu (držitel Prix de Rome z roku 1840) vybudována zvonice ve stylu plaménkové gotiky a z její druhé strany v letech 1858-1860 architekt Jacques Ignace Hittorff vybudoval ve stejném slohu radnici 1. obvodu, aby esteticky vyrovnala pohled na kostel.\n\nOd roku 2007 se zde slouží též tridentská mše vedle běžného římského ritu.\n\nKostel má délku zhruba 80 m a transept je široký 40 m. Loď má výšku téměř 20 m a je rozdělena na čtyři klenební pole je doplněná bočními loděmi s kaplemi. Transept je mírně vyčnívající a chór, který tvoří nejstarší část kostela upravenou v 18. století, má chórový ochoz. Kostel je ukončen apsidou. Nejstarší vitráže pocházejí ze 16. století, většina je ale z 19. století.\nPrůčelí má vestibul s pěti vstupy ve stylu flamboyantní gotiky vybudovaný v letech 1435-1439. Sochy zdobící vstup jsou kopie z 19. století. Pouze hlavní portál je původní ze 13. století, ovšem jeho tympanon s výjevy Posledního soudu již neexistuje. Po stranách jsou skupiny soch z 15. století. Vlevo jsou král Šalomoun, královna ze Sáby (nebo možná královna Ultrogotha, manželka Childeberta I.) a svatý Vincent. Vpravo jsou svatý Heřman z Auxerois, svatá Geneviève a anděl. Na středním pilíři portálu je socha Madony (jako jediná na portálu pochází z 19. století).\n\nInteriér kostela byl značně změněn za vlády Ludvíka XIV. Hlavní loď ve stylu plaménkové gotiky je doplněna dvěma bočními loděmi. V jižní boční lodi je jediná kaple Panny Marie, zatímco severní boční loď je tvořena několika menšími kaplemi Panny Marie Soucitné, Máří Magdaleny, sv. Jana Křtitele a křtěcí kaple. Loď se skládá ze dvou úrovní (bez triforia), v horní části jsou velká gotická okna s bílým sklem po nahrazení starých vitráží v roce 1728.\nV severní části se nachází dřevěná kostelní lavice s baldachýnem z let 1682-1684 určená pro Ludvíka XIV. a jeho rodinu. V roce 1831 byla poškozena při devastaci kostela a za Ludvíka Filipa byla restaurována do původní podoby. V jedné ze severních kaplí se nachází monumentální vlámské retabulum z 15. století, které kostelu daroval Camille de Montalivet, ministr Ludvíka Filipa.\n\nOkna v bočních lodích mají vitráže z let 1844-1847. V kapli Panny Marie v jižní lodi jsou na nich zobrazeni osoby ze Starého zákona a v kaplích severní boční lodi novozákonní postavy.\nVitráž v kapli Panny Marie z roku 1839 zobrazující Ukřižování je považována za prototyp tvorby novogotických vitráží na základě chemických, historických a archeologických výzkumů. Výroba a zobrazení věrně napodobují gotickou předlohu v Sainte Chapelle a rukopisech.\n\nNa boční straně této kaple je freska \"Korunovace Panny Marie\", kterou vytvořil Eugène Emmanuel Amaury Duval. Uprostřed fresky byla umístěna soška Panny Marie s korunou a modrým pláštěm ze 14. století.\n\nSeverní i jižní transept měly až do roku 2009 většinu vitráží ze 16. století. Žel většina těchto vitráží stejně jako oken z 19. století byla zničena v červenci 2009 při požáru ateliéru, ve kterém byly restaurovány. Zničené vitráže byly nahrazeny bílým sklem.\n\nChór je nejstarší částí kostela, i když i zde jsou doklady z pozdějších úprav, jako např. kanelury sloupů z 18. století. Kněžiště je delší než loď, má pět klenebních polí a jeho klenba je vyšší než zbytek stavby.\n\nMezi chórem a chórových ochozem se nachází retabulum s mariánským triptychem z 1. poloviny 16. století. Za Velké francouzské revoluce bylo konfiskováno a prodáno, ale v roce 1831 jej farnost zakoupila (ovšem už nekompletní) zpět.\n\nZ varhan z doby před Francouzskou revolucí se nedochovalo nic. Současné varhany sem byly přeneseny v červenci 1791 ze Sainte-Chapelle. V 19. století byly několikrát upravovány.\n\n"}
{"id": "233242", "url": "https://cs.wikipedia.org/wiki?curid=233242", "title": "Otakar Pertold", "text": "Otakar Pertold\n\nOtakar Pertold (21. března 1884 Jaroměř – 3. května 1965 Praha) byl český indolog, historik náboženství, etnolog a religionista. Bývá považován za průkopníka religionistiky v Československu. Byl 1. profesorem religionistiky na Karlově univerzitě. Byl členem mnoha vědeckých komunit a za svého života publikoval mnoho knih a studií v odborných časopisech, především v souvislosti s východním náboženstvím.\n\nNarodil se v Jaroměři. Roku 1902 odmaturoval na gymnáziu ve Slaném a poté začal studovat na Karlově univerzitě matematiku, filozofii a fyziku. Za nedlouho začal studovat orientální jazyky a náboženství Indie. Za těchto studií se dostal do Anglie, Francie, Nizozemska i Německa, kde navštěvoval přednášky indologa Paula Deussena. V roce 1908 studia završil doktorskou prací \"Herbatismus v pedagogické literatuře anglické a americké\". Následující rok se poprvé vydal do Indie a na Cejlon. S příchodem první světové války odchází na frontu, ale již rok po jejím skončení se habilitoval díky práci \"Cejlonská božstva Gará a Girí. Příspěvek k poznání původního náboženství cejlonského\". V roce 1920 vydává jedno ze svých stěžejních děl \"Základy všeobecné vědy náboženské\". Mezi lety 1920-1923 pracoval jako konzul v indické Bombaji. Od roku 1927 působil jako mimořádný, od roku 1934 jako řádný profesor srovnávací vědy náboženské na Karlově univerzitě. Během okupace byl nucen odejít z akademické půdy na venkov. Po skončení války zaujal místo vedoucího etnologické katedry a historie náboženství. Po roce 1948 se přihlásil k marxismu-leninismu a stal se vědecky i společensky konformním s komunistickým režimem.\n\nPertold pojímal náboženství specifickým způsobem. V každém náboženství spatřoval tří složky: rozumovou, citovou a složku kultu. \n\nNáboženství dělil na tři stupně:\n\nPůvod náboženství spatřoval v lidské představivosti nadpřirozena (např. mana). Odmítl tak nejen Spencerovu (manismus) a Tylorovu (animismus) teorii o původu náboženství, ale odmítl také koncepci J. G. Frazera, který spatřoval prvopočátek náboženství v magii.\n\nReligionistiku dělil na dvě části:\n\n\n\n"}
{"id": "233244", "url": "https://cs.wikipedia.org/wiki?curid=233244", "title": "Ateny", "text": "Ateny\n\nAteny jsou obec v Podleském vojvodství na severovýchodě Polska nedaleko hranic s Litvou v okresu města Augustów. Tato vesnice spadá pod obec Nowinka. U vsi se nachází čisté jezero Blizno. Je to jedno z polských letovisek, kam směřují polští turisté za rekreací. V této obci se nachází obchod a bar \"Blizno\".\n"}
{"id": "233246", "url": "https://cs.wikipedia.org/wiki?curid=233246", "title": "Frankie Knuckles", "text": "Frankie Knuckles\n\nFrankie Knuckles, rodným jménem Frank Warren Knuckles, Jr. (18. ledna 1955 − 31. března 2014) byl světově známý DJ a hudebník. Je považován za otce house music.\n\nFrankie Knuckles byl zakladatel tanečního stylu „house“ a po 30 let i jeden z nejvýznamnějších producentů a DJů. Spolu s Davidem Moralesem byl zodpovědný za nastavování trendů v taneční hudbě.\n\nZemřel v roce 2014 ve věku devětapadesáti let. Otevřeně se hlásil k homosexuální orientaci a v roce 1996 byl uveden do Chicago Gay and Lesbian Hall of Fame.\n\n"}
{"id": "233247", "url": "https://cs.wikipedia.org/wiki?curid=233247", "title": "Granátomet", "text": "Granátomet\n\nGranátomet je palná zbraň sloužící k vymetení či vystřelení granátů na větší vzdálenost a s větší přesností, než je možné při ručním házení.\n\nPrvní mechanické granátomety se začaly používat v rusko-japonské válce (1904–1905). Za první světové války se začala k vymetení granátu využívat puška. Nejdříve se používaly upravené granáty opatřené kovovou tyčí, která se jednoduše zasunula do hlavně a následně vystřelila nábojkou (náboj bez střely, lidově „slepý“ náboj). \n\nPozději se začaly používat úsťové nástavce na hlavně pušek – násadcové granátomety. Ty měly podobu krátkých hlavní do kterých se vkládaly granáty (obvykle vejčitého tvaru). Jednodušší typy se šroubovaly přímo na ústí hlavně – \"soustředné násadcové granátomety\" (např. německý granátomet pro granáty vzor 17). K vymetení granátu opět sloužila nábojka, nebo (pokud byl granát opatřen otvorem ve své ose) ostrý náboj se střelou. Složitější typy se skládaly ze dvou hlavní nad sebou. Jedna hlaveň byla jen prodloužením hlavně pušky a byl v ní vyvrtán otvor pro odběr spalných plynů do druhé hlavně, za které se vymetával granát – \"souběžné násadcové granátomety\" (např.československý granátomet pro granáty vz.21). Posledním vývojovým typem násadcových granátometů bylo jen jakési prodloužení hlavně, na které se nasunovaly granáty se stabilizačními křidélky, podobné dělostřeleckým minám.\n\nModerní granátomety se již konstruují jako palné zbraně na speciální náboje, jejichž střela je naplněna trhavinou a opatřena zapalovačem. Ráže bývá nejčastěji 40 mm, ale lze se setkat i s menšími rážemi. Rozlišujeme ruční granátomety a lafetované granátomety. \n\nRuční granátomety mohou být vyrobeny jako samostatná zbraň opatřená vlastní pažbou či ramenní opěrkou (tyto granátomety mohou být jednoranné nebo opakovací), nebo jako podvěsné, kdy se upevňují pod útočnou pušku. Ruční granátomety používají i policejní jednotky, ovšem pouze s nesmrtícími granáty – s náplní slzného plynu, značkovací barvy apod. \n\nLafetované granátomety bývají automatické konstrukce. Díky velké hmotnosti a vysoké kadenci je jejich součástí lafeta, sloužící k postavení na zem, nebo se připevňují k lafetě na automobilu, obrněném transportéru, vojenském vrtulníku apod. Také se instalují do střeleckých věží, které se osazují na různé obrněné prostředky. K lafetovaným granátometům se řadí i jednoduché vícehlavňové vrhače zadýmovacích granátů, které se montují na boky věží obrněné techniky (tanky, obrněné transportéry apod.). V případě ohrožení této techniky nepřátelskou palbou dojde k elektrickému odpálení granátů, které vytvoří dýmovou clonu znesnadňující zaměření.\n\n\n"}
{"id": "233250", "url": "https://cs.wikipedia.org/wiki?curid=233250", "title": "Tubular Bells III", "text": "Tubular Bells III\n\nTubular Bells III je sedmnácté studiové album britského multiinstrumentalisty Mika Oldfielda. Bylo vydáno v létě 1998 (viz 1998 v hudbě) a v britském žebříčku prodejnosti hudebních alb se vyšplhalo nejvýše na 4. příčku.\n\nAlbum \"Tubular Bells III\" navazuje na své předchůdce s názvy \"Tubular Bells\" (z roku 1973) a \"Tubular Bells II\" (1992). Třetí „Zvony“ jsou inspirovány taneční hudbou z Ibizy, kde Oldfield při vytváření tohoto alba bydlel. Uvedl také, že pro desku nahrál celkem 70 minut hudby, avšak v konečné podobě se jich na album dostalo pouze něco přes 45 minut. Píseň „Man in the Rain“, která narušuje schéma instrumentálního alba, na \"Tubular Bells III\" původně neměla být. Vydavatel ale chtěl nějaký potenciální rádiový hit, takže Oldfield vytáhl „ze šuplíku“ tuto písničku, kterou napsal již v první polovině 80. let (krátce po hitu „Moonlight Shadow“, jemuž je hudebně velmi podobná).\n\nNa albu \"Tubular Bells III\" se představilo postupně několik zpěvaček. V „Man in the Rain“ zpívá Cara Dillonová ze skupiny Polar Star (vokály patří Heather Burnettové). Ke skladbě „The Inner Child“ nazpívala vokály Rosa Cedrónová, skladby „The Source of Secrets“, „Jewel in the Crown“ a „Secrets“ svými vokály doplnila Amar a „Far Above the Clouds“ Clodagh Simondsová a Francesca Robertsonová. Sám Mike Oldfield říká „out demon“ ve skladbě „Outcast“.\n\nSkladba „The Source of Secrets“ byla také zařazena do kompilace \"\", které vyšlo v roce 1997. Od konečné verze se liší především mužskými vokály, zatímco na albu \"Tubular Bells III\" jsou vokály ženské.\n\nKoncertní premiéra alba se konala 4. září 1998 v londýnském Horse Guards Parade. Koncert byl později vydán na VHS a DVD (viz \"Tubular Bells III (video)\"). Větší část alba byla také zahrána na koncertech v rámci Oldfieldova turné v roce 1999.\n\n\n\n"}
{"id": "233259", "url": "https://cs.wikipedia.org/wiki?curid=233259", "title": "Airco D.H.4", "text": "Airco D.H.4\n\nAirco D.H.4 byl britský dvoumístný dvouplošný bombardér vyráběný firmou Airco a používaný během první světové války i po ní.\n\nHlavním konstruktérem typu byl Geoffrey de Havilland (proto zkratka \"D.H.\"). Poprvé vzlétl v srpnu 1916 a do služby u Royal Flying Corps (RFC) vstoupil v březnu 1917. Značné množství letounů D.H.4 bylo vyrobeno ve Spojených státech v licenci (celková licenční produkce nakonec přesáhla počet strojů vyrobených v Británii) pro americké síly bojující ve Francii – v USA totiž tehdy neexistoval žádný typ vhodný k bojovému nasazení v Evropě (ať již jako stíhací, průzkumný či bombardovací), Američané tak byli zcela odkázáni na nákup, popřípadě i licenční výrobu, cizích strojů.\n\nBritské D.H.4 létaly s několika typy motorů, z nichž nejlepší a nejvýkonnější byl Rolls-Royce Eagle VIII o vzletovém výkonu 360 hp (268,5 kW). Výzbroj letounu tvořil jeden synchronizovaný kulomet Vickers ráže 7,7 mm a jeden nebo dva kulomety Lewis ráže 7,7 mm na oběžném kruhu Scarff ovládaný pozorovatelem. Typický bojový náklad představovala kombinace 230liberních a 112liberních trhavých pum do hmotnosti 460 liber (cca 209 kilogramů), ovšem byly používány i jiné typy pum. První jednotkou vyzbrojenou novými D.H.4 se stala 55. squadrona RFC, která vstoupila do bojů ve Francii 6. března 1917.\n\nD.H.4 byl navržen Geoffrey de Havillandem (později Sir Geoffrey de Havilland, Kt, CBE) jako dvoumístný denní bombardér (lehký bombardér) poháněný právě vyvíjeným motorem \"200 H.P. BHP\" (po dalších změnách, které vedle k nárůstu výkonu na 230 hp, byl zaveden do výroby jako Galloway Adriatic, který byl poměrně záhy nahrazen typem Siddeley-Deasy Puma o srovnatelném výkonu). Prototyp D.H.4 (stroj nesl sériové číslo 3696) poprvé vzlétl v srpnu 1916, poháněl jej jeden z vývojových kusů motoru 200 H.P. BHP o vzletovém výkonu 200 hp (149 kW). Zatímco zkoušky D.H.4 byly slibné, motor BHP byl zaveden do výroby se zpožděním, navíc výroba značně pokulhávala za požadavky (výroba v novém závodě Tongland factory se rozbíhala pomalu a nikdy nedosáhla předpokládané měsíční produkce, z první — a také jediné — zakázky na 560 motorů bylo dodáno pouze 94 kusů; teprve v roce 1918 byla zahájena výroba mírně zdokonaleného typu Siddeley-Deasy Puma). Proto bylo rozhodnuto zabudovat do D.H.4 motor Rolls-Royce Eagle. První objednávka na 50 kusů D.H.4, poháněných motory \"Rolls-Royce 250 hp, Mk.III\" (později dostal označení Eagle III) o vzletovém výkonu 285 hp, byla zadána na konci roku 1916.\n\nJak výroba pokračovala byly na D.H.4 používány nové, výkonnější verze motorů Eagle (Eagle V, Eagle VI, Eagle VII a Eagle VIII). Definitivní, a také nejrozšířenější, verzí se stal D.H.4 s motorem Eagle VIII o výkonu 360 hp, který poháněl většinu D.H.4 nasazených na frontě na konci roku 1917 (výroba motoru postupně narůstala a ve verzi Eagle VIII již pokrývala většinu požadavků, ostatně tato představovala více než 70,5 % celkového objemu výroby tohoto motoru). Kvůli počátečnímu nedostatku motorů Eagle byly zkoušeny a i na sériové letouny montovány i jiné typy motorů. Patřily mezi ně Galloway Adriatic o výkonu 230 hp, 200 H.P. Royal Aircraft Factory R.A.F.3A (vzletový výkon 260 hp), Siddeley-Deasy Puma o vzletovém výkonu 230 hp a Fiat A.12 o výkonu 260 k (191 kW), všechny byly používány i v sériových letounech (D.H.4 s motory Fiat byly stavěny na podkladě ruské objednávky, ovšem žádný z nich se do bolševické revoluce již do Ruska nedostal, později byly předány britskému letectvu). Žádný z těchto motorů se sice nedosahoval výkonu motoru Eagle III (285 hp), ale těch byl zpočátku prostě nedostatek. Později byly starší stroje, poháněné slabšími motory staženy z Francie a předány výcvikovým a druhosledovým jednotkám v Británii (pokud mezitím nebyly zničeny či odepsány pro opotřebení).\n\nVedle těchto se zkoušely mj. i motory Renault 12Fe, R.A.F.4d a Sunbeam Matabele o vzletovém výkonu 420 hp.\n\nDo strojů vyráběných v USA (pod označením D.H.4A) se montovaly motory Liberty 12A a i když s nimi D.H.4 dosahovaly lehce horších výkonů než s Eaglem, byly to nakonec Liberty, které poháněly D.H.9A (původně byl konstruován jako nástupce D.H.4).\n\nV Británii vyráběly D.H.4 společnosti Airco (960 strojů), F. W. Berwick & Co. Ltd. (100), Waring and Gillow Ltd. (46 — ve skutečnosti byly dodány firmou Palladium Autocars), Palladium Autocars Ltd. (100), Vulcan Motor and Engineering Co. (100) a Westland Aircraft Works (155, přiděleny sériová čísla pro 167 letounů), tj. celkem 1461 (což nesouhlasí s počtem 1449 sériových strojů, to je dáno tím že 12 strojů bylo nebylo zkompletováno a byly uskladněny — později byly dodány na civilní trh, dalších 12 od firmy Westland navíc bylo přečíslováno, tj. bylo využito všech 167 přidělených sériových čísel). Belgická SABCA vyrobila 15 kusů. V Británii bylo vyrobeno celkem 1449 strojů pro RFC a RNAS.\n\nVe Spojených státech vyráběly D.H.4A s motory Liberty pro US Army Air Service firmy Boeing Airplane Corporation, Dayton-Wright Aeroplane Company, The Fisher Body Corporation a Standard Aircraft Corporation. U amerických výrobců byla zprvu objednána stavba celkem 3227 strojů (\"!\"), tento počet byl postupně zvýšen dokonce až na 9500 D.H.4 (první byl zalétán 29. října 1917), do Francie jich během války bylo dodáno 1885.\n\nPo válce získalo několik firem (hlavně Boeing) zakázky na přestavbu přebytečných D.H.4 na provedení D.H.4B. U Boeingu byly tyto letouny označovány jako Model 16 a dodávky 111 kusů od Boeingu trvaly od března do července 1920. O tři roky později se 50 z nich vrátilo k dalším úpravám.\n\nV roce 1923 objednala armáda u Boeingu novou verzi D.H.4, jejíž největší změnou byla konstrukce trupové příhrady z ocelových trubek potažený plátnem místo původní dřevěné kostry. Tři prototypy byly označeny DH-4M-1 (M jako „modernized“, \"modernizovaný\") a byla objednána jejich výroba stejně jako obdobné verze DH-4M-2 vyvinuté firmou Atlantic Aircraft. 22 ze 163 DH-4M-1 bylo armádou přestavěno na cvičné letouny s dvojím řízením (DH-4M-1T) a několik dalších pro vlek rukávových terčů (DH-4M-1K). 30 letounů původně objednaných armádou nakonec obdržela námořní pěchota, jejich označení bylo O2B-1 u základního modelu a O2B-2 u modelu vybaveného pro noční lety a výcvik v navigaci.\n\nD.H.4 vstoupily do služby u RFC v lednu 1917 u 55. squadrony RFC. Postupně se zvyšující počet jednotek přezbrojených na D.H.4 vedl postupnému zvyšování bojové hodnoty squadron RFC vyzbrojených bombardovacími letouny, dvě byly přezbrojeny v květnu a na konci roku už jich bylo šest. Stejně jako RFC i RNAS začalo používat D.H.4, a to jak nad Francií, tak nad Itálií a na balkánské frontě.\n\nD.H.4 byl velice úspěšný a byl považován za nejlepší jednomotorový bombardér první světové války. Díky své spolehlivosti a skvělým výkonům – i tehdy, když byl plně naložen pumami – se stal velice oblíbený u svých osádek. D.H.4 se snadno pilotoval a obzvláště tehdy, když byl poháněn motorem Rolls-Royce Eagle VIII, tak jeho rychlost a dostup jej činily takřka nezranitelným německými stíhači do té míry, že při operačních letech často ani neměl stíhací doprovod. Jedním z nedostatků konstrukce D.H.4 byla vzdálenost mezi pilotem a pozorovatelem, daná umístěním palivové nádrže mezi nimi. To do značné míry znesnadňovalo vzájemnou komunikaci. Existovaly i určité obavy (hlavně u amerických jednotek), že takové umístění palivové nádrže je nebezpečné. Je ale pravdou, že vlastně všechny tehdejší typy byly „náchylné“ ke vznícení při zásahu zápalným střelivem (ostatně samosvorné obaly nádrží tehdy ještě byly neznámé, a všechny tehdejší letouny měly palivové nádrže v trupu, tehdejší konstrukce prostě neumožňovaly umístění hlavních palivových nádrží v křídle — a je otázkou, nakolik bylo toto uspořádání nebezpečnější než umístění palivové nádrže před pilotem, hned za protipožární přepázkou oddělující motorový prostor). Umístění palivové nádrže a prostor posádky bylo přepracováno u následujících typů D.H.9 a D.H.9A.\n\nI přes jejich úspěch začaly počty D.H.4 u RFC klesat už na jaře 1918. Výroba přešla na typ D.H.9, od kterého se očekával vyšší výkon. D.H.9 se ale nakonec stal velkým zklamáním, když za výkony D.H.4 výrazně zaostával. \n\nV době svého vstupu do války nedisponovalo letectvo americké armády žádným typem letadla schopným služby v první linii. Proto si objednalo několik různých typů od britských a francouzských výrobců. Jedním z nich byl i typ D.H.4. Jako D.H.4A byl vyráběn hlavně firmami Dayton-Wright a Fisher Body od roku 1917. Pohonnou jednotkou byl motor Liberty 12A, výzbroj tvořily dva synchronizované kulomety Marlin ráže 7,7 mm, dva pohyblivé kulomety Lewis ráže 7,7 mm a 146 kg pum. I přes vyšší výkon motoru sice americké D.H.4A nedosahovaly výkonů britských D.H.4 s motory Eagle VIII, ale jako „Liberty Plane“ (\"Letoun svobody\") se stal americkým standardním dvoumístným typem. Na konci roku 1918 tvořil výzbroj 13 amerických squadron a u svých osádek byl oblíbený.\n\n\n\n\n\n\n"}
{"id": "233264", "url": "https://cs.wikipedia.org/wiki?curid=233264", "title": "Šu", "text": "Šu\n\nŠu (kazašsky Шұ, rusky Шу; do roku 1992 Ču) je město v Žambylské oblasti v jižním Kazachstánu. Leží na řece Ču, zhruba 230 km severovýchodně od Tarazu na železniční trati Taraz–Almaty (součást Turksiba). Ve městě jsou opravny motorů, mlékárenský a cukrovarnický průmysl. V roce 2004 zde žilo 33 000 obyvatel.\n"}
{"id": "233266", "url": "https://cs.wikipedia.org/wiki?curid=233266", "title": "Ao (Estonsko)", "text": "Ao (Estonsko)\n\nAo (německy \"Hackeweid\") je vesnice v estonském kraji Lääne-Virumaa, samosprávně patřící do obce Rakke.\n\n"}
{"id": "233269", "url": "https://cs.wikipedia.org/wiki?curid=233269", "title": "Isidor Isaac Rabi", "text": "Isidor Isaac Rabi\n\nIsidor Isaac Rabi (: איזידור אייזק רבי, žil 29. července 1898 Rymanów – 11. ledna 1988 New York) byl fyzik původem rakousko-uherské Haliče a nositel Nobelovy ceny za fyziku (1944), kterou obdržel za rezonanční metodu pro zjišťování magnetických vlastností atomových jader.\n\nIsidor Isaac Rabi se narodil ve tradiční židovské rodině v Rymanówě v Haliči v Rakousku-Uhersku (dnešní Polsko). Jako malé dítě s rodinou emigroval do Spojených států, kde vyrostl a získal vysokoškolské vzdělání. V roce 1919 dokončil bakalářské studium chemie na Cornellově univerzitě a o osm let později, v roce 1927, doktorské studium na Kolumbijské univerzitě. Díky stipendiu mohl strávit dva roky v Evropě, kde spolupracoval s takovými fyziky jako byli Niels Bohr, Werner Heisenberg, Wolfgang Pauli a Otto Stern. Poté se vrátil do Spojených států, kde se stal členem akademické obce Kolumbijské univerzity, kde pracoval až do své smrti.\n\nJeho stěžejní vědeckou prací je objev metody měření magnetických vlastností atomů, částic jádra a molekul. Princip této metody je založen na měření spinu jaderných protonů. Dnes je tato metoda jaderné magnetické rezonance využívána často při diagnostice v lékařství.\n\n\n"}
{"id": "233273", "url": "https://cs.wikipedia.org/wiki?curid=233273", "title": "Cecil Powell", "text": "Cecil Powell\n\nCecil Frank Powell (5. prosince 1903 – 9. srpna 1969) britský fyzik, nositel Nobelovy ceny za fyziku (1950), kterou obdržel za vývoj fotografické metody výzkumu jaderných procesů a pomocí ní učiněné objevy týkající se mezonů.\n\n\n"}
{"id": "233274", "url": "https://cs.wikipedia.org/wiki?curid=233274", "title": "Felix Bloch", "text": "Felix Bloch\n\nFelix Bloch (23. října 1905, Curych – 10. září 1983, tamtéž) byl švýcarský fyzik, nositel Nobelovy ceny za fyziku (1952), kterou obdržel za rozvoj nových metod pro přesná měření jaderného magnetismu a s tím spojené objevy společně s Edwardem Millsem Purcellem.\n\n"}
{"id": "233277", "url": "https://cs.wikipedia.org/wiki?curid=233277", "title": "Vyhnánov", "text": "Vyhnánov\n\nNázev Vyhnánov má více sídel:\n"}
{"id": "233279", "url": "https://cs.wikipedia.org/wiki?curid=233279", "title": "Ostredok (Velká Fatra)", "text": "Ostredok (Velká Fatra)\n\nOstredok je nejvyšší hora slovenského pohoří Velká Fatra.\n\nLeží v geomorfologickém podcelku Hôľná Fatra, pro který jsou typické spíše ploché vrcholy nepřevyšující o mnoho úroveň hřebenu. Jihozápadní svah je velmi strmý, takže v zimním období se často vyskytují laviny. Z odlesněného temene je výborný rozhled na většinu slovenských pohoří.\n\nV roce 2015 bylo měřením potvrzeno, že nejvyšší bod Ostredku (1595 m n. m.) se nachází asi 300 metrů jihovýchodně od vrcholu, který byl dosud považován za nejvyšší (1592 m n. m.). Oba vrcholy odděluje mělké, asi 10 metrů hluboké sedlo.\n\nZměna polohy nejvyššího bodu vyvolala diskuze o názvu vrcholu. Jednou ze zvažovaných možností je použití jména Ostredok pro vyšší jihovýchodní vrchol a nižší severozápadní nechat beze jména. Dalšími zvažovanými možnostmi je pojmenovat vyšší vrchol názvem Velký Ostredok, případně historickým názvem Pustolovčia, používaným na starých mapách pro louky mezi Ostredkom a Krížnou.\n\n\nČervená značka vede přímo přes nižší severozápadní vrchol, vyšší jihovýchodní vrchol obchází o několik desítek metrů západně.\n"}
{"id": "233280", "url": "https://cs.wikipedia.org/wiki?curid=233280", "title": "Katodové záření", "text": "Katodové záření\n\nKatodové záření je proud elektronů vycházející z katody katodové trubice, který vytváří elektrický proud, k čemuž dojde, pokud se tlak v uzavřeném tělese sníží na hodnotu 1 Pa. Při interakci tohoto zařízení s látkami se energie elektronů přeměňuje na následující formy: mechanickou energii, energii elektromagnetického záření, světelnou energii a vnitřní energii.\n\nZkoumání katodového záření a experimenty s katodovou trubicí sehrály významnou úlohu při objevu elektronu a také rentgenového záření, které vzniká při interakci katodového záření s hmotou.\n\n"}
{"id": "233287", "url": "https://cs.wikipedia.org/wiki?curid=233287", "title": "Ridder", "text": "Ridder\n\nRidder (kazašsky a rusky \"Риддер\") je město ve Východokazachstánské oblasti v severovýchodním Kazachstánu. V roce 2006 mělo 51 975 obyvatel (oproti 68 730 obyvatel v roce 1989), z nichž většina byli Rusové.\n\nMěsto se nachází na , severovýchodně od oblastního hlavního města Öskemen (Usť-Kamenogorsk), v předhůří Altaje.\n\nRidder byl založen v roce 1786 a práva města obdržel v roce 1934. Nese jméno po Filipu Ridderovi, který objevil místní naleziště polymetalických rud. V letech 1941 až 2002 město neslo název Leninogorsk.\n\nVe městě žila německá menšina. Většina místních Němců se však po rozpadu Sovětského svazu z města vystěhovala.\n\nMěsto je centrem důlního průmyslu a průmyslu zpracování neželezných kovů. Dále je zde dřevozpracující průmysl, textilní průmysl, potravinářský průmysl a průmysl strojního inženýrství.\n\nV Ridderu končí Evropská silnice E40, začínající v Calais ve Francii a mající délku přes 8 000 kilometrů. Přes Ridder též vede železnice.\n\nVe městě je místní muzeum a botanická zahrada.\n\n"}
{"id": "233288", "url": "https://cs.wikipedia.org/wiki?curid=233288", "title": "Ľubochnianska dolina", "text": "Ľubochnianska dolina\n\nĽubochnianska dolina ( \"Ľubochňanské údolí\") je nejdelší údolí Velké Fatry. Měří asi 25 km. Začíná poblíž obce Ľubochňa kde se stýká s údolím Váhu, dále se táhne k jihu, přičemž odděluje liptovský a turčanský hřeben pohoří. Končí úbočím Ploské a Čierného kamene. Údolím protéká říčka Ľubochnianka. \n\nV údolí se nachází 11 jeskyní. Největší z nich je \"Jaskyňa v Čertovej skale\" s délkou 28 m a s krasovou výzdobou. Druhou nejdelší je \"Previs v Čertovej skale\" o délce 11 m. Za lokalitou Huty se nacházejí pozůstatky štol (lokalita Vyšné a Nižné Rudné), kde se těžila železná ruda.\n\nÚdolí je téměř neobydlené a zalesněné, vyskytuje se zde vysoká zvěř i šelmy (medvěd hnědý a rys ostrovid). V letech 1904 až 1966 údolím vedla elektrifikovaná úzkorozchodná železnice. Dnes tudy vede asfaltová silnice, která je však uzavřená pro veřejnost.\n"}
{"id": "233291", "url": "https://cs.wikipedia.org/wiki?curid=233291", "title": "Sardinské království", "text": "Sardinské království\n\nSardinské království (či království Sardinie, italsky \"Regno di Sardegna\", do roku 1479 známé jako Sardinsko-korsické království ; od roku 1848 pak jako Království Sardinsko-Piemontské) bylo v letech 1297–1861 království v dnešní Itálii, ze kterého později vzniklo Italské království a tím i dnešní italský stát.\n\nV roce 1297 papež Bonifác VIII. založil \"Sardinsko-korsické království\" (Regnum Sardiniae et Corsicae), které udělil aragonskému králi Janovi II. Spravedlivému jako náhradu za ztrátu pevninské části Sicílie v konfliktu mezi Anjouovci a Aragonskem (viz Sicilské nešpory). Území Sardinsko-korsického království však fakticky zůstalo pod vlivem Pisy a Janova. Do roku 1336 se Aragonsku podařilo eliminovat vliv Pisy a do začátku 15. století i Janova na Sardinii, Korsiku však nezískalo a nároků na ni se vzdalo v roce 1479, kdy byla i z názvu království vyškrtnutá část „\"korsické\"“. V 16. století se tedy Sardinské království spolu s Aragonskem, které ho ovládalo, stalo součástí vznikajícího Španělska.\n\nŠpanělsko ale v roce 1714 o Sardinské království definitivně přišlo během války o dědictví španělské.\n\nV roce 1714 Španělsko ztratilo Sardinské království ve prospěch rakouské monarchie, která zas území roku 1720 vyměnila se savojským vévodou za Sicilské království, které získal. Území dostalo (znovu) název \"Sardinské království\", i když mu vládla savojská dynastie a jeho centrem byl Piemont a hlavní město Turín. Hlavní území království tedy tvořily Savojsko, Piemont, Sardinie a Monteferrat.\n\nV roce 1792 království ztratilo Savojsko ve prospěch Francie a v roce 1802 Piemont. V roce 1815 bylo obnoveno původní území a připadla mu i bývalá Janovská republika. V polovině 19. století se království pokoušelo sjednotit celou Itálii pod svou vládu, ale v letech 1848–1849 ho porazila rakouská armáda.\n\nRoku 1848 začínají propukat různá povstání v krajích poddaných rakouskému císaři, zejména v Benátkách a Miláně, kde jsou známy především Pět dní Milána, jež skončily 22. března vítězstvím místních obyvatel a odchodem rakouského maršála Radeckého z města.\n\nKdyž se král Karel Albert Savojský dozvěděl o vítězství obou měst, rozhodl se jednat a 23. března dal impuls k válce za nezávislost Itálie, první v pořadí. Kromě Sardinie se války účastnily také další italské státy, jako například Svatý stolec, Velkovévodství toskánské a Království obojí Sicílie, jež vyslaly své vojáky.\nPočátek bojů byl příznivý pro Italy, zaznamenali několik vítězství, například v bitvě u Pastrenga, poté Peschiera a Goito. Rakušané zvítězili pouze v bitvě u Santa Lucie u Verony.\nNicméně papež stáhl své jednotky z bojů, neboť se obával rakouské náboženské reakce, jež by mohla vést až ke schizmatu. V tomto počinu papeže následoval rovněž krále Obojí Sicílie Ferdinand II. Neapolsko-Sicilský.\nTak zůstali v boji osamělí dobrovolníci a Rakušané měli možnost upevnit své pozice a mocnou protiofenzívou získali zpět velkou část měst ztraceních a 4. srpna podepsal Karel Albert příměří.\n\nPo nedlouhé přestávce v březnu 1849 byl rychle poražen. Byl nucen odstoupit ve prospěch svého syna Viktora Emanuela II. První válka za italskou nezávislost skončila vítězstvím Rakouska a Savojským se nepodařilo rozšířit vlastní panství se záměrem zvovusjednotit italský národ.\n\nRoku 1852 se prvním ministrem Sardinského království stal Camillo Benso Conte di Cavour, jenž položil základ k množství významných hospodářských reforem s cílem modernizace Sardinie. Rozšířil železniční síť, také janovský přístav a zavedl do té doby v zemi prakticky neexistující průmysl.\n\nV roce 1855 se Sardinské království, na pokyn Cavoura, zúčastnilo krymské války, když vyslalo 15 000 mužů. Tato vojenská účast o rok později umožnila sardinskému království účastnit se pařížského kongresu, kde mohl premiér Cavour osobně kritizovat chování Rakušanů a vytvořit si tak pozitivní vztahy s Brity, Francouzi a Prusy.\n\nV roce 1859 království Sardinsko-piemontské spolu s Francií porazilo Rakousko a do roku 1860 se jeho území rozšířilo o Lombardii (1859) a Toskánsko, Parmu, Modenu a Romagnu (březen 1860), jako i o severní část papežského státu spolu s Královstvím obojí Sicílie (listopad 1860). Savojsko a Nice naopak odstoupilo roku 1860 Francii. Tím pádem Sardinské království pokrývalo celou dnešní Itálii kromě Benátska a okolí Říma. V roce 1861 bylo transformováno na Italské království, ve kterém vládl dosavadní sardinský král Viktor Emanuel II.\n\n"}
{"id": "233309", "url": "https://cs.wikipedia.org/wiki?curid=233309", "title": "Marc-Vivien Foé", "text": "Marc-Vivien Foé\n\nMarc-Vivien Foé (1. květen 1975, Nkolo, Kamerun – 26. červen 2003, Lyon, Francie) byl kamerunský fotbalista, který nastupoval především v záložních řadách fotbalového týmu.\n\nFoé začal svou fotbalovou kariéru v kamerunském týmu Canon Yaoundé. Zúčastnil se i Mistrovství světa ve fotbale v roce 1994, což neuniklo pozornosti vedení týmu RC Lens, kterého si ho k sobě přetáhlo a Foé zde byl dlouhou dobu oporou týmu. Měl se stát poté jedním z největších přestupů roku 1998, kdy o něj měl zájem Manchester United FC, ale těsně před přestupem si zlomil nohu. Díky tomuto zranění zmeškal i fotbalové mistrovství v témže roce. Do Anglie se ale přece jen podíval, a to do týmu West Ham United FC. Zde setrval dvě sezony a poté se stěhoval zpět do Francie, do Olympique Lyon. Po dvou sezonách byl uvolněn na hostování do týmu Manchester City FC, kde zůstal až do své smrti.\n\n26. červen 2003 se stal pro Marca osudným. Zkolaboval během utkání Konfederačního poháru FIFA při zápase s týmem Kolumbie v 71. minutě zápasu. Oživovací manévry byly marné, nepovedlo se ho zachránit. Foé zemřel na následky srdečního selhání. Lékařské testy poté potvrdily, že v těle nebyly nalezeny žádné drogy. O půl roku (25. ledna 2004) později zemřel na stejnou příčinu i Miklós Fehér.\n\nJeho smrt vzbudila na veřejnosti velký zármutek, šok a zároveň snahu o zachování jeho památky. Během semifinále turnaje, při kterém Foé zemřel, reprezentanti Francie vztyčili ukazováčky směrem k nebi poté, co Thierry Henry vstřelil branku na znamení věnování střeleckého úspěchu Foému. Spousta předních funkcionářů navrhovala, aby byl Konfederační pohár FIFA přejmenován na Pohár Marca Viviena-Foé. Padl i návrh, že stadion, na kterém zemřel (Stade Gerland), má být pojmenován po něm. Bývalý manažer Manchester City FC Kevin Keegan uvedl ve známost, že číslo dresu, ve kterém Foé hrál (23) bude navždy vyřazeno z kádru. Foému je také věnována plaketa na zdi v pamětních zahradách týmu Manchester City. Po pohřbu v Kamerunu byl prezidentem tohoto státu vyznamenán za zásluhy při reprezentování své země. Jeho první evropský klub, RC Lens, po něm pojmenoval ulici v blízkosti svého stadionu.\n\nFoé za kamerunskou reprezentaci odehrál 64 zápasů, v nichž vstřelil 8 branek.\n"}
{"id": "233311", "url": "https://cs.wikipedia.org/wiki?curid=233311", "title": "Twisted Sister", "text": "Twisted Sister\n\nTwisted Sister byla americká heavy metalová skupina původně z Ho-Ho-Kusu v New Jersey, která později přesídlila na Long Island v New Yorku. Mezi jejich největší hity patří skladby „We're Not Gonna Take It“ a „I Wanna Rock“, jejichž videoklipy jsou plné groteskního humoru. V mnoha jejich skladbách se skloubil odpor mladé generace k rodičům s kritikou vzdělávacího systému..\n\nSkupina díky svému vzhledu bývá zařazována do glam metalu, nicméně frontman Dee Snider tento termín považuje za nevhodný. Twisted Sister se také umístili na 73. příčce v žebříčku televize VH1 100 největších umělců hard rocku.\n\n"}
{"id": "233312", "url": "https://cs.wikipedia.org/wiki?curid=233312", "title": "Prince of Persia: Warrior Within", "text": "Prince of Persia: Warrior Within\n\nPátým pokračováním počítačové hry Prince of Persia je Prince of Persia: Warrior Within („Princ z Persie: Válečník tělem i duší“ nebo „Princ z Persie: Válečník každým coulem“). Byla vydána v roce 2004 a navazuje na předchozí hru v sérii (\"\").\n\nDěj hry se odehrává 7 let po událostech Písků času. Přestože princ vrátil Písky i Dýku času na původní místo, porušil časovou přímku. Strážce času Dahaka tím není potěšen a chce prince zabít a z času ho úplně vymazat. Princ se proto rozhodne odcestovat na Ostrov času, pomocí portálů na něm odcestovat do minulosti a zabránit Císařovně času ve stvoření Písků času.\n\nOproti Pískům času se zde nachází několik novinek. Hlavní z nich jsou bojová komba. Dále se rozrostl počet zbraní ve hře. Kromě několika druhů mečů jsou zde sekery, těžká kladiva, palcáty. Zbraně se nachází buď ve stojanech se zbraněmi nebo také lze zbraň odebrat svému nepříteli.\n\nPomocí fontánek může princ nejen doplnit zdraví na maximum, ale také jimi lze uložit aktuální pozici ve hře. Fontánky nejsou ve hře umístěny rovnoměrně, někde jsou daleko od sebe, někde zase blízko.\n\nHru lze dohrát i alternativním koncem, kdy princ místo s Císařovnou času bojuje s Dahakou. Pro tento alternativní konec musí princ vzít vodní meč, který se nachází v sále přesýpacích hodin po získání všech devíti Life upgrade (zvětšení života). Ty se nachází vždy na nějakém tajném místě a v minulosti.\n"}
{"id": "233313", "url": "https://cs.wikipedia.org/wiki?curid=233313", "title": "Miklós Fehér", "text": "Miklós Fehér\n\nMiklós Fehér (20. červenec 1979, Tatabánya, Maďarsko – 25. leden 2004, Guimarães, Portugalsko) byl maďarský fotbalový útočník a reprezentant. Na klubové úrovni působil mimo Maďarsko v Portugalsku. V maďarském národním A-týmu odehrál v letech 1998–2003 celkem 25 utkání a vstřelil 7 gólů.\n\nSvou profesionální fotbalovou kariéru začal Fehér v maďarském týmu Györi ETO FC, kde byl velkou oporou. Jeho výkonů si všimli zástupci portugalského velkoklubu FC Porto a přivedli si ho do týmu. V kádru se však nechytil a byl posílán na hostování. Nejprve do týmu SC Salgueiros a poté do týmu Sporting Braga, kde byl velkou oporou týmu. Porto si ho tak stáhlo zpět, ale v jeho kádru za celou sezonu odehrál pouze tři zápasy. Uplatnění tak našel v konkurenčním mančaftu SL Benfica, kde nastupoval pravidelně.\n\nV A-mužstvu Maďarska debutoval 10. 10. 1998 v kvalifikačním zápase v Baku proti domácímu týmu Ázerbájdžánu (výhra 4:0). Při své premiéře vstřelil jeden gól.\nCelkem odehrál ve své kariéře v letech 1998–2003 za maďarský národní tým 25 zápasů a vstřelil 7 branek.\n\nBěhem ligového utkání Benfiky proti domácímu týmu Vitória Guimarães, které bylo vysíláno přímým přenosem, obdržel Fehér od rozhodčího žlutou kartu, které se pousmál, poté vzápětí zkolaboval, podobně jako půl roku před ním Kamerunec Marc-Vivien Foé, uprostřed hřiště. Stejně jako Foého, ani jeho se nepovedlo zachránit a na následky srdečního selhání zemřel.\n\n"}
{"id": "233314", "url": "https://cs.wikipedia.org/wiki?curid=233314", "title": "Stankovany", "text": "Stankovany\n\nStankovany jsou obec na Slovensku v okresu Ružomberok. Leží na pravém břehu Váhu v nadmořské výšce 441 metrů, asi 2 km nad soutokem s řekou Oravou. S levým břehem jej spojuje lávka pro pěší. V obci stojí římskokatolický kostel Božského srdce Ježíšova z počátku 20. století.\n\nObec je doložená z roku 1425 jako majetek pánů z Likavky. V té době to byla obec rybářů, voroplavců a pastevců.\n\nVe Stankovanech a okolí vyvěrá několik sirnatých minerálních pramenů. Rostou zde dvě chráněné lípy velkolisté s obvodem kmenu okolo 4 metrů.\n\n"}
{"id": "233317", "url": "https://cs.wikipedia.org/wiki?curid=233317", "title": "Štola", "text": "Štola\n\nŠtola (z něm. \"der Stollen\") je přibližně vodorovné podzemní dílo tunelového typu.\n\nŠtola je podle hornické terminologie horizontální dovrchní (vzestupné) nebo úpadní (sestupné) ražené důlní dílo s jedním vyústěním na povrch; tím se liší od tunelu, který má východy dva, a od chodby, která ústí do šachty. V hlubinných dolech se štoly vyskytují jen velmi zřídka, protože účinně nedosahují velkých hloubek a rozfárávka štolou, například do hloubky 400 m, by byla velmi drahá. Proto jsou hlubinné doly rozfárávány jámou (šachtou). Chodby v hlubinných dolech tedy nejsou štoly. V hlubinných dolech jsou překopy (chodba v hlušině bez žíly či sloje), směrné chodby (sledují sloj v přímém směru s výchylkami výšky) a vozové chodby (sledují sloj ve stálé nadmořské výšce, hloubce, a korigují změny uložení změnou směru vlevo a vpravo).\n\nDědičná štola sloužila pro odvodňování těžebního území, a proto se musela nacházet na co nejnižší nadmořské výšce. Obvykle ústila do blízkého údolí, kam odváděla podzemní vodu z důlních děl. Budována byla společně všemi majiteli, kteří měli práva na těžbu v tomto území, a následně byla děděna z generace na generaci (odtud název).\nVe stavebnictví a vodohospodářství se slovo užívá v širším smyslu pro technickou podzemní chodbu nebo prostor určený například pro kanalizační či vodovodní stoku, jako specializované vodohospodářské stavby, kupř. vodní přivaděče. Někdy se štoly budují i jako odvodňovací či větrací chodby, kupř. systém štol pod pražským Petřínem, který odvádí nadbytečnou podzemní vodu do Vltavy a zabraňuje tak nežádoucím sesuvům půdy.\n\nŠtoly také představují moderní způsob rozvodu inženýrských sítí v kolektorech.\n\nVe válečných dobách mohou sloužit také jako protiletecké úkryty a podzemní továrny. Bývají také hnízdišti některých vzácných živočichů, kupř. netopýrů.\n\nŠtoly se také používají při výstavbě velkých silničních či železničních tunelů jako pomocné a technické chodby. Někdy je zde v první fázi výstavby vyražena tzv. předštola, která slouží :\n\n\n\n"}
{"id": "233318", "url": "https://cs.wikipedia.org/wiki?curid=233318", "title": "Mezinárodní politologický ústav Masarykovy univerzity", "text": "Mezinárodní politologický ústav Masarykovy univerzity\n\nMezinárodní politologický ústav Masarykovy univerzity (zkratkou \"MPÚ\", anglicky \"IIPS\") sídlící v Brně na adrese Joštova 10 je výzkumný ústav Fakulty sociálních studií Masarykovy univerzity zaměřující se na studium ekonomického, sociálního a právního vývoje společnosti. Navazuje na činnost Mezinárodního politologického ústavu, který byl do roku 2012 celouniverzitním pracovištěm, a Institutu pro srovnávací politologický výzkum, který byl v letech 2005–2011 výzkumným pracovištěm Fakulty sociálních studií MU. Ústav vydává Politologický časopis.\n\nMPÚ vznikl 1. července 1990 při Právnické fakultě Masarykovy univerzity a sídlil v jejím tehdejším sídle v Brně, Zelný trh 2. Později se s fakultou přestěhoval do budovy Veveří 70.\n\nPři vzniku MPÚ stáli jeho zahraniční podporovatelé z řad politické emigrace – předseda Rady svobodného Československa Mojmír Povolný, místopředseda Československé národní rady americké a agent StB Vlastislav Chalupa a Ivan Gaďourek z Nizozemí, mimo jiné i za tuto aktivitu získali čestný doktorát Masarykovy univerzity Chalupa a Povolný 2. 5. 1991 a Gaďourek 29. 4. 1992. Na domácí straně se aktivně zapojili účastníci domácího protikomunistického odboje Jaroslav Bohanes a Dušan Novák, kteří byli v 50. letech 20. st. vězněni. K nim se přidal tehdejší děkan právnické fakulty a vedoucí její Katedry ústavního práva a politologie Jiří Kroupa, Petr Rožňák vysokoškolský učitel Vojenské akademie v Brně, Katedry filozofie, politologie a ekonomie, předmětné skupiny politologie i studenti fakulty Zdeněk Koudelka a Vojtěch Šimíček. Chalupa, Povolný, Gaďourek, Bohanes a Novák navázali na svou poválečnou činnost 1945-48 v rámci Oddělení pro vědeckou politiku Zemské kulturní rady Československé strany národně socialistické v Brně, které vydávalo \"Přehledy a dokumenty k československé politice\", jež pod názvem \"Tři roky\" vydal MPÚ v Nakladatelství Melantrich Praha 1991. Jejich činnost pokračovala v rámci třetího odboje, když Chalupa, Povolný a Gaďourek emigrovali a Bohanes s Novákem byli součástí skupiny zasílající do zahraničí politické přehledy o domácí situaci, za což byli odsouzeni. Tyto zprávy vyšly pod názvem \"Prameny k dějinám III. odboje\" v Centru pro studium československé exilové politiky Univerzity Palackého v Olomouci 1995 v 5 svazcích.\n\nPovolný a Chalupa finančně přispěli MPÚ na měsíční přehled československé politiky \"Budování státu\" (1990-92) a po rozdělení Československa \"Budování států\" (1993-96). Od roku 1991 vydával MPÚ nepravidelně \"Politologický sborník\" (1. číslo pod názvem Sborník MPÚ), který se v polovině roku 1994 přeměnil na čtvrtletně vydávaný Politologický časopis.\n\nRoku 1996 přešel MPÚ pod správu Masarykovy univerzity a později se přestěhoval do budovy v Gorkého ul. v Brně. V roce 2005 získal nové sídlo v budově Fakulty sociálních studií Masarykovy univerzity Brno, Joštova 10. V roce 2012 byl Mezinárodní politologický ústav sloučen s Institutem pro srovnávací politologický výzkum a stal se pracovištěm Fakulty sociálních studií MU.\n\n\n"}
{"id": "233319", "url": "https://cs.wikipedia.org/wiki?curid=233319", "title": "Římskokatolická církev na Maltě", "text": "Římskokatolická církev na Maltě\n\nŘímskokatolická církev dominuje náboženské scéně na Maltě, kde je bezkonkurenčně největší náboženskou organizací. Hlásí se k ní 95–98 % obyvatel, což dělá z Malty nejkatoličtější zemi světa. Nedělní bohoslužby pravidelně navštěvuje více než polovina obyvatel. \n\nÚstava Malty definuje římský katolicismus jako státní náboženství a přiznává katolické církvi výjimečné postavení ohledně hodnocení a výuky etických a morálních problémů. Vliv katolicismu je i jinak silně patrný v zákonodárství Malty – není povolena interrupce a rozvod se uzákonil až v roce 2011.\n\n"}
{"id": "233320", "url": "https://cs.wikipedia.org/wiki?curid=233320", "title": "Blatnohrad", "text": "Blatnohrad\n\nBlatnohrad (též Blatnograd, německy Mosapurg či Mosaburg) je raně středověké hradiště v Panonii na jihozápad od Balatonu u současné maďarské obce Zalavár. Bylo zbudováno Pribinou mezi lety 839–847 jako centrum Blatenského knížectví. Jednalo se o blatné hradiště, které se rozkládalo na několika polohách - ostrovech v nivě řeky Zály. Centrální úlohu zastával ostrov v poloze Vársziget (\"hradní ostrov\"), opevněný dřevohlinitou hradbou skořepinové konstrukce a rozdělený na akropoli a dvouprostorové předhradí. Je zde doložena existence tří kostelů založených v 9. století a komplexu palácových staveb. Největším byl poutní kostel - bazilika zasvěcená v letech 854/855 svatému Hadriánovi. Kromě ostrova Vársziget bylo osídlení z 9. století nalezeno na dalších polohách v nivě Zály. Tento ostrovní model blatného hradiště má blízkou paralelu v raně středověkém hradišti v Nitře. \n\nLokalita se nachází v západní části Panonské nížiny v oblasti Malého Balatonu při jihozápadním cípu jezera Balaton. Zamokřená oblast, jejímž hlavním vodním tokem je řeka Zála, která protéká Malým Balatonem a ústí do Balatonu, je rozdělena nízkým severo-jižně orientovaným hřbetem na dvě mělké pánve. Lokalita se nachází v západní pánvi při severní části Malého Balatonu a dále na sever podél toku Zály, mezi obcemi Zalavár a Zalaszabar. Z nivy řeky vystupují nevýrazné písečné ostrůvky zvýšeného terénu, které se staly základem osídlení Blatnohradu. Až do počátku 19. století byl Malý Balaton propojen s Balatonem a rozsah obou jezer byl vyšší. Odvodňovací systémy budované od 19. století poškodily vodní režim oblasti, ale od 80. let 20. století se díky podniknutým opatřením rozloha močálů opět zvyšuje.\n\nKlíčovým písemným pramenem pro poznání historie lokality v 9. století je latinsky psaný spis \"Conversio Bagoariorum et Carantanorum (O obrácení Bavorů a Korutanců na víru),\" kronika misijní činnosti Salzburského arcibiskupství v Karantánii, Panonii a Nitransku sepsaná v roce 871 (alternativně 872-873) a zachycující události do roku 870. \n\nKronika benediktinského opata Regina z Prümu zachycující události do roku 906 identifikuje k roku 879 \"Mosaburh\" odlišně s Moosburgem u jezera Wörthersee v Karantánii. Archeologické výzkumy však osídlení z 9. a 10. století v tomto místě nepotvrzují.\n\n\"Annales Fuldenses (Fuldské anály)\" zachycující dějiny Východofranské říše do roku 901 zmiňují k období 888 až 890 Mosaburg několikrát v souvislosti s vládou Arnulfa Korutanského, k roku 896 pak informují o nastolení nového knížete Blatnohradu - Braslava Sávského.\n\n\"Annales Iuvavenenses maximi (Salzburské anály)\" informují o porážce východofranského vojska roku 907 v bitvě u Bratislavy. Ačkoliv je bitva často lokalizovaná k dnešní Bratislavě, výklad jména \"Brezalauspurc\" jako \"Braslavovo město\" umožňuje alternativní lokalizaci k Blatnohradu Braslava Sávského.\n\nZájem o polohu Blatnohradu, která byla známa z písemných pramenů, existoval již v 19. století. Ján Kollár lokalitu navštívil a popsal v roce 1841 při své cestě do Itálie, průzkumy zde po roce několikrát prováděl Flóris Rómer, který v roce 1881 podnikl první drobné odkryvy, při kterých odhalil část severo-jižně orientované, kůly vyztužené zdi. V letech 1887 a 1891 zde výzkumy prováděl Viktor Récsey, který však o výsledku odkryvů nepodal žádnou zprávu. Nálezy získávané při těžbě písku v místech někdejší akropole byly hodnoceny pouze kunsthistoricky. Moderní výzkum Blatnohradu započal v roce 1948, kdy vešel do povědomí jako vrcholně důležitá lokalita období 9. století v Maďarsku. Sled archeologických terénních akcí zahájil v letech 1951–53 Géza Fehér velkoplošným výzkumem v jižní části centrální polohy Vársziget, při kterém bylo prozkoumáno pohřebiště a opevnění akropole. Průzkum románské baziliky na ostrově Réceskút prováděl v letech 1946, 1947 a 1953 Aladár Radnóti. Na jejich práci navázala řadou výzkumů prováděných od šedesátých let do roku 1993 Ágnes Cs. Sós. Ta se soustředila na výzkum bývalého vrcholně středověkého kláštera v prostoru akropole, přestavěného na tureckou pevnost, na výzkum obranného systému ostrova a v osmdesátých letech objevila pozůstatky raně středověké baziliky svatého Hadriána z 9. století. V letech 1961 a 1963 zkoumala i baziliku v poloze Réceskút a vyslovila domněnku o existenci dřevěného kostela z 9. století - předchůdci kamenné baziliky. Výzkum v poloze Borjúállás-sziget jižně od hlavního ostrova vedený Róbertem Müllerem počátkem let osmdesátých odhalil mimo jiné další jednolodní kostel z 9. století. V dalším období prováděl výzkumy Béla Miklós Szöke. Teprve novější výzkumy z devadesátých let umožnily komplexnější pohled na podobu hradiště.\n\nPředcházející aktivita na místě pozdějšího raně středověkého sídliště a hradiště je doložena pro ranou dobu bronzovou a dobu římskou.\n\nV roce 2002 zde byla odkryta kůlová stavba z římského období.\n\nPři výzkumu raně středověkého kostela vedeném Ágnes Cs. Sós byly nalézány fragmenty keramických nádob na všech zkoumaných místech. Žádné nemovité objekty ale nebylo možno bezpečně spojit s nálezy této kultury.\nZnačné množství římské provinciální keramiky a střešní tašky \"(tegulae)\" dokládají římské osídlení v této poloze. Nebyly nalezeny žádné zdi či jiné nemovité objekty z tohoto období.\n\n\nPo Braslavovi připadl Balaton a Blatnohrad maďarským kmenům.\n"}
{"id": "233322", "url": "https://cs.wikipedia.org/wiki?curid=233322", "title": "Kulový blesk", "text": "Kulový blesk\n\nKulový blesk je vzácný přírodní atmosférický jev, který dosud není dostatečně prozkoumán a vysvětlen.\n\nJeho výskyt je obvykle vázán na bouřkové počasí a projevuje se jako kulovitý útvar nejčastěji o průměru několika centimetrů až decimetrů, různých barev od žluté po modrou, pohybující se obvykle po dobu několika sekund až minut různými směry a zanikající buď výbuchem, nebo i zcela poklidně. Věda považuje již dlouhou dobu existenci kulového blesku za nesporně prokázanou celou řadou důvěryhodných pozorování. Jak teoretické vysvětlení, tak i experimentální simulace tohoto jevu v laboratoři za definovaných a opakovatelných podmínek jsou však dosud nejasné.\n\nFyzikové usilují o racionální vysvětlení podstaty kulového blesku již po mnoho desetiletí. Jednu z teorií navrhl např. Pjotr Leonidovič Kapica. Jevy, které sdílejí řadu pozorovaných charakteristik kulového blesku, lze prý podle některých výzkumníků simulovat i s pomocí domácí mikrovlnné trouby se zapálenou svíčkou (důrazné varování: laicky nezkoušet – nebezpečí výbuchu a požáru). V roce 2006 byla popsána metoda, která simuluje jevy částečně podobné kulovému blesku pomocí elektrického výboje na tenké křemíkové destičce. V roce 2012 se čínským fyzikům podařilo poprvé zaznamenat spektrum kulového blesku (publikováno 17. 1. 2014).\n\nJe pravděpodobné, že některá pozorování UFO lze též považovat za pozorování kulového blesku.\n\nPopisy pozorování kulového blesku jsou zaznamenány již od středověku a každoročně jsou hlášena další a další setkání s tímto jevem.\n\nPomocí vysokého napětí se (spíše jako vedlejší efekt jiných pokusů) dařilo relativně často vyrobit kulový blesk vynálezci Nikolu Teslovi, avšak rozhodující faktor tohoto úspěchu není znám. Snad je řešení v použitém materiálu, snad ve struktuře či funkci zařízení.\n\nHistoricky je zajímavý například kulový blesk, který se údajně objevil roku 1753 při pokusech německého fyzika působícího v Rusku, profesora Georga Wilhelma Richmanna ze St. Petěrburku, jenž byl inspirován pokusy Benjamina Franklina s klasickými blesky. Při pokusu o zachycení blesku pomocí papírového draka se objevil velký kulový blesk a po kontaktu s Richmanovou hlavou vědce zabil. Na jeho hlavě byla patrná výrazná červená skvrna, oděv a obuv jevily známky popálení, obuv se rozpadla na části; další účastník událostí byl odhozen a sražen k zemi, bylo poškozeno i vybavení bytu, rám dveří místnosti se roztrhl a samotné dveře vypadly ze závěsu.\n\nV minulosti se již ohnivé koule v laboratoři podařilo vyrobit i dalším, např. ruským, českým, německým a americkým vědcům, „přežily“ ale velmi krátkou dobu. Například tým Burkarda Jüttera z Humboldtovy univerzity v Berlíně se zatím dostal maximálně ke třetině sekundy.\n\nV říjnu 1638 zabila ohnivá koule za bouřky čtyři věřící v anglickém vesnickém kostele.\nV červnu 1993 zranila muže v Olomouci.\n\nPřípad, o kterém přinesl zprávy i tisk a Česká televize, se odehrál v Brně 28. října roku 2000 v normálním rodinném bytě. Kulový blesk se objevil v koupelně, kam vstoupil „skrze škvíru“ plechového odvodu spalin z plynového kotle a kde majitelce bytu způsobil popáleniny ruky a obličeje, a dále postupně prolétl celým bytem; tam jej pozorovaly další dvě osoby. Nakonec blesk explodoval v blízkosti okna v obývacím pokoji, přičemž došlo k opadání kousků vnitřní omítky, ke zničení žaluzií a vytrhnutí parabolické antény a úlomky skla byly nalezeny až 50 metrů od místa výbuchu. Bylo také poškozeno zařízení bytu. Svědci popisují jev jako bíle zářící objekt složený ze dvou částí, kulaté hlavy a spirálovitého ocasu, a uvádějí zvláštní zdánlivé nebo skutečné změny prostoru v blízkosti blesku, kdy mělo docházet k deformaci prostoru popsané jako „nafukování“ místnosti a zvláštnímu pocitu tlaku směrem od blesku. Poté, co blesk z místnosti vylétl, jako by se všechny rozměry vrátily do původního stavu.\n\nV minulosti byly pozorovány i podobné jevy vystupující z mořské vody či jezera nebo i miniaturní kulové blesky vycházející z obyčejné elektrické zásuvky.\n\n„Když jsem pracoval ve Varšavě, v laboratoři, kde se testují účinky blesků na různé části letadel, využívali jsme výkonné silnoproudé výboje. S jejich pomocí jsme také zkoušeli vytvářet kulové blesky,“ vzpomíná Pavel Kubeš z Elektrotechnické fakulty ČVUT v Praze. Svíjením a smotáváním proudových kanálů vznikaly stovky několikacentimetrových ohnivých koulí, které „přežívaly“ zhruba milisekundy. Občas se také zrodila větší, třeba deseticentimetrová koule.\n\nČasto dochází ke vzniku kulových blesků také v oblastech seismicky aktivních a v oblastech s pohybem lávy pod zemským povrchem.\n\nPřelom může znamenat nový experiment Antonia Pavaa a Gersona Paiva z Federální univerzity v brazilském Pernambucu. Zrodil se při něm kulový blesk o velikosti ping-pongového míčku, který se po laboratoři proháněl celých osm sekund. Informoval o tom časopis New Scientist. Práci by měl v nejbližší době zveřejnit také Physical Review Letters.\n\nAntonio Pavao a Gerson Paiva vložili mezi dvě elektrody křemíkovou destičku silnou jen asi 0,3 milimetru. Proud o velikosti 140 ampérů vytvořil elektrický oblouk. Ten zformoval obláčky křemíkových částic, které se uskupily ve žhnoucí, lehce ochmýřené kuličky modrobílé nebo oranžovobílé barvy. „Vypadaly jako živé,“ popisoval Antonio Pavao experiment nadšeně v časopise New Scientist.\n\nTeplotu vzniklých kulových blesků odhadli vědci zhruba na 1700 stupňů Celsia. Žhnoucí koule byly schopné roztavit plast. Během pokusu také propálily Paivovy džíny. Za nejpozoruhodnější ovšem vědci považují to, že kulové blesky poletovaly laboratoří celých osm sekund.\n\nBrazilští vědci vyšli při přípravě pokusu z teorie, podle níž jsou ohnivé koule vytvořeny z propletených hořících částic křemíku. V únoru 2000 ji v prestižním časopise Nature popsali John Abrahamson a James Dinniss z Canterburské univerzity v novozélandském městě Christchurch. Na utváření kulových blesků pohlíželi spíše chemicky. Za spouštěcí mechanismus jejich vzniku považovali úder blesku do zemského povrchu. Více než čtvrtina zemského pláště je tvořena sloučeninami křemíku a tento prvek je při vysokých teplotách dosti nestabilní. Bleskový výboj tak při střetu se zemí uvolní oblak křemíkové páry, který se sbalí do jakéhosi chomáče. Když začnou částice křemíku reagovat se vzdušným kyslíkem, uvolní se světlo a teplo. Případný pozorovatel tak spatří žhnoucí kouli. Je však možné, že elektrochemická reakce křemíku pouze otvírá cestu k jevu zcela odlišnému a že metod, jak \"nastartovat\" vznik kulového blesku, je více. Jisté je, že kulový blesk často vzniká i v prostředí, kde se křemík v potřebné koncentraci nenachází. Teorie, ze které brazilští vědci vyšli, navzdory jejich zásadnímu praktickému úspěchu nemusí znamenat východisko pro úplnou a obecnou teorii kulového blesku. Musíme brát například v potaz skutečnost, že hořící chomáč křemíkové páry nemůže procházet například sklem, kovem či stěnou, což je u přírodního kulového blesku vlastnost mnohokrát doložená.\n\nAustralský astrofyzik Stephen Hughes je přesvědčen, že kulový blesk a nejčastější typ UFO (tzv. UFO hlavní třídy) jsou téže, přirozené, elektrické podstaty a že je můžeme řadit mezi ostatní atmosférické jevy, závislé nejčastěji na počasí (Spirit, 3/2011). Někteří čeští záhadologové se již od roku 2004 domnívají, že podstata kulového blesku a UFO je nejspíš skutečně shodná a přirozená, ale tvrdí, že elektřina může zrod kulového blesku jako jeden z možných faktorů jen nastartovat, ale elektrony a elektrické jevy podle nich jeho podstatu netvoří (konference UFO na serveru www.pandora.cz).\n\nVýzkumníkům z čínské Northwest Normal University se podařilo něco, o co vědci usilují již celé století: zaznamenat spektrum kulového blesku. Blesk byl pozorován 23. července 2012\n(Výsledky prvního záznamu jeho spektra vyšly 17. ledna 2014 v článku autorů Jianyong Cen, Ping Yuan a Simin Xue v časopise Physical Review Letters.) \n\nJe charakteristické, že hlášení o pozorování kulového blesku udávají značné odlišnosti ve vlastnostech jevu. Celkově je lze shrnout následujícím způsobem:\n\n\nV roce 2012 bylo při sledování úderu obyčejného blesku mezi zemí a mrakem získáno (v roce 2014 publikováno) první optické spektrum kulového blesku. Během 1,64 s trvání kulového útvaru byly zaznamenány čáry atomárního neutrálního křemíku, vápníku, železa, kyslíku a dusíku (naproti tomu v mateřském blesku zářil hlavně ionizovaný dusík). Teplota kulového blesku nebyla určitelná přesně, ale byla nižší než u mateřského blesku (tedy jistě pod 15000–30000 K). Byly zaznamenány oscilace jasu (a pravděpodobně i teploty) na 100 Hz, dané přítomností 50 Hz vysokonapěťového elektrického vedení v blízkosti.\n\nDodnes byla předložena řada teorií o původu a podstatě kulového blesku, žádná z nich však není schopna kompletně vysvětlit hlášená pozorování tohoto úkazu. Přitom je obvyklé, že z teoretického vysvětlení jevu vyplyne i způsob jeho laboratorního opakování za definovaných fyzikálních podmínek. To se však do roku 2006 příliš nedařilo, přestože se občas objeví zprávy o uměle vyrobených kulových blescích. Ty však mají obvykle jen velmi malou životnost i velikost a příliš se svými vlastnostmi (zejména dobou životnosti) nepodobají hlášeným jevům.\n\nNení zatím možné určit, zda kulové blesky vznikající účinkem blesku, účinkem sopečné a seismické aktivity, účinkem elektrického výboje v laboratoři aj. jsou shodné – např. fyzikální, elektrické – podstaty nebo jde o rozdílné jevy. Je dokonce možné, že i pomocí elektrického výboje v laboratoři lze získat kulové blesky rozdílné podstaty.\n\nPatrně nejvíce přijímanou teorií o podstatě kulového blesku je jeho plazmatický původ. Podle této teorie jde o ohraničenou část prostoru, v níž se nějakým doposud nevysvětleným způsobem daří udržovat relativně stabilní plazma, což je stav hmoty, kdy vedle sebe existují volné elektrony a kladně nabité ionty společně reagující na magnetické pole.\n\nV současné době není technickým problémem plazma vyrobit a lze je pozorovat v řadě praktických aplikací, od svařování kovů po přípravu nových chemických sloučenin. Plazma ale díky své teplotě silně vyzařuje, a tím se poměrně rychle ochlazuje. Jeho dlouhodobou existenci je možno udržet pouze při dodávání energie.\n\nPodle zastánců plazmatické teorie kulového blesku je možné, aby za doposud neznámých podmínek v malé části prostoru došlo k vytvoření uzavřené elektromagnetické „kapsy“, která udržuje plazma při životě.\n\nHlavním problémem je poměrně stabilní konfigurace kulového blesku. Struktury vytvořené a udržované elektromagnetickými silami, které jsou v plazmatu dominantní, snadno nabývají vláknitých (blesk) nebo plošných tvarů (polární záře), ale kulové vytvářejí jen velmi zřídka. Přesto je možné je ve speciálních podmínkách pozorovat, i když se velmi rychle rozpadají. Pro počáteční vznik plazmatu by pak postačil úder klasického blesku, který může snadno vytvořit dostatečnou teplotu i dodat energii pro ionizaci atomů atmosféry nebo zemského povrchu.\n\nNutno zde podotknout, že u nás dosud užívaný termín „kulový blesk“ je zavádějící a laickou veřejnost matoucí. Pod pojmem „blesk“ se ve skutečnosti rozumí elektrický výboj (čárový, perlový), trvající zlomky sekund, kdežto životnost plazmoidu, označovaného za kulový blesk, dosahuje nejen desítek sekund, ale mnohdy až minut.\n\nTato teorie vysvětluje fenomén kulového blesku jako poměrně pomalou oxidaci páry atomárního křemíku, spojenou možná i s reakcí vodních par. Autoři tvrdí, že například úderem klasického blesku do podloží s vysokým obsahem křemene může vlivem energie blesku dojít k vytvoření lokálního útvaru, jakéhosi oblaku z křemíku v atomárním stavu. Elektrostatické síly udržují oblak křemíkové páry pohromadě a ochlazováním vzniká aerosol křemíkových nanočástic o velikosti maximálně jeden nanometr. Křemík v uvedené podobě se potom poměrně pomalu slučuje s kyslíkem ze vzduchu za uvolňování světla a tepla, do reakce se může zapojit i vodní pára přítomná v atmosféře. Jinou možností je, že sice kulový blesk může vzniknout vlivem elektrického výboje blesku na krystalické mřížce křemíku či jeho sloučenin, ale sám není tvořen hořícími atomy křemíku a jeho podstata je i jiná.\n\nObjevují se i teorie, že podobným způsobem by mohl reagovat atomární uhlík, tedy jakési nanočástice grafitu, vzniklé analogicky jako v případě křemíkové teorie. Spekuluje se i o možnosti zpětné reakce vodíku s kyslíkem, jichž atomy vznikly rozkladem vody po úderu obyčejného blesku.\n\nZákladní nevýhodou obou teorií je skutečnost, že se do roku 2005 nikomu nedařilo podobný jev vytvořit uměle, přestože se v laboratorních podmínkách dá poměrně snadno nasimulovat jeho počáteční fáze, tedy působení silného elektrického výboje na různé materiály. V roce 2006 byly zaznamenány první úspěchy při působení elektrického výboje na křemíkovou destičku. Přestože jde o první relativně spolehlivou možnost umělého vytvoření kulového blesku, která jakoby opodstatněnost teorie prokazovala, zdá se, že současná teorie paradoxně ve skutečnosti nepostačuje k popsání mechanismu vzniku ani podstaty kulového blesku, třebaže ke schopnosti vytvořit blesk v laboratoři výrazně přispěla. Skutečný kulový blesk (a tím pádem to musíme očekávat i od jeho věrného laboratorního modelu) občas například dokáže procházet pevnou překážkou (např. skrze sklo). Nicméně křemíkové teorii schází vysvětlení, jak je možné, že kulový blesk pevnými předměty prochází.\n\nTato teorie je podle některých badatelů zatím nejvíce odpovídající prvnímu zachyceném optickému spektru kulového blesku. \n\nKulový blesk představuje určitý jev v prostoru i čase, což není ovšem v přírodě nic mimořádného (na úrovni atmosférických jevů viz např. tornádo nebo cyklon). Velmi spekulativní je ovšem hypotéza, vysvětlující kulový blesk jako lokální topologickou poruchu přímo v podkladovém časoprostoru, resp. že taková porucha s jeho výskytem může souviset. Současná teoretická fyzika takto nechápe ani singularity časoprostoru svazované s gravitačním kolapsem a existencí černých děr. Někteří záhadologové se ale domnívají, že teorie morfické rezonance Ruperta Sheldraka, která byla formulována převážně na základě biofyzikálních, biosociálních a fyzikálně-chemických jevů, dává šanci i na popis případů pseudorelativistického narušení struktury (časo)prostoru a struktur dalších úrovní existence fyzikální reality, které byly doposud předmětem fyzikálního popisu.\n\nByla podána řada dalších vysvětlení pozorování kulového blesku z nichž některá jsou spíše úsměvná, jiná mohou vysvětlit jen velmi malou část pozorovaných jevů. Patří mezi ně např.:\n\n\n\n"}
{"id": "233325", "url": "https://cs.wikipedia.org/wiki?curid=233325", "title": "Jens Thele", "text": "Jens Thele\n\nJens Thele je hudební producent a manažer německé skupiny Scooter už od doby jejího založení. Narodil se 20. prosince 1967 v Hamburku. Kromě činnosti ve Scooteru spolupracuje i s dalšími začínajícími německými hudebníky, a také v dalších projektech Scooteru. Mimoto vede i jedny z prestižní německých labelů Kontor Records a Sheffield Tunes, pod kterými vydávají například ATB, Robert Miles, Scooter. V roce 1995 také spolupracoval na projektu \"Crystal\".\n\n"}
{"id": "233328", "url": "https://cs.wikipedia.org/wiki?curid=233328", "title": "Šléglov", "text": "Šléglov\n\nObec Šléglov (německy \"Schlögelsdorf\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1325.\n\n\n"}
{"id": "233330", "url": "https://cs.wikipedia.org/wiki?curid=233330", "title": "Bosmalov gradski centar", "text": "Bosmalov gradski centar\n\nBosmalov gradski centar (Bosmal City Centar, BCC), je komplex dvou výškových budov v Sarajevu. Nachází se ve čtvrti Hrasno, postavila jej bosensko-malajsijská společnost Bosmal v letech 2001 až 2006.\n\nCelý komplex je se svojí výškou 118 m jednou z nejvyšších budov na Balkáně. Velkou část z něho zabírají byty, avšak nachází se zde také i restaurace a obchody; v horním patře je vyhlídková restaurace. Plány na vybudování nejvyšší budovy v Sarajevu, koncipované jako „město ve městě“ vznikly už v roce 1998.\n\nV těsném sousedství stojí most Malajsijsko-bosenskohercegovinského přátelství, zvaný též Bosmalův most.\n\n"}
{"id": "233334", "url": "https://cs.wikipedia.org/wiki?curid=233334", "title": "Ferris Bueller", "text": "Ferris Bueller\n\nFerris Bueller, vlastním jménem Sören Bühler, (* 29. září 1971, Freiburg im Breisgau, Bádensko-Württembersko, Německo) je německý DJ, producent a bývalý člen a spoluzakladatel skupiny Scooter.\n\nV roce 1993 společně s H. P. Baxxterem a Ricken J. Jordanem založil skupinu Scooter. První singl, který se Scooter vydal byl Vallée De Larmes a první album ...And The Beat Goes On!. V roce 1998 opouští Scooter a vydáva se na sólovou dráhu. Poslední album na kterém se Scooter spolupracoval bylo Age Of Love a singl No Fate. Vydal 3 vlastní singly, ale neměly zvláště velký úspěch.\n\nV květnu 2001 otevřel v Hannoveru vlastní studio a založil produkční skupinu Nuturn (společně s Kaiem Panschowem). V roce 2002 nahrál společně s dalším bývalým členem skupiny Scooter Axelem Coonem singl Don't Break My Heart v rámci projektu Fragrance. V roce 2001 se Ferris zabýval, jako producent vlastního studia Nuturn, zpracováním anglické verze hitu skupiny Scooter Nessaja, který získal zlato v Německu a dostal se do první desítky v hitparádách ve víc než 20 státech světa. Také na tom spolupracoval s Axelem Coonem.\nMomentálně Ferris spolu s vlastní společností pomáhá začínajícím německým hudebníkům.\n\n\n"}
{"id": "233338", "url": "https://cs.wikipedia.org/wiki?curid=233338", "title": "Oběžný kruh Scarff", "text": "Oběžný kruh Scarff\n\nOběžný kruh Scarff byl typ upevnění pohyblivého kulometu na britských dvoumístných letounech v době první světové války. Jeho autorem byl Warrant Officer (střelec) \"F. W. Scarff\" z Leteckého oddělení britské Admiralty. Oběžný kruh umožňoval střelci v otevřeném kokpitu lehce otáčet zbraň (typicky jeden nebo dva kulomety Lewis) do všech směrů. Upevnění bylo jednoduché, bytelné a poskytovalo střelci skvělé palebné pole. Bylo rovněž široce používáno a kopírováno ostatními letectvy. Například ve Francii byl okruh Scarff No.2 vyráběn v licenci pod označením TO3. Jeho dalším vývojem tam vznikl modifikovaný TO4.\n\nOběžný kruh Scarff se stal standardním uchycením pohyblivé výzbroje na dvoumístných letounech britských sil během první světové války a ještě mnoho let po válce u Royal Air Force. Zřejmě posledním britským letadlem s tímto kruhem byl obojživelný Supermarine Walrus.\n\n"}
{"id": "233340", "url": "https://cs.wikipedia.org/wiki?curid=233340", "title": "Tyrnävä", "text": "Tyrnävä\n\nTyrnävä je obec ve Finsku v provincii Severní Pohjanmaa. Počet obyvatel obce v roce 2003 byl 5 378. Rozloha obce činí 489,39 km² (3,84 km² připadá na vodní plochy). Hustota zalidnění je 11,1 obyvatel na km². Obec je čistě finskojazyčná.\n"}
{"id": "233342", "url": "https://cs.wikipedia.org/wiki?curid=233342", "title": "Ostrá (Velká Fatra)", "text": "Ostrá (Velká Fatra)\n\nOstrá je vrchol v jihozápadní části Velké Fatry na Slovensku. V tomto pohoří je Ostrá považována za jednu z nejkrásnějších hor. Její výška je 1247 metrů. Má dva skalnaté vrcholy s vápencovými věžemi a úzkým skalním oknem. Z vrcholu se otevírá výborný výhled na Drieňok, Tlstou, Turiecké údolí a okolní pohoří.\n"}
{"id": "233344", "url": "https://cs.wikipedia.org/wiki?curid=233344", "title": "Lanová dráha Diana", "text": "Lanová dráha Diana\n\nLanová dráha Diana je poslední (třetí) dokončená pozemní lanová dráha v Karlových Varech. Byla vystavěna v letech 1911 až 1912. V době zprovoznění byla nejdelší lanovou dráhou v Rakousko-Uhersku.\n\nO výstavbě lanové dráze na kopec Výšina přátelství (dnes je spíše používán název Diana) bylo rozhodnuto v roce 1911. Zalesněný kopec byl protkán sítí stezek, které využívali lázenští hosté, problémem ale byla jejich špatná dostupnost z údolí, kde se nacházela většina lázeňských budov. Dráha byla vystavěna v letech 1911–1912 podle projektu švýcarského inženýra H. H. Petera, dodavatelem byla vídeňská stavební společnost \"Leo Arnoldi\" a technická zařízení pocházela od firmy \"Österreichische Siemens Schuckert Werke\". K zahájení jejího provozu došlo 5. srpna 1912, několik týdnů po zprovoznění druhé lanovky k hotelu Imperial. Známá rozhledna Diana s restaurací na vrcholu Výšiny přátelství byla dokončena až dva roky po zprovoznění lanovky (27. května 1914), předtím se na kopci žádná zástavba nenacházela. Provoz dráhy byl sezónní, od dubna do října, interval byl přibližně 15 minut. Na rozdíl od obou lanových drah na Imperial, které vystavěla a provozovala soukromá firma, lanovku na Dianu financovalo město Karlovy Vary, v jejímž majetku se dráha také nacházela.\n\nStav lanové dráhy po druhé světové válce byl špatný, nicméně rekonstrukce se dočkala až v polovině 60. let. Roku 1954 lanovku od města převzal nově založený \"Dopravní podnik města Karlových Var\", přesto se však nikdy nestala součástí karlovarské MHD (na rozdíl od dráhy Imperial). V roce 1960 byl zaveden na dráze celoroční provoz. Modernizace lanovky probíhala za trvalé odstávky z provozu od září 1963 do června 1965. Byly dodány nové vozy, rekonstruována byla trať a dolní stanice. Po obnovení provozu lanová dráha opět jezdila celoročně. V letech 1972–1974 byla rekonstruována elektrická zařízení. Od 1. ledna 1976 provozoval lanovku, stejně jako celou karlovarskou MHD, národní podnik \"ČSAD Plzeň, dopravní závod Karlovy Vary\".\n\nVzhledem ke špatnému stavu dráhy byl její provoz zastaven v roce 1980 (obdobně jako u tunelové lanovky Imperial) a její osud byl nejasný. V roce 1984 byla zahájena její kompletní rekonstrukce, kterou provedla polská společnost \"Budimex\". Byly použity stejné vozy a technologie jako u dráhy Imperial, jedinou odlišností byl černý nápis „DIANA“ na obou čelech obou nově dodaných vozů a také skutečnost, že měly dveře po obou stranách karoserie. Rovněž došlo k rekonstrukci horní stanice. Provoz lanovky na Dianu byl obnoven 20. prosince 1988.\n\nV letech 1992 a 1993 provozoval městskou dopravu včetně obou lanovek nově vzniklý závod \"ČSAD Plzeň, dopravní závod MHD Karlovy Vary\", od roku 1993 pak nový městský dopravní podnik \"ČSAD MHD Karlovy Vary\", který od roku 2001 nese název \"Dopravní podnik Karlovy Vary, a. s.\"\n\nŠikmá délka (skutečná) lanovky je 453 m, vodorovná délka 418 m, výškový rozdíl činí 167 metrů, doba jízdy je 395 s (přibližně 6,5 minuty), rozchod kolejí je 1000 mm. Dráha je jednokolejná, uprostřed s výhybnou s Abtovými výhybkami. Vede zčásti v úrovni terénu, zčásti v zářezu, v části po náspu. Dráha má tři stanice – dolní \"Stará louka\" (v minulosti nesla též název \"Hotel Pupp\") blízko Grandhotelu Pupp (389 m n. m.), prostřední \"Jelení skok\" (473 m n. m.) v prostoru výhybny a horní \"Diana\" (původně \"Výšina přátelství\", 556 m n. m.). Zajímavostí je, že střední stanice se nachází přesně uprostřed dráhy, oba vozy zde tedy zastavují současně (ve výhybně). Dráhu křižují tři podchody a tři přechodové můstky. Stanice mají nástupiště z obou stran, vozy mají dveře též z obou stran. Strojovna dráhy se nachází v horní stanici. Původně disponovala elektromotorem o výkonu 61 kW, v roce 1974 byla vybavena novým strojem o výkonu 75 kW a po rekonstrukci v 80. letech zde fungoval elektromotor s výkonem 51 kW. Výměna stejnosměrného motoru za nový asynchronní motor o výkonu 55 kW s měničem frekvence o výkonu 75 kW proběhla v listopadu 2013.\n\nPůvodní vozy (v provozu do roku 1963) byly celodřevěné, s dvěma otevřenými a dvěma uzavřenými oddíly a celkovou kapacitou 36 sedících cestujících. Výrobcem byla firma \"Siemens\". Provozní rychlost byla 2 m/s.\n\nPři rekonstrukci v první polovině 60. let byly dodány nové vozy z \"Tatry Smíchov\". Jednalo se pouze o nové vozové skříně, které byly na dráze usazeny na podvozky původních vozů. Nové vagóny byly celokovové, se čtyřmi uzavřenými oddíly pro celkem 40 sedících cestujících. Po výměně elektromotoru v roce 1974 byla snížena provozní rychlost na 1,75 m/s.\n\nV letech 1984–1988 došlo k radikální modernizaci trati (zvýšení rychlosti na 2,04 m/s) a opětovné výměně vozů. Nové vozy dodal polský výrobce tramvají \"Konstal Chorzów\", mají kapacitu 50 sedících cestujících. Vagóny z \"Tatry Smíchov\" byly po čase sešrotovány i přesto, že zahraniční subjekty měly zájem o jejich zachování pro muzejní účely.\n\nNa lanovce neplatí tarif systému městské hromadné dopravy, ale speciální tarif, ačkoliv jejím provozovatelem je městský dopravce. Jsou ale uznávány celodenní jízdenky MHD. V provozu je lanovka celoročně (mimo provoz je pouze v lednu) v 15minutovém intervalu.\n\n\n"}
{"id": "233346", "url": "https://cs.wikipedia.org/wiki?curid=233346", "title": "Petr Mrkývka", "text": "Petr Mrkývka\n\nPetr Mrkývka (* 17. ledna 1964 Brno) je český právník, diplomat a vysokoškolský pedagog, od února 2016 člen legislativní rady vlády ČR.\n\nVystudoval Právnickou fakultu Masarykovy univerzity v Brně, kde od 1991 působil na Katedře správního práva a správní vědy, poté na Katedře finančního práva a národního hospodářství a je také proděkanem pro strategii a rozvoj fakulty. Od roku 1992 působí jako advokát (původně komerční právník), jeho koncipientem byl v letech 1993–1996 Zdeněk Koudelka. Má blízký vztah k Polsku a od roku 1998 je honorárním konzulem Polské republiky v Brně pro oblast jižní Moravy. Od 1. května 2013 je jmenován docentem v oboru Finanční právo.\n\n"}
{"id": "233348", "url": "https://cs.wikipedia.org/wiki?curid=233348", "title": "SNTF", "text": "SNTF\n\nSNTF (Société Nationale des transports ferroviaires) je největší alžírský železniční dopravce. Vlastní 3175 km železnic normálního rozchodu. 300 kilometrů z nich je elektrifikovaných. Dále ještě vlastní 1081 km úzkorozchodných železnic (1055 mm).\n\nŽeleznice byly stavěny v Alžírsku od roku 1857 francouzskou společností PLM a 4 místními společnostmi. V roce 1912 byli železnice sloučeny do CFAE. V roce 1938, kdy vznikla ve Francii SNCF, byli CFAE a PLM sloučeny do regionální společnosti OCFA, místní divize SNCF. V roce 1960 se OCFA stala samostatnou železniční společností pod názvem SNCFA (Société Nationale des Chemins de fer Français en Algérie). Po vyhlášení nezávislosti bylo jméno změněno na Société Nationale des Chemins de fer Algériens. V roce 1976 byla SNCFA rozdělena do 3 společností. Železnice připadla SNTF. Vnitřní neklid a později občanská válka v devadesátých letech měly ničivý dopad na železniční dopravu. Od té doby se situace v zemi pomalu uklidňuje, ale západní ambasády nedoporučují turistiku po území Alžírska.\n\nOsobní vlaky jezdí hlavně na trase Oran – Alžír – Constantine – Annaba a na trati Alžír – Biskra. Nákladní vlaky přepravují hlavně obiloviny, fosilní paliva, železnou rudu a chemikálie. \n\nSNTF projektuje vysokorychlostní koridor na trati Oran – Annaba a příměstské tratě v okolí Alžíru (RER) do roku 2009.\n\nSNTF vlastní: 24 elektrických lokomotiv, 154 dieselových lokomotiv, 13 motorových jednotek, 674 osobních vozů, 10 042 nákladních vozů a z nich je 3727 úzkorozchodných, 33 dieselových úzkorozchodných lokomotiv, 1 osobní úzkorozchodný vůz.\n\nDieselové lokomotivy:\n\nMotorové jednotky\n\nElektrické lokomotivy\n\nDieselové lokomotivy:\n\n"}
{"id": "233351", "url": "https://cs.wikipedia.org/wiki?curid=233351", "title": "MFK Stará Ľubovňa", "text": "MFK Stará Ľubovňa\n\nMFK Stará Ľubovňa (celým názvem: Mestský futbalový klub Stará Ľubovňa) je slovenský fotbalový klub, který sídlí ve městě Stará Ľubovňa. Založen byl v roce 1923 pod názvem ŠK Stará Ľubovňa. Od sezóny 2015/16 působí v páté lize Východoslovenského futbalového zväzu, sk. Šarišská.\n\nSvé domácí zápasy odehrává na stadionu MFK Stará Ľubovňa s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "233352", "url": "https://cs.wikipedia.org/wiki?curid=233352", "title": "Ii (obec)", "text": "Ii (obec)\n\nIi (švédsky \"Ijo\") je obec ve Finsku v provincii Severní Pohjanmaa.\nNa území obce žije 8 992 lidí (2007). Rozloha obce je 2 810,07 km², z čehož je 1 263 km² vodních ploch. Hustota zalidnění je 5,61 obyvatel na km². Současná obec vznikla 1. ledna 2007 sloučením obcí Ii a Kuivaniemi. Obec je jednotně finskojazyčná.\n\nIi je obec s nejkratším jménem ve Finsku a s jedním z nejkratších jmen na světě. Původ jména je sámský a znamená patrně místo k odpočinku či přenocování.\n"}
{"id": "233356", "url": "https://cs.wikipedia.org/wiki?curid=233356", "title": "Arnoštka Libická", "text": "Arnoštka Libická\n\nArnoštka Libická , \"vlastním jménem\" Arnoštka (Ernestina) Nápravníková, \"provdaná\" Reimerová (19. února 1835 Humpolec \"(některé dokumenty uvádějí chybné datum narození 28.února 1837)\" – 1. prosice 1893, Světlá nad Sázavou), byla česká divadelní herečka.\n\nArnoštka Nápravníková se narodila 19. února 1835 v Humpolci a již od mládí přišla do osobního kontaktu s místním ochotnickým divadlem. Jako dvacetiletá odešla do Prahy. Tehdy však ještě herecké školy nebyly, a tak se začala v tomto oboru vzdělávat soukromě u herečky Wiedermanové. Talent spolu se školením způsobil, že již za rok, v roce 1859, vystoupila pod uměleckým jménem Libická třikrát na scéně Stavovského divadla, ale angažmá nepodepsala.\nSamostatnou hereckou dráhu zahájila spolu s Jindřichem Mošnou v kočovné společnosti J. Kullas – J. Štandera, ale již v roce 1862 se ocitla jako hotová herecká osobnost oboru tragických hrdinek na prknech Prozatímního divadla. Vytvořila zde řadu významných rolí, z nichž jsou nejvíce ceněny ty, které vznikly v režii J.J. Kolára. Oceňován byl její půvab a příjemný, modulace schopný hlas.\n\nPo tvrdém konkurenčním boji s Otýlií Sklenářovou – Malou, která přebírala její úlohy, odešla v roce 1895 k německému divadlu do Olomouce. Ale tam ji stihla v této profesi tragédie – onemocnění hlasivek. Stačila se ještě provdat za hereckého kolegu Reimera, ale záhy ovdověla. Divadla se však nevzdala a v roce 1871 založila vlastní divadelní společnost, se kterou hostovala i na Slovensku. V jejím souboru sloužil i Josef Faltys, jeden z výrazných objevů této doby. Ekonomika a hospodárnost provozu kočovné společnosti však byla bývalé hvězdě první scény vzdálená, a tak roku 1883 společnost rozpustila, aby se stala garderobiérkou Národního divadla. Po roce však spolek s novou odvahou obnovila a stála v jejím čele až do své smrti, která ji zastihla v rodném kraji, 30. listopadu 1893 ve Světlé nad Sázavou. Její koncesi pak převzal Arnošt Josef Frýda.\n\n"}
{"id": "233358", "url": "https://cs.wikipedia.org/wiki?curid=233358", "title": "Kuivaniemi", "text": "Kuivaniemi\n\nKuivaniemi je bývalá obec v provincii Severní Pohjanmaa. V roce 2005 činila populace obce 2 001 lidí a rozkládala se na území o rozloze 961,72 km². Hustota zalidnění činila 2,1 obyvatel na km².\n\n1. ledna 2007 se obec Kuivaniemi připojila k obci Ii.\n\nV Kuivaniemi se narodil finský hudebník a politik (poslanec za středovou stranu Suomen keskusta) Mikko Alatalo.\n"}
{"id": "233361", "url": "https://cs.wikipedia.org/wiki?curid=233361", "title": "Pudasjärvi", "text": "Pudasjärvi\n\nPudasjärvi je město a obec ve Finsku v provincii Severní Pohjanmaa. Populace města čítí 9 674 obyvatel (2003). Rozloha je 5 865,79 km² (219,54 km² připadá na vodní plochy), hustota zalidnění obyvatel na 1,7 km². Pudasjärvi je rozlohou druhé největší město po Rovaniemi a jedno z největších na světě.\nPudasjärvi je známé díky své přírodě. Oblast Syöte na území obce je nejjižnějším místem Finska, kde lze nalézt typické hory tunturi. V Siurunankylä se pak nachází nejstarší skalní formace v Evropské unii.\n\nDvě známé melodic death metalové kapely, Kalmah a Eternal Tears of Sorrow pocházejí z Pudasjärvi\n"}
{"id": "233362", "url": "https://cs.wikipedia.org/wiki?curid=233362", "title": "Rover P5", "text": "Rover P5\n\nRover P5 byl osobní automobil britské automobilky Rover, jenž se nejvíce proslavil díky funkci hlavního britského vládního vozidla, kterou zastával\nod roku 1967 až do 80. let. Výroba byla ukončena v roce 1973. Vyrobeno bylo necelých 70 000 exemplářů. Jeho předchůdcem byl model P4, nástupcem model P6.\n\nDíky svému modernímu, avšak důstojnému vzhledu si jej oblíbila většina složek státní moci a ještě šest let po ukončení výroby ho používala premiérka Margaret Thatcherová. Premiér Harold Wilson si dokonce nechal nainstalovat speciální popelník, který odpovídal tvarům jeho dýmky. Jeden exemplář dokonce vlastnila i královna. Říká se, že se stal jedním z nejoblíbenějších vozů, které ve Windsoru řídila. Po řadu let se stal neodmyslitelným pomocníkem při dopravě zpráv do parlamentu a Buckinghamského paláce. Důležitost vozu dokazuje i fakt, že část vyrobených vozů byla uschována k dalšímu použití a tak tyto vozy sloužily až do 80. let pro potřeby vysokých státních úředníků.\n\nRover P5 nahradil model P4, od kterého převzal 3,5 litrový motor s výkonem 134 koní. Nepříliš rychlý motor se zprvu nezdál jako velký problém, jelikož většina zákazníků počítala pouze s konejšivým pohodlím, ale v polovině 60. let se začaly vyskytovat negativní ohlasy. Proto se od roku 1966 začal montovat vidlicový osmiválec Buick s výkonem 184 koní a maximální rychlostí 175 km/h. Tyto modely s novým motorem se prodávaly pod označením \"P5B\". Vůz se prodával ve variantě sedan nebo coupe. Interiér se vyznačoval přemírou luxusu. Přístrojová deska vyrobená z africké třešně, koberce a kůže téměř na všech ostatních plochách se ideálně hodily pro luxusní automobil, který byl také nazýván Rolls-Royce středních vrstev. Díky přijatelné ceně automobilka sotva stačila uspokojovat\npoptávku, která až do konce výroby zůstala velmi vysoká.\n\n"}
{"id": "233373", "url": "https://cs.wikipedia.org/wiki?curid=233373", "title": "3. slovenská fotbalová liga", "text": "3. slovenská fotbalová liga\n\n3. slovenská fotbalová liga je název třetí nejvyšší fotbalové soutěže na Slovensku. Hraje se každý rok od léta do jara se zimní přestávkou. Účastní se jí 66 týmů rozdělených do 4 skupin (Bratislava, Západ, Střed a Východ), každý s každým (v rámci jednotlivých skupin) hraje jednou na domácím hřišti a jednou na hřišti soupeře. Do druhé ligy postupuje vítězný tým z každé skupiny.\n\n"}
{"id": "233375", "url": "https://cs.wikipedia.org/wiki?curid=233375", "title": "Makroevoluce", "text": "Makroevoluce\n\nMakroevoluce je vznik a vývoj vyšších taxonů než druh. Zatímco mikroevoluce se projevují v krátkých časových úsecích, lze je ověřovat a v přírodě pozorovat, události speciační a makroevoluční jsou dlouhodobé, historické a neopakovatelné. Makroevoluce se studuje jako samostatný obor a uvažuje evoluční vývoj na základě selekčních tlaků, které se liší skupinu od skupiny, ať už se jedná o rodiny, kmeny nebo hejna. Makroevoluce je na rozdíl od mikroevoluce jevově zřetelná a evoluční vývoj má významné projevy. Příkladem makroevoluce je například vývoj kytovců, který se jeví skokový a bez pojítka s ostatními druhy, ale přitom se jedná o vývojový stupeň navazující na sudokopytníky.\n\nPředmětem studia makroevolučních biologů jsou z hlediska druhů podstatné události jako speciace, migrace a změna strategie, extinkce a adaptivní radiace nebo skupinového výběru. \n\nAnalýzy makroevoluce jsou možné v rámci prostředí R za pomoci balíku ape.\n\nAtmosférický kyslík hraje důležitou roli v makroevoluci.\n\n"}
{"id": "233379", "url": "https://cs.wikipedia.org/wiki?curid=233379", "title": "Jozef Herda", "text": "Jozef Herda\n\nJozef Herda (21. dubna 1910 Trnava – 4. října 1985 Bratislava) byl československý zápasník, propagátor sportu a trenér slovenské národnosti. Jeho největším úspěchem byla stříbrná medaile z olympijských her v Berlíně, patnáctkrát získal titul mistra republiky.\n\nNarodil se jako jedno ze 13 dětí v rodině zámečníka. Vyučil se řemeslu svého otce a jako sedmnáctiletý nastoupil do svého prvního zaměstnání. Zde ale příliš dlouho nepobyl, neboť poté, co vyhecován kamarády vylezl na tovární komín a na něm předvedl stoj na rukou, byl okamžitě vyhozen. Novou práci nemohl sehnat, až kamarád jeho otce, který přijel na návštěvu, doporučil mu odjet za prací do Prahy. Jelikož však neměl peníze na vlak, vydal se na cestu pěšky. Do Prahy dorazil po třech týdnech. Našel si práci u firmy Prokopec, vyrábějící výtahy, a podnájem v Karlíně.\n\nJeho tělo navyklé pohybu nevydrželo zahálet dlouho ani v Praze. V krátké době se tak stal cvičencem Sokola, odkud se přes FDTJ dostal do AFK Stráž bezpečnosti, kde se nejprve věnoval vzpírání, ale již po dvou měsících přešel k zápasu. V roce 1928 se v lehké váze umístil z 28 borců na třetím místě, následovalo vítězství na mistrovství Moravy a Slezska a v roce 1931 poprvé porazil Jindru Maudra, stříbrného medailistu z olympijských her v Amsterodamu.\n\nV AFK Stráž bezpečnosti patřil Herda k velkým oporám, ze 400 domácích a 26 mezinárodních utkáních k nimž nastoupil ve většině zvítězil. Dokonce začal vypomáhat jako trenér druhého mužstva. V roce 1934 odjel se Stráží do Švédska. Zde klub nastoupil k jedenácti zápasům a jen z jednoho odešel poražen. Sám Herda vybojoval z jedenácti zápasů devět vítězství. Jeho vítězný zápas s Eriksonem v Oerebro Švédové ocenili, věnovali mu křišťálovým pohár za nejlepší výkon.\n\nRadost Herdovi vydržela však jen do šatny, kde k němu přistoupil vedoucí Řičánek a zároveň s gratulací mu oznámil, že pohár mu nepatří, jelikož není uniformovaným strážníkem a pohár mu sebral. Ten na to reagoval přestupem do AFK Waldes.\n\nDo AFK Waldes přestoupili spolu s Jozefem i jeho bratři Ján a Emil. Jozef si z předchozího působiště navíc přinesl roční distanc, což znamenalo, že rok nesměl zápasit za žádný klub, ale pouze individuálně a na vlastní náklady.\n\nAFK Waldes byl klub, který začínal s jedním funkcionářem a třemi zápasníky. Právě v tomto klubu se poprvé ve větší míře projevoval Herdův organizační a propagátorský talent. Aktivně vyhledával zájemce o zápas, věnoval se trenérské práci a po sedmi letech jeho působení měl klub až 120 členů.\n\nHerda mohl jet na olympiádu již v roce 1932, ale na jeho účast se tehdy nesehnalo dostatek peněz. V roce 1936 prošel náročnou domácí kvalifikací, sehnaly se i finance a tak mohl Herda nastoupit k bojům o olympijské medaile v Berlínské Deutschlandshalle.\n\nV prvním kole položil na lopatky švýcarského zápasníka Hollingera, ve druhém vybojoval vítězství nad Maďarem Kalmánem, poté měl jedno kolo volno. Ve čtvrtém kole se střetl s Italem Molfinem, kterého po 10 minutách a 14 sekundách položil na lopatky. Výhra mu zajistila postup do finále, kde se střetl s Finem Koskelou a Estoncem Vällim. Prohra s Finem a výhra nad Estoncem znamenaly zisk stříbrné medaile.\n\nPo návratu do Prahy ho na nádraží čekalo bouřlivé přivítání. Dokonce přišel i jeho zaměstnavatel, továrník Waldes, který ho povýšil na kontrolora a zvýšil mu plat na 250 Kč týdně.\n\nÚspěch na olympiádě mu zaručil pozvánky na řadu zahraničních turnajů. V letech 1927 až 1941 nastoupil ve více než osmi stech zápasech a přes sedm set skončilo jeho vítězstvím. V roce 1942 mu protektorátní úřady neprodloužily povolení k pobytu a Herdovi tak nezbylo, než se ženou a dvěma dětmi odcestovat na Slovensko, do Bratislavy.\n\nSehnat práci nebylo jednoduché. Nakonec našel místo školníka a hned se začal věnovat zápasu. Nevěnoval se však jen tréninku, ale též propagaci a vyhledávání mladých adeptů. V rámci možností se též snažil o udržování mezinárodních styků.\n\nPo válce se dál věnoval zápasu jak aktivně, tak jako trenér, propagátor a funkcionář. V roce 1946 zvítězil v těžké váze nad Josefem Růžičkou, kterého dokázal položit na lopatky i přes to, že Růžička vážil 140 kg, zatímco Herda jen málo přes 73. V roce 1947 z 30 domácích zápasů zvítězil v 25. V roce 1948 zvítězil v kvalifikaci na londýnské olympijské hry, na které však vyslán nebyl. V roce 1952 mu byl udělen titul mistr sportu, v roce 1956 pak naposledy reprezentoval svoji vlast na mezinárodním poli.\n\nZemřel v Bratislavě v roce 1985 ve věku 75 let.\n\n\n"}
{"id": "233381", "url": "https://cs.wikipedia.org/wiki?curid=233381", "title": "Guitars (album, Mike Oldfield)", "text": "Guitars (album, Mike Oldfield)\n\nGuitars je osmnácté studiové album britského multiinstrumentalisty Mika Oldfielda. Bylo vydáno v květnu 1999 (viz 1999 v hudbě) a v britském žebříčku prodejnosti hudebních alb se umístilo nejlépe na 40. místě.\n\nInstrumentální deska \"Guitars\" je zajímavá tím, že veškerou hudbu na albu nahrál Oldfield pouze pomocí různých typů kytar. Za zmínku stojí použití kytar vybavených technologií MIDI, které byly použity pro vytvoření bicích a speciálních zvuků.\n\nNěkteré skladby na albu jsou věnovány, např. těm, kteří zemřeli při výstupu na Mount Everest („Summit Day“), nebo B. B. Kingovi („B. Blues“). Skladba „Four Winds“ se skládá ze čtyř částí, z nichž každá je muzikální zpodobnění jedné ze čtyř světových stran (sever, jih, východ a západ).\n\n\n"}
{"id": "233393", "url": "https://cs.wikipedia.org/wiki?curid=233393", "title": "The Warriors (film)", "text": "The Warriors (film)\n\nThe Warriors je americký dramatický film z roku 1979 společnosti Paramount Pictures, který je v zahraničí považován za kultovní. Film vykazuje mnoho společných znaků s povídkou Sola Yolicka. Povídka i film obsahují společné prvky z knihy \"Anabáze\" řeckého spisovatele Xenophona. \n\nV epizodních rolích či jako komparz se ve filmu mihli později známí herci Steve James, Mercedes Ruehl, Sonny Landham a režisér Craig R. Baxley.\n\nCyrus (Roger Hill), vůdce gangu The Gramercy Riffs, nejsilnějšího gangu v New York City, svolává půlnoční sjezd všech gangů z New York City. Od každého gangu vyžaduje 9 zástupců beze zbraní, kteří se mají dostavit do parku Van Cortland. The Warriors, pocházející z Coney Island ve čtvrti Brooklyn, jsou jedním z gangů. Cyrus navrhuje všem gangům uzavření trvalého příměří a tím si chce zajistit cestu k ovládnutí města. Většina gangů schvaluje jeho nápad, ale Luther (David Patrick Kelly) zastřelí Cyruse propašovanou zbraní. V nastoleném zmatku Luther svede vraždu Cyruse na vůdce gangu The Warriors, Cleona (Dorsey Wright), který je následně ubit k smrti gangem The Gramercy Riffs. Ostatní členové gangu utíkají na blízký hřbitov, kde Swan (Michael Beck) rozhodne jít zpět na Coney Island pomocí metra i přes riziko střetnutí s ostatními gangy. The Gramercy Riffs shledají The Warriors vinnými a předají zprávu o Cyrusově smrti DJ (Lunne Thigpen), která prostřednictvím rádia dává informace ostatním gangům.\n\nPři jednom střetu s gangem Turnbull AC's se The Warriors podaří uniknout do metra. Nicméně při cestě na Coney Island je vlak zastaven kvůli ohni na kolejích, The Warriors jsou nuceni vystoupit dříve v Tremontu, území patřící gangu The Orphans vedeného mužem jménem Sully (Paul Gresco), jenž jedná se Swanem a Verminem (Terry Michos) mírumilovně. Nicméně Mercy (Deborah Van Valkenburgh) chce vyprovokovat bitku mezi The warriors a The Orphans, čemuž se první jmenovaný gang vyhne vržením Molotovova koktejlu. Mercy se rozhodne následovat The Warriors.\n\nPoté, co gang dorazí na stanici 96th Street na Manhattanu, jsou pronásledováni hlídkující policií. Tři z nich utečou do vlaku mířícího na Union Square, zatímco Fox (Thomas G. Waites) utíká s Mercym jiným směrem, kde se dostane do potyčky s policistou, jejíž výsledkem je svržení Foxe policistou do kolejí pod projíždějící vlak metra, Mercy se podaří uniknout. Swan a zbývající tři členové utíkají ven z metra, kde se musí dát opět na útěk, tentokrát před gangem The Baseball Furies. Po krátké honičce se dostávají dva zmíněné gangy do potyčky, kde díky úspěšné taktice Swana a Snowa (Brian Tyler) The Warriors vítězí. Po rvačce se Ajax (James Remar) pokusí o znásilnění osamělé ženy. Ajax je zatčen, poněvadž žena byla policistka v utajení.\nPři příjezdu na stanici 72nd Street se Vermin, Cochise (David Harris) a Rembrandt (Marcelino Sánchez)seznámí s gangem tvořeného výhradně dívkami, The Lizzies. V jejich úkrytu dívky vytasí zbraně a pokusí se o zabití členů třech členů The Warriors, ale těsně unikají a nyní vědí, že všichni ve městě jsou přesvědčeni o smrti Cyruse rukou The Warriors.\nPoté, co Swan odešel od ostatních napřed, vrací se na stanici 96th Street, kde najde Mercy. Dostávají se do další honičky s policií a Swan a Mercy utečou do tunelu metra. Vrací se zpět na Union Square, kde se setkává s ostatními členy gangu. Narazí na nepřátelský gang, The Punks, se kterým bojují a vyhrávají. Gang The Riffs mezitím navštěvuje člen konkurenčního gangu, který informuje o skutečnosti, která se stala na sjezdu gangů.\nThe Warriors se konečně dostávají na Coney Island, kde jsou ovšem konfrontováni dalším gangem, The Rogues. Swan vyzývá Luthera na souboj muže proti muži, ovšem Luther tasí revolver. Swan hází svůj nůž do Lutherova předloktí a tím ho ozdbrojuje. The Riffs přicházejí, aby uvedli události na pravou míru. Po krátkém monologu nechávají The Warriors projít. DJ na konci ohlašuje, že poplach byl odvolán, když vyšla najevo pravda o zastřelení Cyruse.\nZatímco film byl samotnou adaptací románu, podle filmu vznikly další výrobky. Soundtrack byl vydán v témže roce, ve kterém měl premiéru film.\n\nRežisér Tony Scott oznámil v roce 2008 remake, který by se odehrával v Los Angeles namísto v New Yorku, kde se konal originální film.\n„Originální The Warriors byli v New Yorku sedmdesátých let, a vše šlo nahoru a vertikálně. A já teď tvořím současné věci v Los Angeles, takže vše je horizontální. Moje vize The Warriors je Los Angeles v roce 2007 a gangů místo toho, aby jich bylo 30, bude 3 000 nebo 5 000.“\nScott se setkal se současnými gangy, mimo jiné Crips a Bloods, kvůli výzkumu pro svůj remake.\n"}
{"id": "233394", "url": "https://cs.wikipedia.org/wiki?curid=233394", "title": "Stratigrafie Marsu", "text": "Stratigrafie Marsu\n\nStratigrafie Marsu je vědní disciplína v planetologii, která se snaží rozčlenit základní stratigrafické jednotky na Marsu. V současnosti se skládá ze tří základních jednotek (tedy \"Noachian\", \"Hesperian\" a \"Amazonian\"), které byly vyčleněny na základě fotografií sondy Viking ze 70. let 20. století, konkrétně z roku 1978, kdy byly definovány dvojicí autorů. Nyní, vzhledem k získávání stále nových dat ze sond z posledního desetiletí, které kolem Marsu obíhají či po něm jezdí, procházejí podstatnou revizí. Vzhledem k tomu, že zatím není možné získat geologické vzorky přímo z hornin na povrchu, je celá stratigrafie založena na pozorování svrchní vrstvy kůry, respektive na projevech impaktů cizích těles na povrch.\n\nMnožství kráterů, jejich překryv či stupeň eroze je směrodatným vodítkem, podle kterého se dá určit přibližné stáří pozorované části. Tato nepřímá metoda je tedy pouze orientační a tak se v budoucnosti může snadno stát, že velká část stratigrafie bude pozměněna, či upravena a že data o horninách budou zpřesněny. Současné členění je tedy jen orientační, slouží pro hrubý popis událostí.\n\nPro určování relativního stáří hornin se využívá model „stáří kráterů“, který je znám z Měsíce. Oproti Marsu jsou totiž krátery na Měsíci velmi dobře zmapované a spočtené, jelikož je lidmi zkoumán z blízka po velmi dlouhou dobu, což dává možnost spočíst si četnost velkých zásahů a získat tak časovou osu. K tomu byl Měsíc také navštíven lidmi během projektu Apollo (11 až 17), kteří přivezli vzorky měsíční horniny z místa přistání. Vzorky byly následně datovány pomocí rozpadových řad, což určilo jejich absolutní stáří mezi 3,6 až 3,75 miliardami let. Jelikož moduly přistávaly v místě s nízkým výskytem kráterů, došlo se k závěru, že od 3,8 miliard let byl povrch Měsíce těžce bombardován. Následným jednoduchým porovnáním stupně eroze kráterů, výskytem a jejich překrytu se dá zhruba datovat stáří oblastí na Marsu, které jsou krátery pokryty. Na tomto základě je v současnosti určováno stáří povrchu.\nMarsovská historie (V miliónech let)<noinclude>\n\nPrvní geologické mapy, dle kterých by se dala stratigrafie odvozovat, začaly vznikat až v době, kdy člověk byl schopen na povrchu zaznamenat podrobnější detaily. Tato doba je spojena s prvními kvalitnějšími snímky, které se začaly objevovat po úspěšné misi Viking. Na základě získaných dat, se začal tvořit první systém, dle kterého vzniklo první rozčlenění (\"Scott\", \"Carr\" 1978, \"Tanaka\" 1986 a později Tanaka s kolektivem v 1992). Některé oblasti se ale nepodařilo sondě Viking prozkoumat, či data byla velmi slabá a tak velké oblasti území Marsu nebylo možno do systému zařadit. Tehdejší rozlišení fotografií současně ani neumožňovalo pozorovat menší detaily (některé mapy dosahovaly měřítka až 1:25 000 000.) Na základě těchto map bylo možno provést první hrubé rozdělení na tři základní jednotky: \"Noachian\", \"Hesperian\" a \"Amazonian\" (viz dále).\n\nV posledních letech díky značnému úspěchu sond (Mars Global Surveyor, Mars Reconnaissance Orbiter či Mars Express) a roveru Mars Exploration na povrchu Marsu mají vědci lepší znalosti o geologické stavbě a jsou zásobeni kvalitními snímky, na kterých se dají pozorovat velmi podrobné detaily. Dále díky pracím sond Mars Express a Mars Global Surveyor, jsou schopni změřit relativní nadmořskou výšku, která dále přináší neocenitelné poznatky o historii planety. Nová data se v současnosti odrážejí v přesnějších poznatcích a vedou k velké revizi stratigrafie Marsu.\n\nObdobí \"noachinu\" je datováno do 3,7 miliard let, ale předpokládá se, že většina základních jednotek byla zformována okolo 4,1 miliard let (\"Nimmo\" a \"Tanaka\", 2005) (oproti tomu starší zdroje uvádějí 3,8 až 3,5 miliard let). V tomto období byl povrch planety vystaven extrémnímu bombardování cizími tělesy v největší míře za celou historii planety. Na 10 km povrchu jednotky noachian bylo rozpoznáno na 200 kráterů větších než 5 km a 25 větších než 16 km. Hlavní část jednotky nebyla zatím přesně určena, ale předpokládá se, že většina velkých kráterů vznikla před 4,1 miliardy let (Nimmo a Tanaka, 2005).\n\nV této době na povrchu planety existoval vedle masivního bombardování také silný vulkanismus, který pomáhal vlivem unikajících sopečných plynů vytvářet klima planety v podobě husté atmosféry. Docházelo ke vzniku vyboulení v oblasti Tharsis. Předpokládá se, že v této době na povrchu mohly existovat řeky a možná i oceán, jelikož zde existovala voda v kapalném stavu. Nové objevy naznačují, že v této době docházelo k pravidelným obrovským záplavám. Některé hypotézy pracují i s myšlenkou, že v této době mohl vzniknout na Marsu primitivní život (i když žádné důkazy nebyly dosud předloženy).\n\nNázev jednotky je odvozen od oblasti Noachis Terra, která se nachází mezi -20° a -80° a mezi 30° z. d. a 30° v. d.\n\nNejstarší oblasti \"hesperianu\" prošly doznívající vlnou masivního bombardování, což je možno pozorovat na množství kráterů. Po skončení hlavní vlny dochází k uklidnění a začátku masivního výlevného vulkanismu, kdy se do okolí rozlévaly do širokého okolí převážně bazické (málo viskózní) lávy. Vznikala lávová jezera, která pomalu tuhla, čímž byly zformovány rozsáhlé lávové štíty. Vulkanismus postupně s časem skomíral, což vedlo k postupnému ochlazování planety a řídnutí atmosféry. Voda se již na povrchu nemohla vyskytovat v tekutém stavu a přeměňovala se na led, či unikla do kosmického prostoru. Některé teorie předpokládají, že část vody byla přeměněna na led a následnou erozivní činností překryta horninovým materiálem a v současnosti se nachází pod povrchem planety.\n\nNa 10 km povrchu jednotky hesperian bylo rozpoznáno 67 kráterů o průměru větším než 5 km a 400 kráterů větších než 2 km. Z těchto poznatků bylo odhadnuto, že jednotka je stará od 3,7 (jiné zdroje uvádějí 3,5 či 3,8) miliard let a skončila před 1,8 miliard let. Pojmenována byla podle oblasti Hesperia Planum, která se nachází cca +10° a +35° a mezi 240° z. d. až 260° z. d.\n\nNejmladší jednotkou na povrchu planety byla nazvána \"amazion\" podle oblasti Amazonis Planitia, která se nachází mezi oblastí Tharsis a Elysium. Její vznik je datován do období po 1,8 miliard let až do současnosti. Během této doby planeta ztratila většinu své atmosféry a voda na povrchu nemůže existovat ani v kapalném stavu a i led rychle sublimuje z povrchu do atmosféry. Oproti předchozím jednotkám obsahuje jen několik větších kráterů, což koresponduje s jejím věkem. V tomto období nesporně ale docházelo ještě na povrchu k projevům vulkanismu, jelikož došlo ke vzniku Olympus Mons a dalších velkých sopek v oblasti.\n\nPodle nejnovějších pozorování se zjistilo, že projevy vulkanismu na povrchu Marsu probíhaly vzhledem ke geologickému času v nedávné době před cca 150 milióny let.\n\nDokud nebudou na Zemi vzorky přímo z povrchu Marsu, u kterých bude známé přesné místo odběru, zůstává datace pouhou aproximací podmínek, které známe z Měsíce. Je téměř jisté, že absolutní datace marťanských hornin posune hranice jednotlivých period a že pozmění stratifikaci. Na druhou stranu současný model je ten nejlepší, který jsme schopni vytvořit bez skutečných dat a jenž prozatím postačuje pro geologická studia historie planety.\n\n"}
{"id": "233396", "url": "https://cs.wikipedia.org/wiki?curid=233396", "title": "Magda Lokvencová", "text": "Magda Lokvencová\n\nMagda Lokvencová, provdaná Magda Husáková (19. září 1916, Pacov, Rakousko-Uhersko – 17. ledna 1966, Bratislava) byla původem česká právnička, herečka a režisérka, působící na Slovensku.\n\nMagda Husáková-Lokvencová, narozená 19. září 1916 v Pacově, není v Čechách příliš známá, alespoň ne v té profesi, kterou se zapsala na Slovensku do historie, ale spíše jako první žena Gustáva Husáka. Její matka Juliana pocházela z rodu Hradeckých, kteří měli v Pacově hostinec. Jako mladá dívka odešla Magda s otcem Antonínem Lokvencem, zaměstnaným ve službách armády, na Slovensko, které se jí po zbytek života stalo domovem. Záhy přišla o matku, a tak se s otcem starala o dva mladší sourozence. S budoucím manželem, JUDr. Gustávem Husákem, se seznámila v roce 1935 na jedné přednášce levicové inteligence. Dne 1. září 1938 se za Husáka provdala. Měla s ním dva syny, Vladimíra, který se narodil v roce 1944 v Moskvě, a mladšího Jána (1946–2004). Jejich manželství bylo rozvedeno krátce po návratu Gustáva Husáka z vězení v roce 1960.\n\nMagda Husáková-Lokvencová byla absolventkou právnické fakulty Univerzity Komenského v Bratislavě, stejně jako její manžel. Doktorát práv obhájila roku 1940. Během existence první Slovenské republiky studovala při zaměstnání dramatický obor Státní konzervatoře v Bratislavě. Divadlo pro ni představovalo největší lásku života. Vzdělaná levicová intelektuálka se v tomto oboru záhy stala nespornou autoritou.\n\nV letech 1947 až 1952 byla herečkou a režisérkou Nové scény v Bratislavě. Když byl její muž Gustáv Husák uvězněn, čekala i na ni zprvu internace. Přes naléhání jeho odpůrců se s ním tehdy nerozvedla. Sama musela odejít z divadla a na čas se věnovat muzejnictví. V letech 1952 až 1955 pracovala ve Slovenském národním muzeu), což později zúročila při tvorbě koncepce divadelního muzea v Prešově, jejíž realizaci však započalo Národní divadelní centrum Bratislava teprve v roce 1991. V letech 1955 a 1956 působila jako režisérka v Košicích. Poté se ještě v roce 1956 vrátila na Novou scénu do Bratislavy a působila tam až do své smrti. V průběhu let 1948 až 1952 také učila na bratislavské konzervatoři a od roku 1965 na Vysoké škole múzických umění v Bratislavě.\n\nJako herečka působila v několika filmech, včetně legendárního titulů \"Jánošík\" a \"Vlčie diery\" a naposledy roku 1962 v \"Polnočnej omši\". Pozornost věnovala také amatérskému divadlu a ještě rok před smrtí se zúčastnila legendární přehlídky amatérského divadla Jiráskův Hronov.\n\nJejím druhým životním partnerem se stal herec Ctibor Filčík (1920–1986). Zemřela ve věku nedožitých padesáti let 17. ledna 1966 a pohřbena je ve Slávičím údolí v Bratislavě. V roce 2003 se na půdě Divadelního ústavu v Bratislavě konalo kolokvium k životu a dílu této první slovenské profesionální režisérky. Přední slovenští herci a divadelní teoretici ji označili za přední zjev moderní slovenské divadelní režie.\n\n"}
{"id": "233398", "url": "https://cs.wikipedia.org/wiki?curid=233398", "title": "Kontrolní součet", "text": "Kontrolní součet\n\nKontrolní součet je doplňková informace, která se předává spolu s vlastní informací a slouží k ověření, zda je vlastní informace úplná a zda při jejím přenosu nedošlo k chybě. Kontrolní součet je výsledkem nějaké předem určené operace, provedené s vlastní informací. Příjemce informace má možnost sám kdykoliv spočítat svůj vlastní kontrolní součet. Jakmile vypočtený kontrolní součet nesouhlasí s předaným kontrolním součtem, znamená to, že během přenosu došlo k poškození zprávy nebo k poškození kontrolního součtu.\n\nPro výpočet kontrolního součtu se používají různé metody. Principiálně nejjednodušší metodou je zaslání úplné kopie celé informace; pokud při přenosu informace došlo k jejímu poškození, příjemce pozná, že se obě kopie navzájem liší. Nevýhodou této metody je však velká redundance – je třeba přenášet dvojnásobný objem dat. Prakticky používané metody tedy jako kontrolní součet používají jen menší dodatkovou informaci; jednoduchým příkladem použitelným při předávání řady čísel je součet všech čísel. Tento způsob se používá např. v daňovém přiznání a různých statistických výkazech.\n\nMezi další prakticky používané metody patří například:\n\nMetody se podstatně liší podle toho, zda jsou určeny pro kontrolu člověkem (rodná čísla, ISBN) nebo počítačem.\n\n"}
{"id": "233403", "url": "https://cs.wikipedia.org/wiki?curid=233403", "title": "Patník", "text": "Patník\n\nPatníky jsou kamenné kvádry zasazované dříve podél silnic, původně pro snazší nasedání a sesedání z koně, později snad pro vymezení okraje silnice.\nPro určování vzdálenosti se podél silnic stavěly objekty podobné patníkům, většinou opatřené číselným údajem - tzv. milníky, později kilometrovníky. Jako patníky se dnes označují též plastové směrové sloupky, které slouží k vymezení okrajů silnice.\n\nTvarově podobné původním patníkům jsou mezníky. Slouží pro viditelné označení nějak důležitých míst (respektive určitých významných bodů) především ve volné krajině. Jedná se obvykle o kamenný či betonový předmět zčásti zasazený do země, vyhotovený zpravidla ve tvaru kvádru a popřípadě opatřený doplňujícím nápisy (někdy i se zaoblenou vrchní částí). Užívá se zejména v terénní geodézii, pozemkové správě či v telekomunikacích.\n\nPočet pohraničních patníků v České republice se udává na 2 463 206, přičemž se někdy nachází i 3 na sobě.\n\nPatníky se stavěly podél cest od dob starého Říma. Především pro rychlou dopravu legií byly v té době budovány rozsáhlé komunikace po celém impériu (odhadováno 160-300 tis.km). Patníky byly osazovány podél cest v pravidelných vzdálenostech pro snazší nasedání a sesedání z koně.\n\nV českém výrazu „patník“ je základ je odvozený od slova „pata“, neboť patník byl při nasedání pro patu jezdce oporou.\n\n\n\n\n\n"}
{"id": "233405", "url": "https://cs.wikipedia.org/wiki?curid=233405", "title": "Iljušin Il-18", "text": "Iljušin Il-18\n\nIljušin Il-18 (V kódu NATO \"Coot\") je sovětský víceúčelový turbovrtulový letoun z poloviny 50. let 20. století. Letoun poprvé vzlélt v roce 1957 a stal se jedním z nejznámějších a nejodolnějších sovětských letadel své doby. Il-18 byl po několik desetiletí jedním z hlavních dopravních letadel na světě a byl ve velkém vyvážen. Díky trvanlivosti draku dosáhlo mnoho letadel více než 45 000 letových hodin a typ nadále v omezeném počtu zůstává jak ve vojenské, tak v menší míře i civilní službě. Nástupcem Il-18 se stal proudový dopravní letoun s dlouhým doletem Iljušin Il-62.\n\nIl-18 vznikl dle požadavků sovětské státní letecké společnosti Aeroflot na letoun pro přepravu osob i pro přepravu nákladů a vojenské účely. Konstruktér Sergej Iljušin však upřednostňoval dopravní letoun, který by měl ekonomičtější provoz. Výsledkem konstrukčních prací byl dolnokřídlý letoun s turbovrtulovými motory, který poprvé vzlétl 4. července 1957. Od roku 1959 začal stroj létat na linkách Moskva - Soči a Moskva - Almaty; postupně začaly Il-18 létat i na několika vnitrostátních i mezinárodních linkách SSSR.\n\nLetouny Il-18 sloužily u všech leteckých společností bývalého socialistického tábora, ve velkém množství a po dlouhou dobu. Od začátku 60. let létaly i u Československých aerolinií. ČSA používaly Il-18 na vnitrostátních linkách (zejména do Bratislavy, Košic a Popradu), na linkách po Evropě, na linkách do Afriky, na Blízký východ a jistý čas i na dálkové lince do Havany, kam létaly Il-18 verze D. Linka do Havany měla mezipřistání v irském Shannonu a v kanadském Ganderu. Brzy však byly Il-18D na této lince nahrazeny letadly Il-62. Poslední Il-18 vyřadily ČSA až v roce 1990.\n\nIl-18 byl vyráběn v několika typových verzích s různou kapacitou cestujících a nákladu a byl vyvážen do mnoha zemí světa. Celkem bylo vyrobeno přes 850 kusů a mnohé z Il-18 létají ještě dnes. Existovala i armádní verze značená Il-20 Coot, která sloužila jako radarem vybavený letoun včasné výstrahy.\n\n\n\n\n"}
{"id": "233406", "url": "https://cs.wikipedia.org/wiki?curid=233406", "title": "Vnitřní kanalizace", "text": "Vnitřní kanalizace\n\nVnitřní kanalizace je soustava potrubního vedení uvnitř budovy odvádějící odpadní vodu přes kanalizační přípojku z nemovitosti do veřejné kanalizace, případně přímo do domovní čistírny odpadních vod, žumpy či septiku. Vnitřní kanalizace může být jednotná nebo oddílná, gravitační, tlaková nebo podtlaková. Vnitřní kanalizace patří do oboru souhrnně nazývaného technické zařízení budov.\n\nVnitřní kanalizace rozdělujeme podle:\n\nJe-li stoková síť oddílná, musí být i vnitřní kanalizace oddílná.\n\nJde o odpadní potrubí uvnitř budovy případně pod budovou. Jednotlivé úseky potrubí se rozdělují na:\n\nJde o hlavní ležaté svody mimo budovu - úseky potrubí od nemovitosti po kanalizační přípojku případně je to celá areálová kanalizace před kanalizační přípojkou. Na vnější části vnitřní kanalizace můžou být také objekty na předčištění odpadní vody jako odlučovač tuků, odlučovač ropných látek, lapák písku apod. Dále se zde umisťují vzorkovací a měřící místa pro kontrolu kvality a množství vypouštěných odpadních vod před vypuštěním do veřejné kanalizace. U dešťové nebo jednotné areálové kanalizace se z důvodu nekapacitní veřejné kanalizace také můžou zřizovat dešťové zdrže.\n\n\nNavrhování vnitřní kanalizace u staveb, na které je nutné vydání stavebního povolení případně ohlášení patří mezi vybrané činnosti ve výstavbě podle § 158 \"Zákona č. 183/2006 Sb., o územním plánování a stavebním řádu (stavební zákon)\". Vybrané činnosti ve výstavbě mohou vykonávat pouze osoby s autorizací v oboru technika prostředí staveb, kterou uděluje ČKAIT (Česká komora autorizovaných inženýrů a techniků činných ve výstavbě) v souladu se \"Zákonem č. 306/1992 Sb., o výkonu povolání autorizovaných architektů a o výkonu povolání autorizovaných inženýrů a techniků činných ve výstavbě\" v pozdějším znění.\nVnitřní kanalizace se navrhuje v souladu s technickou normou \"ČSN 75 6760 Vnitřní kanalizace\" a dalšími.\n\nObecné požadavky pro výstavbu vnitřní kanalizace stanoví \"Vyhláška o obecných technických požadavcích na výstavbu č. 137/1998 Sb.\", §44. Provádět dodávku vnitřní kanalizace může opět pouze osoba s autorizací podle \"Zákona č. 306/1992 Sb.\"\n\n"}
{"id": "233408", "url": "https://cs.wikipedia.org/wiki?curid=233408", "title": "Iljušin Il-62", "text": "Iljušin Il-62\n\nIljušin Il-62 (V kódu NATO „Classic“) je sovětský úzkotrupý dopravní proudový letoun s dlouhým doletem z první poloviny šedesátých let 20. století. Jako nástupce populárního turbovrtulového letounu Il-18 s kapacitou téměř 200 cestujících a posádky byl Il-62 v době svého prvního letu v roce 1963 největším proudovým dopravním letadlem na světě. Šlo o jednu ze čtyř průkopnických konstrukcí s dlouhým doletem (mezi další patřily např. Boeing 707, Douglas DC-8 a Vickers VC10) a první takový typ, který provozoval Sovětský svaz a řada jeho spojeneců. Il-62 vstoupil do služeb Aeroflotu 15. září 1967 inauguračním letem z Moskvy do Montréalu a zůstal standardním sovětským a později ruským letadlem dlouhého doletu po několik desítek let.\n\nSergej Iljušin a jeho kancelář začal vyvíjet Il-62 na základě rozhodnutí Rady ministrů SSSR ze dne 26. února 1960 jako náhradu za dosluhující a již zastaralý turbovrtulový Tupolev Tu-114. Tehdejší vedení Aeroflotu potřebovalo nový letoun pro zabezpečení provozu svých dálkových linek. Hlavním požadavkem, který muselo letadlo splňovat, byl dolet bez mezipřistání kolem 7 700 km, při kapacitě minimálně 150 cestujících.\n\nKoncepce Il-62 připomínala letoun Vickers VC10, tedy aerodynamicky čisté křídlo s 35° šípem, čtyři motory po dvojicích uchycené zboku na ocasní části trupu a ocasní plochy ve tvaru písmene T. Jako u letadla VC-10 bylo užito dvouštěrbinových vztlakových klapek, ale namísto slotů byl na křídle Il-62 užit tzv. „\"psí zub\"“, což je zalomení náběžné hrany křídla, které zlepšuje aerodynamické vlastnosti letounu při vzletu a přistání. Další výraznou odlišností je posun těžiště stroje dozadu, což si sice vyžádalo vysunovací čtvrtou podvozkovou nohu pod zádí, ale zásadně to zmenšilo rozměr ocasních ploch a spotřebu paliva. V důsledku toho je i ovládání výškovky mechanické, bez posilování, což je u letounu této velikosti ojedinělé. Iljušin je dálkový, výhradně civilní stroj s klasickou výbavou, který prodělal jedinou zásadní modernizaci, Vickers civilní/vojenský stroj pro střední tratě, se snahou o moderní, až průlomová technická řešení, a po celou dobu výroby se na něm prováděly technické úpravy.\n\nPrvní ze dvou prototypů Il-62 (výr. č. 30001) s registračním číslem СССР-06156 vzlétl 3. ledna 1963 s posádkou zalétávacího pilota V. K. Kokkinakiho a pilotem E. I Kuzněcovem. Byl poháněn čtveřicí proudových motorů Ljulka AL-7 každý o tahu 77,53 kN. Tyto starší motory nebyly určeny pro Il-62 – pro tento letoun byly vyvíjeny motory Kuzněcov NK-8-4, každý o tahu 103 kN, které v době zahájení letových zkoušek nebyly ještě dokončeny. \n\nDne 24. dubna 1964 byl zalétán druhý prototyp (30002, CCCP-06153) poháněný motory Mikulin AM-3M, které byly později nahrazeny pohonnými jednotkami NK-8-2.\n\nV průběhu letových zkoušek se vyskytlo mnoho problémů hlavně v oblasti aerodynamiky, značný problém byl rovněž s vysokými vibracemi motorů. Řešení těchto problémů způsobilo značné zpoždění zahájení sériové výroby. Dne 25. února 1965 došlo během zkušebního programu k havárii prvního prototypu, kterému během vzletu vysadil jeden z motorů. Po tvrdém dosednutí došlo k narušení konstrukce a následnému požáru.\n\nPrvní předsériový stroj (30003, CCCP-06176) poprvé vzlétl v Žukovském 28. července 1965. Čtvrtý předsériový Il-62 (40004, CCCP-06170) byl použit k ověření avioniky a poté sešrotován. Pátý nelétající vyrobený kus posloužil ke statickým zkouškám ve vodní nádrži. Po dokončení předepsaných testů byl sešrotován také druhý prototyp. Výroba Il-62 začala ve výrobním závodě č. 22 v Kazani, odkud také z letiště Borisoglebskoje 13. února 1966 vzlétl první sériový Il-62 (50101, CCCP-86661). Proti prototypům měl odlišně tvarovaný kryt radiolokátoru na přídi, inovované koncové oblouky křídel a motory NK-8-4 s obraceči tahu.\n\nIljušin Il-62 je čtyřmotorový, proudový, přetlakovaný, dolnoplošník celokovové skořepinové konstrukce s motory umístěnými vzadu na dvou sdružených motorových gondolách pod SOP tvaru T, vždy po dvou motorech na každé straně trupu. Konstrukce je tvořena převážně z hliníkových slitin a z části z oceli a titanu. Obsluhován je 5člennou posádkou a je určen pro max. 186 cestujících, nejčastější kombinace je pro 168 cestujících v konfiguraci 66 + 102. Letoun má dolet 8 700–9 200 km a cestovní rychlost 820 až 900 km/h ve výškách 10 až 12 km. Potřebná délka vzletové dráhy u hladiny moře ve standardní atmosféře je 3250 m, přistávací dráha 2800 m. Životnost letounu je propočtena na 30 000 letových hodin a počítá se s 7 000 až 8 000 přistáními.\n\n\nAeroflot převzal první letadlo v únoru 1967, 10. března 1967 byl Il-62 nasazen na pravidelné lety Aeroflotu a dopravoval poštu mezi Moskvou a Chabarovskem na ruském Dálném východě. S cestujícími na palubě vzlétl Il-62 poprvé na dálkové lince z Moskvy do Montrealu bez mezipřistání dne 15. září 1967 při příležitosti Světové výstavy. Do července 1968 se podílel na zabezpečení této pravidelné linky společně s turbovrtulovými Tupolevy Tu-114. Od července 1968 byla tato linka obsluhována výhradně Il-62 a prodloužena do New Yorku.\n\nIl-62 se rychle „zabydloval“ na transatlantických letech Aeroflotu tak i na transsibiřských letech do Japonska. Společnost Aeroflot jej začala využívat pro své pravidelné lety do hlavních měst Evropy a na vnitrostátní lety z Moskvy do Chabarovska, Taškentu a Alma-Aty. Letoun Il-62 tak postupně nahrazoval turbovrtulové dálkové stroje Aeroflotu.\n\nNa Mezinárodním letišti v Praze-Ruzyni poprvé přistál Il-62 reg.č. CCCP-86666 8. února 1967. Byl to předváděcí let z důvodu jednání o případném budoucím nákupu pro Československé aerolinie.\n\nDne 22. dubna 1970 převzala svůj první Il-62 (00702, DM-SEA) východoněmecká letecká společnost Interflug. Dodávací let z Moskvy na letiště Berlín-Schönefeld uskutečnila smíšená rusko-německá posádka. Následovaly dodávky tří exemplářů pro LOT, čínskou CAAC (5 kusů), Tarom (3), Cubana (2) atd. V květnu 1972 převzal první ze šesti pronajatých Il-62 EgyptAir.\n\nJiž od doby, kdy byl Il-62 zaveden do provozu se ukazovalo, že nepatří zrovna k nejekonomičtějším strojům a problémy byly rovněž s hlučností. Úspora paliva byla hlavním důvodem pro modernizaci Il-62, na níž se začalo poměrně intenzivně v konstrukční kanceláři S. V. Iljušina pracovat. Výsledkem byl první letoun Il-62M (70303, CCCP-86673) zalétaný 13. března 1969 posádkou velitele J. I. Vernikova, který se na veřejnosti poprvé představil na Aerosalonu v Paříži v roce 1971. První sériový Il-62M (00901, CCCP-86656) vzlétl s posádkou velitele B. V. Maškovceva 15. února 1972. \n\nIljušin Il-62M byl osazen čtyřmi novými, úspornějšími, proudovými motory Solovjov D-30KU (tak jako Tu-154M nebo Il-76), každý o tahu 112,8 kN. Vnější motory byly stejně jako u předchozího typu Il-62 vybaveny obraceči tahu – u Solověvů D-30KU byly použity nové mušlového tvaru, motory Kuzněcov NK-8-4 měly obraceče tahu kaskádové. Přidána byla rovněž palivová nádrž na 5000 litrů paliva, umístěna do SOP. Zdokonalena byla rovněž avionika aby odpovídala mezinárodním normám.\n\nDíky úspornějším motorům a zvýšením zásoby paliva byl prodloužen dolet letounu na 10 300 km, zkrácena vzdálenost pro vzlet na 3000 m, zvýšena byla rovněž maximální vzletová hmotnost ze stávajících 162 000 kg na 165 000 kg. Poprvé byl Il-62M nasazen na tehdy nejdelší lince Aeroflotu z Moskvy do Havany v roce 1973, postupně byl nasazován na další dálkové linky Aeroflotu. \n\nPrvním zahraničním dopravcem, užívajícím novou verzi, se stala v roce 1979 Cubana, poté ČSA, Interflug, LOT, Tarom a CAAC. Celkem bylo vyrobeno 292 kusů letadel Il-62 obou verzí, výroba strojů byla ukončena až roku 1999.\n\nV polovině 60.let byly Československé aerolinie velmi moderní leteckou společností, která na svých linkách provozovala letouny Avia Av-14 pro krátké, většinou vnitrostátní tratě. Pro linky do Západní Evropy, především do Bruselu, Paříže, Frankfurtu či do skandinávských zemí, využívala typ Tupolev Tu-124. Na dálkové linky byly nasazovány letouny Iljušin Il-18 a Tupolev Tu-104, který byl upřednostňován. Jedinou linkou přes Atlantský oceán byla linka Praha–Havana. Provoz linky byl zahájen 3. února 1962. Touto linkou Československé aerolinie poprvé pokořily Atlantský oceán. Provoz linky byl zprvu obsluhován letadlem Bristol Britannia 318 imatrikulace OK-MBA a OK-MBB. Linka měla mezipřistání v Berlíně, irském Shannonu a kanadském Ganderu. Později byla linka obsluhována také Iljušiny Il-18D. Přepravovat cestující přes Atlantik turbovrtulovými letadly bylo v 60. letech už nemoderní. Tehdejší vedení se začalo poohlížet po dálkových proudových letadlech, kterými by mohli ČSA létat přes oceán modernějším způsobem a zajistit plánované rozšíření linek ČSA do USA a Kanady.\n\nVe hře byla letadla Boeing 707, Douglas DC-8 a Vickers VC10 Se společností Vickers byla jednání už tak daleko, že byly vybrány posádky pro školení na typ VC-10 a byla připravována dokumentace. Politická situace po 21. srpnu 1968 však definitivně rozhodla o nákupu sovětských Il-62.\n\nPrvní letadlo Il-62, které si ČSA pronajaly od Aeroflotu, neslo imatrikulaci CCCP-8665. Aerolinie ho ihned nasadily na linky do zemí Dálného východu, například z Prahy do kambodžského Phnomphenu, a na linku ČSA z Prahy-Ruzyně na londýnské letiště Heathrow. Měl zbarvení Aeroflotu a ČSA jej užívalo od dubna 1968 do července 1969. Celkem si ČSA pronajaly od Aeroflotu 6 letadel. Poslední stroj vrátily Aeroflotu v říjnu 1969, kdy obdržely první stroj vyrobený přímo pro ČSA.\n\nPrvním strojem, který přibyl do letadlové flotily Československých aerolinií, byl letoun s imatrikulací OK-YBA \"(výr.č. 90602)\". Aerolinky jej převzaly 29. října 1969 a dostal jméno \"Praha\". Dodání vlastních Il-62 umožnilo otevření dálkových linek do New Yorku a Montrealu, což byl také první let ČSA, kde se nový Il-62 v barvách aerolinek objevil. Linka Praha–New York s mezipřistáním v Montrealu byla zahájena dne 4. května 1970. Další stroje následovaly a celkem jich Československé aerolinie odebraly 15 strojů Il-62 (z toho 6 modernizovaných Il-62M).\n\nÚdržba včetně generálních revizí byla prováděna kompletně v ČSA. OKB Iljušina z důvodů kvalitní údržby povolila strojům servisovaných a provozovaných v Československu dvojnásobné resursy než u strojů servisovaných a provozovaných v Sovětském svazu.\n\nPřehled Il-62 \"Il-62M\" používaných u ČSA:\n\nIl-62 postupně nahradily ostatní dálkové stroje ČSA a staly se tak dominantním a prakticky jediným typem na dálkových linkách Československých aerolinií. Il-62 v barvách ČSA nebo ministerstva vnitra navštívily prakticky všechny kontinenty objevily se například v Mexiku, Luandě nebo byly tímto letadlem přepravováni vojáci OSN na Fidži. Tento typ byl využíván i na charterové lety do konce 80. let především do bulharského Burgasu či rumunské Konstanty. Po změně režimu pak byly tyto letní destinace rozšířeny o Řecko, Itálii, Španělsko, Tunisko nebo Turecko.\n\nV průběhu služby u ČSA neměly stroje Il-62 a Il-62M závažnější problémy (kromě tragické havárie OK-DBF v roce 1975), služeb těchto strojů využívaly ČSA více jak 25 let. Jediné letadlo tohoto typu na českém území, OK-FBF, je k vidění na Hatích, kde slouží jako restaurace.\n\nCelkem 4 stroje (1× Il-62 a 3x Il-62M) byly létány ve službách Státního leteckého útvaru Ministerstva vnitra ČSSR.\n\n\"Poznámka: při dělení majetku po rozpadu ČSFR v roce 1993 byly ve službách vlády stroje Il-62M OK-BYZ a Il-62M OK-BYV. Slovensko o tento typ stroje nemělo zájem, oba tedy zůstaly v ČR.\"\n\nOd zahájení svého provozu v roce 1967 měl tento letoun cca 25 havárií způsobených různými vlivy. Za dobu, kdy Il-62 sloužil u Československých aerolinií, se stala prakticky jediná vážná nehoda tohoto letounu.\n\nLetadlo Il-62 reg. značky OK-DBF \"Brno Trade Fair\" letící dne 19. srpna 1975 na lince OK540 Praha – Damašek – Bagdád – Teherán narazilo ve 22:13 GMT při přiblížení na letiště v Damašku do písečné duny. Letadlo dopadlo cca 16 km severozápadně od mezinárodního letiště v Damašku, následnou destrukcí a požárem byl letoun zcela zničen. Při katastrofě zemřelo 115 ze 117 cestujících a všech 11 členů posádky. Zničení Il-62 OK-DBF je nejzávažnější a nejtragičtější leteckou nehodou v historii Československých aerolinií.\n\n\n\n\n"}
{"id": "233410", "url": "https://cs.wikipedia.org/wiki?curid=233410", "title": "Zápachová uzávěrka", "text": "Zápachová uzávěrka\n\nZápachová uzávěrka (též pachová uzávěrka či sifon) zabraňuje stokovému vzduchu proniknutí přes zařizovací předmět do místnosti, a proto se všechny odpady opatřují zápachovou uzávěrkou. Ty jsou tvořeny sloupcem vody (), který zabraňuje pronikání zápachu. Zařízení pracuje na principu spojených nádob.\n\n"}
{"id": "233415", "url": "https://cs.wikipedia.org/wiki?curid=233415", "title": "Iljušin Il-12", "text": "Iljušin Il-12\n\nIljušin Il-12 (V kódu NATO „Coach“) byl sovětský dvoumotorový celokovový víceúčelový letoun s příďovým zatahovacím podvozkem, který měl nahradit stroj Lisunov Li-2.\n\nVývoj byl zahájen již v době druhé světové války. První prototyp vzlétl 15. srpna 1945 se dvěma vznětovými motory AČ-31 A. D. Čaromského. Zalétávací piloti Vladimír a Konstantin Kokkinaki však kritizovali nespolehlivé pohonné jednotky, které se Iljušin rozhodl zaměnit za dvouhvězdicové čtrnáctiválce AŠ-82FN konstruktéra A. D. Švecova.\n\nPrvní prototyp Il-12 s novými motory o výkonu po 1 360 kW zalétali bratři Kokkinakiové 9. ledna 1946. Vrtule byly čtyřlisté stavitelné AV-9Je. Pilotní kabina byla pětimístná, prostor pro cestující pojal 27 nebo 32 sedadel. V průběhu roku 1947 byly Il-12 vybavovány zdokonaleným odmrazováním náběžné hrany křídla a ocasních ploch.\n\nSovětský Aeroflot obdržel první sériové letouny, vyráběné od roku 1946 do roku 1949, na jaře 1947 a v srpnu téhož roku s nimi zahájil zkušební provoz. V březnu 1948 byly Aeroflotem poprvé oficiálně nasazeny na pravidelnou linku Moskva–Taškent.\n\nVarianta Iljušin Il-12T byla určena jako nákladní se zvětšenými dveřmi a podlahou upravenou pro přepravu až 3 500 kg nákladu.\n\nVojenská výsadková verze Il-12D pro 37 parašutistů byla vybaveny střeleckou věží s kulometem UBT.\n\nOd roku 1949 do roku 1960 vlastnily letouny Il-12 i Československé státní aerolinie v celkovém počtu deset letounů (OK-CBA, -CBF, -DBB, -DBC, -DBD, -DBG, -DBN, -DBP, -DBU a -DBW). Krátce užívala 2 kusy letounů i Československá armáda na tažení nákladních kluzáků.\n\n"}
{"id": "233416", "url": "https://cs.wikipedia.org/wiki?curid=233416", "title": "False Creek", "text": "False Creek\n\nFalse Creek je krátký záliv ve středu Vancouveru. Odděluje centrum – downtown od zbytku města. Na jeho východním konci leží Science World a nad jeho západním koncem se klene most Burrard Bridge. Nad zálivem False Creek se klenou ještě dva další mosty, Granville Bridge a Cambie Bridge.\n\nZáliv pojmenoval George Henry Richards během svého hydrografického průzkumu v oblasti v letech 1856 až 1863.\n\nBěhem první světové války byla východní část False Creeku vyplněna navážkou a americká železniční společnost Great Northern Railway a Kanadská pacifická železnice zde vybudovaly novou železniční trať, své stanice a terminál. Až do 50. let 20. století se objevovaly návrhy na vysušení celého zálivu až k ulici Granville Street, nikdy však nebyly realizovány.\n\nOblast False Creek byla až do poloviny 20. století průmyslovým srdcem Vancouveru. Bylo zde mnoho pil a menších přístavišť a také železniční stanice Pacific Central Station, která byla konečnou stanicí hlavních kanadských železnic na západě. Poté, co se průmysl přesunul do jiných oblastí, začaly oblasti v okolí False Creeku upadat. Oblast prošla v 70. letech velkou revitalizací, přičemž změny se nejdříve projevily na ostrově Granville. Na jižním břehu zálivu vyrostly nové domy s družstevními byty.\nFalse Creek prošel další proměnou v 80. letech, kdy se stal hlavním střediskem Světové výstavy Expo 86. Na severním břehu vyrostly nové výškové obytné budovy pro lidi s vyššími příjmy, čímž se počet obyvatel na poloostrově v downtownu zvýšil o dalších 50 000.\nV blízkosti zálivu False Creek se nachází několik velkých sportovních center a stadiónů. Patří mezi ně hokejový stadion Rogers Arena, domovský stánek Vancouver Canucks a BC Place, kde hraje fotbalový tým BC Lions. V minulosti se v okolí zálivu konaly i automobilové závody Molson Indy, ale po sezóně 2004 se přesunuly do Edmontonu.\n\n"}
{"id": "233423", "url": "https://cs.wikipedia.org/wiki?curid=233423", "title": "Rychlodrážní tramvaj", "text": "Rychlodrážní tramvaj\n\nRychlodrážní tramvaj, rychlodráha nebo také méně používané označení \"lehká (městská) železnice\" (v anglicky mluvících zemích light rail) je forma tramvajové dopravy s kompletně segregovanou dráhou, která používá méně masivní vybavení a infrastrukturu než metro, ale naopak těžší, rychlejší a delší soupravy než běžné tramvaje. V podstatě je rychlodrážní tramvaj alternativa k metru stavěná tam, kde se metro nehodí buď z finančních nebo jiných důvodů. Na rozdíl od pouliční tramvaje má trasa rychlodrážní tramvaje se silniční dopravou jen mimoúrovňová křížení, eventuálně přejezdy vybavené světelnými signály nebo výstražnými kříži jako klasická železnice. Elektrickou energii získává, stejně jako tramvaje, z trolejí. Nástupiště mohou být řešena několika způsoby. Některé systémy, např. v Los Angeles, v Manchesteru nebo v Manile, využívají – stejně jako metro – vysoké nástupní hrany, tzn. že nástupiště je ve výšce 900 mm stejně jako podlaha tramvaje. Díky tomu je nastupování a vystupování cestujících velice usnadněno. Jinde mají třeba jen nízké chodníky.\n\nNejvíce je rychlodrážní tramvaj rozšířená ve Spojených státech amerických pod názvem „light rail“, nejvyužívanější potom v Los Angeles, Bostonu, Portlandu a v San Diegu. Kromě Spojených států je rychlodrážní tramvaj provozována např. v Manile na Filipínách a v mnoha městech v Asii. Ve Spojeném království využívají rychlodrážní tramvaje často zrušené železnice, včetně jejich nádraží (Manchester, Birmingham, Nottingham).\n\nNa Slovensku je trať rychlodrážního charakteru provozována v Košicích mezi městskou částí Západ a podnikem U. S. Steel Košice. Rychlodráha byla zprovozněna v polovině šedesátých let, je vedena souběžně s rychlostní komunikací, v provozu jsou na ní běžné městské tramvaje, které jezdí maximální rychlostí. Další rychlodráha je plánována v Bratislavě, kde má tvořit páteř celé MHD a nahradí pomalé a přetížené autobusové linky spojující největší sídliště Petržalka a centrum města.\n\nČeská legislativa a technické normy umožňují lehkou dráhu budovat a provozovat buď v režimu železniční dráhy (regionální), nebo v režimu tramvajové dráhy, případně jako speciální železniční dráhu, což je kategorie, do které spadá pouze pražské metro. Před rokem 1994 metro spadalo do kategorie městských rychlodrah.\n\nV Praze se uvažuje se o zavedení hybridního systému vlakotramvaje, který by spojil Prahu s Chýní, Nučicemi, Starou Boleslaví a Mělníkem.\n\nV Brně se v 80. letech 20. století uvažovalo o systému podpovrchové tramvaje, později jen o jedné trati (tzv. brněnský tramvajový diametr). Tento nápad byl nakonec změněn do podoby spíše železničního příměstského diametru.\n\nV Česku jsou v provozu tramvajové tratě rychlodrážního charakteru, vedené převážně do panelových sídlišť ze 70. a 80. let 20. století. V Praze se jedná například tratě do Modřan a na sídliště Barrandov, v Brně má tento charakter meziměstská trať do Modřic, vedená průmyslovou částí, a tratě na okrajová sídliště (Bystrc, Starý Lískovec, Líšeň). V Ostravě jde například o trať k Nové huti, rychlodrážní charakter má také meziměstská trať z Mostu do Litvínova.\n\nMezi české tramvaje vhodné i pro rychlodrážní provoz patří např. Tatra KT8D5, Tatra RT8D5, Tatra RT6N1, Škoda 06T nebo Škoda 13T/14T/16T/19T.\n\n\n\n\n"}
{"id": "233430", "url": "https://cs.wikipedia.org/wiki?curid=233430", "title": "Václav Hazuka", "text": "Václav Hazuka\n\nVáclav Hazuka (22. září 1875 Hracholusky - 3. září 1947 Praha) byl český religionista, teolog a asyrolog. Byl profesorem na Karlově univerzitě, kde učil semitská nářečí a asyriologii.\n"}
{"id": "233433", "url": "https://cs.wikipedia.org/wiki?curid=233433", "title": "T-80", "text": "T-80\n\nT-80 je sovětský tank, který byl do výzbroje sovětské armády zařazen v roce 1976, ale veřejnosti byl představen až v roce 1987. Představuje vývojové pokračování tanku T-64. Stejně jako on má automatické nabíjecí zařízení tankového kanonu, což umožnilo snížit počet členů posádky na tři muže. Je poháněný plynovou turbínou, díky čemuž dosahuje vyšší rychlosti než jiné současné tanky. Hlavní výzbroj tvoří 125 mm tankový kanon, který byl použit i v T-72, je však schopný použít mnohem větší sortiment munice, včetně střel na bázi ochuzeného uranu se zvýšenou průbojností a je schopný odpalovat i protitankové raketové střely. Sekundární výzbroj tvoří spřažený 7,62 mm kulomet a protiletadlový 12,7 mm kulomet. Tank má vlastní zadýmovací zařízení, laserový dálkoměr a na věži tanku jsou čtyři vrhače klamných cílů k odklonění protitankových střel. Na rozdíl od tanku T-72 se T-80 nikdy ve velkém nevyvážel.\n\nV polovině 50. let byla Leningradská konstrukční kancelář Kirovská závodu pod vedením Nikolaje Popova pověřena vývojem plynové turbíny pro sovětské těžké tanky. Výsledkem těchto snah byl prototyp těžkého tanku označovaný jako Objekt 278, který byl však do počátku 60. let zavržen, protože v nadcházejících letech všechny země od koncepce těžkých tanků postupně ustupovaly. Práce na plynové turbíně pro tanky tak byly přerušeny.\n\nV průběhu deseti let začaly sovětské ozbrojené síly zavádět do služby hlavní bitevní tank T-64A, který byl vyvinut v Charkově. Pro technickou náročnost nového motoru však bylo přistoupeno k vývoji variant tanku T-64 s jinými motory, z nichž vnikl tank T-72. V tomto období se proto obrátily odpovědné orgány na Kirovský závod se zadáním k výrobě prototypu tanku T-64 s plynovou turbínou GTD-1000T. Do vývoje nového motoru byl angažován konstruktér plynových turbín pro vrtulníky Sergej P. Izotov. V roce 1969 byl vyroben první prototyp s označením Objekt 219.\n\nTerénní testy však ukázaly, že podvozek původního T-64 výkonnému motoru nestačí a je poruchový. Byly proto potřebné změny v šířce a gumové úpravě pojezdových pásů a kol. Oproti tanku T-64 se lišilo i odpružení. Tyto úpravy pomohly snížit vibrace podvozku, poruchovost a výrazně snížily hlučnost. Ukázalo se také, že při jízdě v prašném prostředí se v motoru zachycuje velké množství prachu. Bylo proto instalováno zařízení, které čistilo motor proudem vzduchu.\n\nZačátku výroby nepřál sovětský ministr obrany A. Grečko, který kritizoval jeho velkou spotřebu a malý rozdíl oproti tanku T-64. Definitivní rozhodnutí však učinil ministr zbrojního průmyslu D. F. Ustinov, který prosazoval zavedení tanku s turbínovým motorem, po Grečkově smrti v roce 1976. Po dlouhých zkouškách nakonec stroj sovětské ozbrojené síly přijaly v roce 1976 do výzbroje. Jednalo se o první sériově vyráběný tank s plynovou turbínou. Stroj vážil 42 tun a poháněl ho motor o výkonu 1 000 koní. Na rozdíl od motorů tanků T-64 a T-72 měl turbínový motor T-80 výrazně vyšší spotřebu, což mělo za následek, že dojezd byl jen 285 km i s přídavnými nádržemi. Výhodou však byl fakt, že může používat různá paliva (naftu, benzín i letecký benzín). Plynová turbína také není citlivá na nízké teploty a dobře startuje i při vysokých mrazech. Výzbroj tvořil 125 mm kanón s hladkým vývrtem a automatickým nabíječem a dva kulomety. Jeden ráže 7,62 spřažený s kanónem a druhý – 12,7 mm kulomet upevněný na věži ovládaný z velitelovy věžičky. Tank první verze měl kompozitní pancíř, laserový zaměřovač a nebyl schopen používat reaktivní střely vystřelované skrz hlaveň kanónu. Novější verze měly od roku 1985 až 50 % povrchu tanku pokrytého reaktivním pancířem a vylepšené kompozitní pancéřování (T-80BV). Reaktivní pancéřování zvyšuje odolnost pancíře na ekvivalent 400 mm, což zajišťuje odolnost před protipancéřovými střelami \"HEAT\". Stroje mohou vystřelovat vývrtem kanónu reaktivní řízené střely 9M112-1 Kobra později 9M119. Vylepšení se dočkal i motor, jehož výkon stoupl na 1 100 koní (verze T-80U). V Charkovském traktorovém závodě byl vyvinut stroj s dieslovým motorem (verze T-80UD), který byl vyvinut ke snížení nákladů na výrobu.\n\nNáklady na výrobu T80 převyšovaly jakýkoliv jiný sovětský tank své doby. T-80 však představoval v sovětské koncepci tankového boje hlavní bitevní tank, jehož hlavním úkolem bylo vést boj proti západním tankovým jednotkám.\n\nV roce 1993 na vojenské výstavě v Abú Dhabí získal T-80U velkou pozornost svými manévrovacími schopnostmi.\n\nRusko mělo původně k dispozici kolem 5 000 ks těchto tanků. Od roku 1998 se jejich počet snížil na 3 500. Kromě Ruska používá tyto tanky i Ukrajina (vyrábí i vlastní upravenou verzi T-84), Bělorusko, Kazachstán, Čína, Pákistán, Kypr, Jižní Korea, Jemen a Egypt.\n\n"}
{"id": "233439", "url": "https://cs.wikipedia.org/wiki?curid=233439", "title": "Šachta", "text": "Šachta\n\nŠachta (z něm. \"Schacht\") je úzký a svislý, obvykle hloubený nebo obezděný prostor. \n\nV hlubinném hornictví je šachta svislá hloubená nebo ražená jáma obdélného nebo kruhového průřezu, která slouží buď k přístupu do jednotlivých pater a chodeb dolu a k dopravě materiálu nebo k větrání (odvádění plynů). V šachtě se obvykle pohybuje výtah a nad ní stojí těžní věž.\n\nV běžné mluvě se jako šachta označuje i celý hlubinný důl, neboť šachta bývá z praktického hlediska jeho nejdůležitější částí. Hlubinný důl ale mívá několik samostatných důlních šachet, navzájem propojených chodbami.\n\nŠachtou se rozumí obvykle obezděný svislý prostor, který slouží k dopravě (výtahová šachta), k větrání a odvodu plynů (větrací šachta, komínová šachta), k přístupu do podzemních prostor a chodeb nebo k montáži potrubí a technologických zařízení. \n\nŠachta nebo šachtice je svislá nebo skloněná dutina, která slouží například k přísunu materiálu (např. u drtičů kamene) nebo k výstupu odpadu. U šachtové pece je to svislý spalovací prostor.\n\nV jeskyních se jako šachta nebo komín označuje úzký a převážně svislý prostor, přístupný pouze s pomocí žebříků nebo lan. \n\n\n\n"}
{"id": "233440", "url": "https://cs.wikipedia.org/wiki?curid=233440", "title": "Kanalizační přípojka", "text": "Kanalizační přípojka\n\nKanalizační přípojka je podzemní potrubí spojující vnitřní kanalizaci a kanalizační stoku, odvádí z připojené nemovitosti odpadní vodu. Součástí kanalizační přípojky může být i revizní šachta. Kanalizační přípojka spadá do oboru souhrnně nazývaného technické zařízení budov.\n\nDefinici kanalizační přípojky upřesňuje Zákon č. 274/2001 Sb. o vodovodech a kanalizacích pro veřejnou potřebu (Zákon o vodovodech a kanalizacích) v pozdějším znění v §3, odst.2) \"\"Kanalizační přípojka je samostatnou stavbou tvořenou úsekem potrubí od vyústění vnitřní kanalizace stavby nebo odvodnění pozemku k zaústění do stokové sítě\"\".\n\nKaždá budova má mít vlastní kanalizační přípojku, jen ve výjimečných situacích se souhlasem správce stokové sítě je povoleno, aby více budov mělo jednu přípojku. Kanalizační přípojka má být co nejkratší, vedená v přímém směru kolmo na veřejnou kanalizaci. Minimální spád přípojky jsou 2 %, u spádu nad 30 % je potřeba návrh doložit hydraulických výpočtem. Spád musí být po celé délce přípojky stejný. Minimální DN (vnitřní průměr) kanalizační přípojky je 150 mm. Přípojka se ukládá do pískového lože dle montážního předpisu výrobce potrubí a do nezámrzné hloubky.\n\nKanalizační přípojka se napojuje na stokovou síť:\n\nDruh kanalizační přípojky závisí na druhu vnitřní kanalizace.\n\nKanalizační přípojky rozdělujeme podle:\n\n\nProvozování kanalizační přípojky, myšleno vypouštění odpadních vod do stokové sítě, se řídí kanalizačním řádem stokové sítě, do které je přípojka zaústěna. V případech, kdy je nutné vypouštět odpadní vody s obsahem látek nad rámec kanalizačního řádu, upravuje pravidla pro provozování Vodoprávní úřad svým rozhodnutím. Rozhodnutím může být nařízeno osazení měřícího zařízení nebo zařízení na odběr vzorků. Nejčastěji se však přistupuje k vybudování zařízení na předčištění odpadních vod tak, aby odpadní vody kanalizačnímu řádu vyhověly a související povinnost provádění pravidelného rozboru vzorku.\n\nKanalizační přípojka se navrhuje v souladu s technickou normou \"ČSN 75 6101 Stokové sítě a kanalizační přípojky\".\n\nObecné požadavky pro výstavbu kanalizační přípojky stanoví \"Vyhláška o technických požadavcích na stavby č. 268/2009 Sb.\", §33.\n"}
{"id": "233441", "url": "https://cs.wikipedia.org/wiki?curid=233441", "title": "Muzeum lehkého opevnění vz. 36 Ústí nad Labem - Hostovice", "text": "Muzeum lehkého opevnění vz. 36 Ústí nad Labem - Hostovice\n\nMuzeum lehkého opevnění vz. 36 Ústí nad Labem - Hostovice se nachází v objektu rekonstruovaného Lehké opevnění vzor 36, typ C, č.186/XI. Trmice.\n\nMuzeum se zabývá rekonstrukcí jednoho z objektů československého předválečného opevnění budovaného v letech 1935-1938. Založeno bylo z iniciativy členů zájmového spolku Klub vojenské historie Trmice jakožto jediné fungující muzeum opevnění na Ústecku. Náplní zřízeného muzea je uchování památky na odhodlání předešlé generace našeho národa k obraně republiky.\n\nMuzejní expozice je dovážena na otvírací dny a její obsah je obměňován. Ve střelecké místnosti objektu seznamuje návštěvníky s historií předválečného opevnění v Československu a na Ústecku. Její nedílnou součástí jsou předměty ze sbírek spolku jako dobové uniformy, fotografie aj. Základními pilíři výbavy jsou jeden lehký a dva těžké kulomety z výzbroje předválečné československé armády, kterými bylo lehké opevnění tehdy vyzbrojováno - LK vz. 26 (v expozici představován LK vz. 30J), TK vz. 37 a TK vz. 7/24 (v expozici původní rakousko-uherský typ Schwarzlose M07/12).\n\nMuzeum má otevřeno pravidelně na státní svátky a mimořádně i mimo ně, termíny otevření jsou zveřejňovány na domovské internetové stránce a lze si domluvit i soukromou prohlídku bez expozice v libovolný termín.\n\nMuzeum se nachází v bunkru nad dálničním přivaděčem mezi Trmicemi a Ústím nad Labem, přímo u odbočky do Hostovic (křižovatka ulic Žižkova a Hostovická).\n\n"}
{"id": "233442", "url": "https://cs.wikipedia.org/wiki?curid=233442", "title": "Asyriologie", "text": "Asyriologie\n\nAsyriologie nebo též asyrologie je věda, která se zabývá studiem starověké Přední Asie s důrazem na její tehdejší jazyky, jako je sumerština, akkadština, atd.\n\n"}
{"id": "233449", "url": "https://cs.wikipedia.org/wiki?curid=233449", "title": "Pivovar Unhošť", "text": "Pivovar Unhošť\n\nPrvní pivovar postavila v Unhošti svatovítská kapitula v roce 1569.\n\nRoku 1876 postavil Emanuel Urban nový pivovar v Unhošti a připojil tak ke svému parostrojnímu mlýnu pivovarnickou činnost. Začátkem dvacátého století v tomto nově vzniklém pivovaru rozšířil varnu na cca sto padesát hektolitrů piva a v roce 1901 přistavěl budovu sladovny. Další generace majitelů pivovar spravovala do dvacátých let dvacátého století, v majetku širší rodiny zůstal pivovar až do roku 1948.\nV době mezi světovými válkami konkuroval pivovar v Unhošti svou kapacitou a vybavením pivovarům v Křivoklátě a Krušovicích. V době 2. světové války zastavily úřady pro nedostatek surovin v Unhošti výrobu piva.\n\nPo válce se rodině podařilo provoz pivovaru znovu obnovit. Pivovar v dobách největší slávy vařil m.j. 10° Medikament, 15° Athlet, 12° Světlý ležák a 12° Tmavý Granát; přičemž roční výstav dosahoval 23 000 hl. Pivovar byl zpětně ke dni 1.1.1948 znárodněn vyhláškou ministryně výživy ze dne 21.6.1949 o znárodnění některých průmyslových a jiných výrobních podniků a závodů v oboru potravinářském. V letech 1948–1949 byl podnik pod národní správou.\nV únoru 1949 se v pivovaru v souvislosti s centralizací znárodněné výroby přestalo pivo vařit.\n\nPivovar pak necelých deset let sloužil jen jako stáčírna smíchovského Staropramene, poté jako sklad obilí a sídlo státního statku Unhošť. Technologické zařízení včetně v té době moderní varny bylo převezeno na Smíchov a rozkradeno.\nV roce 1997 byl zbytek majetku v rámci restitucí navrácen potomkům původních majitelů. Pivo se v něm nevaří, nemovitost byla postupně rekonstruována a slouží k jiným účelům.\n\n"}
{"id": "233450", "url": "https://cs.wikipedia.org/wiki?curid=233450", "title": "Branislav Nušić", "text": "Branislav Nušić\n\nBranislav Nušić (srbsky: Бранислав Нушић; 20. říjen 1864 – 19. leden 1938) byl srbský spisovatel, dramatik, esejista, satirik a zakladatel moderní rétoriky. Pracoval také jako novinář a diplomat. Jeho díla, mezi která patří dramata, romány, básně, ale i komedie, se zabývala hlavně lidmi a jejich mnohdy komickými životními zkušenostmi. Jeho komedie, které bavily diváky v různých městech, vynikly v tehdejší jihoslovanské literární i divadelní tvorbě a pronikly i za hranice státu. Některá jeho díla, např. Cesta kolem světa, Dr., nebo Sumnjivo Lice, byla i zfilmována.\n\nNušić se narodil v Bělehradě a dětství strávil v Smederevu. Vojenskou službu v řadách srbského království strávil ve válce s Bulharskem, která se odehrála v roce 1885. Za svoji kontroverzní báseň „Dva raba“, která byla uveřejněna v novinách „Dnevni list“ byl následně odsouzen ke dvěma letům vězení. Báseň se vysmívala srbskému království, obzvláště pak tehdejší hlavě státu, králi Milanu Obrenovićovi.\n\nV diplomatických řadách sloužil Nušić od roku 1889. Pracoval na ministerstvu zahraničních věcí, později na konzulátě v Bitole, kde se i roku 1893 oženil. Na jihu Srbska i v Makedonii strávil celkem deset let života. Jeho poslední službou v této době se stala práce vicekonzula v Prištině.\n\nRoku 1900 získal Nušić funkci sekretáře Ministerstva školství, rychle poté se stal i dramaturgem Národního divadla v Bělehradě. Roku 1904 pak rovněž působil v divadle v Novém Sadě. Roku 1905 přesídlil zpět do srbské metropole kde se zabýval novinářstvím, psal pod pseudonymem Ben Akiba.\n\nZnovu se vrátil k diplomatické práci v Bitole roku 1912 jako státní úředník. Roku 1913 přispěl k založení divadla ve Skopje. V tomto městě pak žil ještě do roku 1915; nedlouho po začátku první světové války odešel do Itálie, Švýcarska a Francie, kde žil až do konce tohoto konfliktu.\n\nPo válce pracoval na uměleckém oddělení ministerstva školství v Bělehradě, kde zůstal až do roku 1923. Poté se stal pracovníkem Národního divadla v Sarajevu, odkud se roku 1927 vrátil do Bělehradu. 10. února 1933 byl zvolen řádným členem Srbské královské akademie. Zemřel 19. ledna 1938.\n\n"}
{"id": "233451", "url": "https://cs.wikipedia.org/wiki?curid=233451", "title": "Palais du Louvre", "text": "Palais du Louvre\n\nPalais du Louvre je bývalý královský palác v 1. obvodu v Paříži, na pravém břehu řeky Seiny, umístěný mezi bývalým palácem Tuileries a kostelem Saint-Germain l'Auxerrois. Jeho historie sahá téměř tisíc let do minulosti a do dnešní podoby se vyvinul přibližně v 16. století.\n\nLouvre, který pochází z franského slova \"leovar\" či \"leower\", znamenal opevněné místo, podle francouzského historika Henri Sauvala (1623-1676) byl centrem moci za vlády francouzského krále Ludvíka XIV., který roku 1682 svůj dvůr přestěhoval do Versailles. Louvre zůstal sídlem vlády až do konce aristokratického a politického systému Francouzského království.\n\nPrvní královský „Hrad Louvre“ - první zmínka o Louvru pochází z roku 1198 - byl vybudován na okraji středověké Paříže za vlády krále Filipa II. Augusta jako královské sídlo a zároveň součást opevnění, určeného pro obranu západní části města na pravém břehu řeky. Hrad sestával z pravoúhlých obdélníkových hradeb s věžemi v rozích a v prostředku zdí a dvou silných bran. Uprostřed nádvoří hradu stál vysoký donjon, oddělený od zbytku hradu příkopem. Král Karel V. hrad předělal a přistavěl několik skvostných apartmánů. Pozdější králové František I. a Jindřich II. původní hrad přebudovávali na renesanční sídlo. Zbytky donjonu mohou jsou k vidění v Louverskému museu středověku.\n\nV roce 1535 se začalo s rekonstrukcí první nadzemní části Palais du Louvre. Architekt Pierre Lescot, který pracoval i na zámcích na řece Loiře, v Paříži představil nový umělecký sloh, renesanci. Jím přistavěné první křídlo pro královský hrad bylo definováno svým charakterem jako první mezi královskými paláci. Další slavný francouzský architekt, pocházející ze stavitelské rodiny 16. a 17. století, Jacques Androuet du Cerceau také pracoval na Louvru.\n\nBěhem své vlády král Jindřich IV., (1589-1610), nechal přidělat Velkou galerii (Grande Galerie). Více než čtvrt míle dlouhá a stovku stop široká, tak obrovská byla přístavba na břehu Seiny. V době dokončení této stavební úpravy byl tak Louvre nejdelší budovou svého druhu na světě. Jindřich IV., který byl ctitelem umění, pozval stovky výtvarníků a řemeslníků, aby pracovali na nižších poschodích paláce a tato tradice pokračovala po dalších dvě stě let, až do vlády císaře Napoleona III.\n\nZa vlády krále Ludvíka XIII., (1610-1643), bylo dokončeno křídlo paláce, které se dnes jmenuje Denonovo křídlo, podle Dominiqua Vivanta, baron z Denonu, které se začalo stavět za vlády Kateřiny Medicejské v roce 1560. V dnešní době bylo křídlo opraveno v rámci Velkého Louverského renovačního programu.\n\nZa vlády Ludvíka XIII. bylo vystavěno také Richelieuovo křídlo, to bylo nejprve 8. listopadu 1793, během Velké francouzské revoluce, otevřeno pro veřejnost jako muzeum.\n\nStavební práce probíhaly na Louvru i za vlády Napoleona III. Jeho nové křídlo, které vybudovali architekti Visconti a Hector Lefuel, reprezentuje architektonický styl Novobaroko, plné detailů a sochařských prací. Práce pokračovaly až do roku 1876.\n\n\n"}
{"id": "233453", "url": "https://cs.wikipedia.org/wiki?curid=233453", "title": "Hrdina Sovětského svazu", "text": "Hrdina Sovětského svazu\n\nHrdina Sovětského svazu () bylo označení čestného titulu a nejvyššího vyznamenání v bývalém Sovětském svazu udělovaného za osobní nebo kolektivní zásluhy pro stát spojené s vykonáním hrdinského činu. Udělení titulu schvalovalo výhradně Prezidium Nejvyššího sovětu SSSR.\n\nTitul byl zřízen 16. dubna 1934 a od roku 1936 se uděloval společně s Leninovým řádem. Od 1. srpna 1939 byl doplněn o udělení medaile Zlaté hvězdy Hrdiny Sovětského svazu. V letech 1934 až 1989 tento titul získalo asi 12 745 lidí, z toho asi 11 600 mezi lety 1941–1945.\n\nMedaile ve tvaru pěticípé hvězdy byla vytvořena ze zlata a její hmotnost činila 21,5 gramu.\nNa zadní straně byl uprostřed vyryt nápis „Герой CCCP“ (v překladu „Hrdina SSSR“) a na horním paprsku zlaté hvězdy číslo medaile.\n\n\n\n\n\n\n"}
{"id": "233454", "url": "https://cs.wikipedia.org/wiki?curid=233454", "title": "Hornický skanzen Mayrau", "text": "Hornický skanzen Mayrau\n\nHornický skanzen Mayrau je technický skanzen, který se nachází v obci Vinařice u Kladna na místě bývalého dolu Mayrau, zvaného také \"Mayrovka\". Je pobočkou Sládečkova vlastivědného muzea v Kladně. Návštěvníkům nabízí prohlídku technických památek zaměřených na dokumentaci a prezentaci hornické činnosti na Kladensku a Slánsku.\n\nMuzeum stojí v západní části obce Vinařice v těsném sousedství věznice Vinařice a pramene Týneckého potoka.\n\nS hloubením dolu Mayrau ve Vinařicích u Kladna započala uhelná společnost Pražská železářská v roce 1874. Tehdy už byl kladenský revír největším dodavatelem uhlí v českých zemích. Šachta, hluboká 527 m a pojmenovaná po tehdejším předsedovi správní rady společnosti JUDr. Kajetánu Mayerovi, se brzy stala mezi kladenskými doly pojmem. O deset let později byla o padesát metrů dál vyhloubena sdružená jáma Robert. Za 120 let důlní činnosti se zde vytěžilo 34 milionů tun uhlí.\n\nJeště před ukončením provozu byl na dole Mayrau zřízen skanzen, který byl otevřen veřejnosti 19. srpna 1994. V expozici byl uplatněn model „posledního pracovního dne“, tzn. je zde zachován stav, jako by lidé, kteří zde pracovali, právě včera odešli. Návštěvníci procházejí autentickými prostorami s oprýskanými zdmi i původními nápisy a nenatřeným zábradlím. Prožívají s horníkem jeho pracovní den od kantýny až po štolu. Průvodci jsou bývalí horníci, kteří na šachtě pracovali.\n\nSkanzen vystavuje tři těžní stroje. Secesní stroj Ringhoffer pochází z roku 1905, kdy byl zakoupen na Světové výstavě v Paříži. Návštěvníkům je předváděn v provozu. Další těžní stroj Robert je z roku 1932, zažil tedy elektrifikaci dolu. Poslední ze tří strojů nese název Koepe, vyrobila jej firma Ruston roku 1905. Ve 130 m dlouhé štole uvnitř kopce Homole je expozice plně mechanizovaného porubu, ukazuje se zde důlní doprava, vývoj ražby v čase či přetlaková komora. V budově dýmnice najdeme expozice báňského záchranářství, v náraží jámy Robert lampovna a známková kontrola nebo řetízkové šatny. Od roku 2003 tu funguje výstavní galerie. Skanzen organizuje i vycházky po starých důlních dílech vrapické oblasti s průvodcem a spolupracuje s umělci, kteří v areálu pořádají výtvarná symposia a jiné akce. V prodeji je zde turistická známka č. 662.\n\nSkanzen je vyhledávaným místem nejen turistů a zájemců o hornickou historii, ale také filmařů – v jeho prostorách se natočilo několik českých i zahraničních filmů.\n\n"}
{"id": "233458", "url": "https://cs.wikipedia.org/wiki?curid=233458", "title": "The Loop!", "text": "The Loop!\n\nThe Loop! byl projekt, který vznikl v roce 1993 po rozpadu skupiny Celebrate The Nun. Po rozpadu Celebrate The Nun se Rick J. Jordan a H. P. Baxxter asi dva roky neviděli. H. P. začal pracovat v labelu Edel Records, kde se seznámil s Jensem Thelem. Rick si mezitím zřídil nahrávací studio ve sklepě svého domu v Hannoveru. Později v roce 1993 po Love Parade zakládají H. P., Rick, Jens Thele a H. P.ho bratranec Ferris Bueller remixovací tým The Loop!. Vydávají různé remixy pro skupiny jako Adeva, Holly Johnson, Tag Team, RuPaul, Toni Di Bart, Marky Mark feat. Prince Ital Joe… Velmi rychle se stávají jedním nejlepších remixovacích týmů v Německu. Po úspěchu remixů se rozhodli začít tvořit i vlastní skladby, a tak v roce 1994 vzniká projekt Scooter. Po nečekaném úspěchu se skladbou Hyper Hyper se projekt Scooter mění ve skupinu. Členy jsou Rick J. Jordan, H. P. Baxxter a Ferris Bueller, Jens Thele se stává jejich manažerem a spoluautorem. Pod projektem The Loop! však nadále pokračují v remixování a jako producent je projekt podepsán pod veškerou Scooter tvorbou. The Loop! zaniká v roce 1998 po odchodu Ferrise Buellera. \n"}
{"id": "233460", "url": "https://cs.wikipedia.org/wiki?curid=233460", "title": "Dignity", "text": "Dignity\n\nDignity je třetí studiová deska americké zpěvačky a herečky Hilary Duffové, která vyšla v roce 2007. Z alba pocházejí i známé singly With Love a Stranger.\n\nV září 2005 prohlásila Hilary, že natočí desku se svou „láskou“ Joelem Maddenem, který produkoval už i album Most Wanted.\n\nV lednu 2006 v jednom rozhovoru řekla, že na desku potřebuje více času a chce ji natočit jinak než ostatní desky.\n\nNovinkou na albu je, že se Hilary podílela na všech textech, přesto ji hodně pomohla Kara DioGuardi.\n\nAlbum je ve srovnání s ostatními alby taneční, sama zpěvačka se zmínila, že ji při natáčení ovlivnily hlavně Gwen Stefani a Beyoncé.\n\nIhned po vydání debutovalo album v USA na 3. místě prodeje se 114,000 prodanými kusy. Ve Velké Británii se dostala na 25. místo, kdy v prvním týdnu prodeje prodala 8,000 kopií alba. V České republice se album dostalo na 15. místo.\n\n"}
{"id": "233463", "url": "https://cs.wikipedia.org/wiki?curid=233463", "title": "České rekordy v atletice – muži", "text": "České rekordy v atletice – muži\n\nSeznam rekordů českých atletů podle atletických disciplín:\n"}
{"id": "233465", "url": "https://cs.wikipedia.org/wiki?curid=233465", "title": "Kaskádové pohoří", "text": "Kaskádové pohoří\n\nKaskádové pohoří ( ) je jedno z hlavních horských pásem na západě Severní Ameriky. Rozkládá se od jižní části Britské Kolumbie v Kanadě, přes americké státy Washington, Oregon, až po severní část Kalifornie. Pohoří je 900 km dlouhé, šířku má 140 až 200 km, je bohaté na lesy. Velká část pohoří je vulkanického původu (nachází se zde okolo 120 vulkánů, z nichž některé jsou činné). Řada vrcholů dosahuje nadmořských výšek přes 3 000 m, nejvyšší horou je Mount Rainier (4 392 m) ve státě Washington. V Oregonu je nejvyšší Mount Hood (3 424 m). Název pohoří dala průlomová údolí řek s peřejemi a kaskádami, které vytváří např. řeka Columbia.\n\nKaskádové pohoří je částí vulkanického řetězu zvaného Ohnivý kruh. Všechny historicky známé sopečné erupce v pevninské části Spojených států, kromě Aljašky, se odehrály v uvedeném pohoří. Dvě z posledních se odehrály na Lassen Peaku mezi lety 1914 a 1921 a obrovská erupce Mount St. Helens v roce 1980. K menším erupcím na Mount St. Helens však dochází častěji (naposledy v roce 2006).\n\nKaskádové pohoří se rozpíná mezi horou Lassen Peak v severní Kalifornii a soutokem řek Nicola a Thompson. Fraserova řeka pak odděluje pohoří od Pobřežních hor. Nejvyšší sopky jsou zvané \"Vysoké Kaskády\" a obvykle převyšují své okolí o sto procent. Nejvyšší vrcholky, jako například Mount Rainier jsou viditelné až 160 kilometrů daleko.\nSeverní část pohoří, na sever od hory Mount Rainier je v USA známa jako Severní Kaskády, v Kanadě jako Kaskádové hory. Celkově je tato část pohoří drsnější a má specifický, strmější reliéf. Průsmyky dosahují největší výšky jednoho kilometru. Severní část Severních Kaskád je ale méně ledovcová a spíše připomíná náhorní plošinu.\n\nKvůli blízkosti k Tichému oceánu a převládajícím západním větrům jsou zdejší srážky velice bohaté, především na západních svazích. Mount Baker, kde napadne 3 800 mm srážek ročně, dokonce zaznamenala v roce 1999 rekord, když zde napadlo nejvíce sněhu v jedné zimě. Není ani nezvyklé, že na některých místech napadne až 5 500 mm sněhu, jako třeba u jezera Lake Helen, které leží na úpatí Lassen Peaku a je jedním z nejzasněženějších míst na světě. Většina Vysokých Kaskád je sněhově bílá po celý rok. Západní svahy nejčastěji zarůstá douglaska, jedlovec západní a olše červená, na sušších východních svazích žijí borovice těžká a ve vyšších nadmořských výškách také modřín západní. Kvůli srážkovému stínu napadne na východní svahy ročně pouze 200 mm srážek.\n\nNa východ od Kaskád se nacházejí aridní stepi, které byly vytvořeny před šestnácti miliony let proudy výlevného čediče. Tyto horniny nyní tvoří východní část Washingtonu, Oregonu, severní část Kalifornie a západní část Idaha, která je zvaná Columbijská náhorní plošina. Roklina řeky Columbie je nyní jediným hlavním zlomem v pohoří.\n\nV Severních Kaskádách je méně vulkánů, nejvyšší štíty jsou často tvořeny granitem. Ve stavbě pohoří jsou také často zastoupeny paleozoické a mezozoické sedimenty. Pohoří charakterizují těžko přístupné hory s vysokými hřbety a strmými svahy. Na některých vrcholcích hor jsou ledovce, pod nimi se rozkládají alpské louky, na úpatí hory rostou jehličnaté lesy. Nejvíce jsou zastoupené borovice, smrky a sekvoje. K nejvyšším sopkám náleží Mt. Baker (3 276 m n. m.) a Glacier Peak (3 221 m n. m.). Nachází se zde také řada jezer. K největším náleží \"jezero Chelan\" ve státě Washington. Má délku více jak 100 km a hloubku okolo 120 m.\n\nStřední část pohoří je nejdelší. Rozkládá se od \"jezera Klamath\" na jihu až k průsmyku Snoqualmie Pass ležícího severně od Seattlu, na severu státu Washington. Tato část pohoří je tvořena vulkány. Vznikla ve dvou vulkanických fázích. První probíhala od eocénu do miocénu. Druhá fáze začala v pliocénu, vrcholila v pleistocénu a přetrvává do současné doby. Pohoří je tvořeno andezity a bazalty. Vulkány tvoří samostatné hory nebo jsou ve skupinách. K největším vulkánům pohoří náleží Mt. Rainier (4 390 m n. m., nejvyšší hora Kaskádového pohoří), dále Mt. Adams (3 751 m n. m.), Mt. Hood (3 421 m n. m.) a Mt. Jefferson (3 421 m n. m.). Za výjimečné je v oblasti považované jezero Crater Lake (je součástí \"Národního parku Crater Lake\"). V pohoří se také nachází sopka Mt. St. Helens, jejíž výbuch v květnu 1980, byl největším sopečným výbuchem ve Spojených státech ve 20. st.\n\nJižní Kaskády tvoří přibližně čtvrtinu rozlohy celého Kaskádového pohoří. Rozkládají se od průsmyku \"Bumpass Hell\" na jihu v severní Kalifornii (průsmyk je považován za hranici mezi Kaskádovým pohořím a Sierrou Nevadou) v délce 250 km až k \"jezeru Klamath\" v jižním Oregonu. Reliéf tvoří plošiny s nadmořskou výškou okolo 2 500 m, z nichž vystupují jednotlivé vulkány. K nejznámějším náleží na jihu ležící Lassen Peak (3 187 m n. m.), do výbuchu Mt. St. Helens jediná činná sopka v oblasti a stratovulkán Mt. Shasta (4 315 m n. m.).\n\nPůvodní obyvatelé obývali oblast Kaskádového pohoří po tisíce let a vytvořili tak i různé legendy a mýty. Podle některých z těchto příběhů sloužily hory Mount Baker, Mount Jefferson a Mount Shasta jako perfektní úkryt před velkými záplavami. Jiné příběhy, jako například „Příběh o mostu Bohů“, zobrazují hory jako Mount Hood či Mount Adams jako božské válečníky, kteří spolu bojovali a házeli na sebe kameny či oheň. Mount St. Helens, která ještě v té době vypadala pěkně, byla nádhernou pannou, o kterou tyto dvě hory mezi sebou bojovaly. Jeden z příběhů o Mount Baker vypráví, že hora byla kdysi ve sňatku s Mount Rainier a žila v její blízkosti. Poté co se rozvedly prý Mount Baker utekla na sever. Původní obyvatelé také vymysleli mnoho vlastních názvů pro tyto hory, nejznámější pro bělochy je nejspíš \"Tahoma\" označující Mount Rainier.\n\nLegendy o Mount Rainier vyprávějí také o skrytých slujích se spícími obry. Ostatní sopky ve Washingtonu prý obývají různá strašidla a kalifornská Mount Shasta je prý domovem obyvatel ztracené Lemurie, mimozemšťanů či elfů.\n\nJako první Evropan prozkoumal pohoří kapitán George Vancouver, který pojmenoval několik štítů. Později prošla pohořím expedice Lewise a Clarka, využila přitom řeku Columbia. Pro původní obyvatele Ameriky jsou nevyčerpatelnou studnicí pověr a mýtů, taktéž jsou údajně domovem jednoho z mýtických zvířat - Bigfoota.\n\nNa jaře 1792 se do oblasti Pugetova zálivu dostal britský cestovatel George Vancouver a začal dávat anglická jména vysokým horám, které viděl. Mount Baker byla pojmenována po jednom z Vancouverových poručíků, Mount St. Helens po významném diplomatovi, Mount Hood po admirálovi Samueli Hoodovi a Mount Rainier po admirálovi Peteru Rainierovi. Vancouver ale nepojmenoval pohoří, ve kterém se vrcholy vztyčovaly. Poté vzkvetl námořní obchod v oblasti a vrcholky hor se staly známějšími, především mezi britskými a americkými námořníky.\n\nV roce 1805 přešla přes pohoří po řece Columbii, která byla dlouho jedinou cestou jak pohoří překonat, expedice Lewise a Clarka. Obchod na dolním toku Columbie před expedicí neexistoval, významně se o něj ale zasloužil David Thompson ze společnosti Hudson Bay Company a také jeho kolega Simon Fraser. Osadníci a obchodníci, kteří expedici následovali, tak museli překonat už pouze jednu překážku - Kaskádové peřeje v roklině řeky Columbie, které jsou nyní skryty pod Bonnevillovou přehradou. Před dlouhou dobou se pohoří říkalo „hory u kaskád“, později pouze „Kaskády“. Jméno „Kaskádové pohoří“ jako první použil skotský botanik David Douglas. Na zpáteční cestě Lewise a Clarka zahlédla jejich skupina bílý vrcholek, který pojmenovali po Thomasi Jeffersonovi, který expedici sponzoroval, Mount Jefferson.\n\nV roce 1814 se Alexander Ross, obchodník s kožešinou pro Hudson Bay Company, pokusil najít cestu přes pohoří a tak je mezi pevností Fort Okanogan prozkoumal a překonal. V jeho reportáži o cestě ale není jasně zřetelné, kudy vlastně putoval. Pravděpodobně následoval dolní tok řeky Methow až do hor, kde se Kaskádovým průsmykem dostal k řece Skagit. Stal se prvním Evropanem, který prozkoumal okolí řek Methow a nejspíš také Stehekin. Kvůli obtížnosti překročení pohoří a malému množství bobrů, které zde žilo, se obchodní společnosti už mockrát po Rossovi neodhodlali vypravit přes hory expedici.\nPrůzkum a osídlení oblasti Evropany a Američany bylo zrychleno postavením jedné ze základen Hudson Bay Company, Fort Vancouver, která leží nedaleko dnešního Portlandu. Odtud putovaly skupiny lovců kožešin do Kaskádového pohoří za účelem lovení bobrů a dalších zvířat s kožešinou. Siskiyouská stezka byla příkladem cesty, která jim pomohla prozkoumat jižní Kaskády ve dvacátých a třicátých letech 19. století, čímž se zaměstnanci Hudson Bay Company stali prvními nedomorodými lidmi, kteří do těchto částí světa putovali.\n\nV roce 1846 probíhala debata o státní hranici mezi USA a Kanadou v oblasti, která byla nakonec stanovena na 49. rovnoběžku, čímž protínala Kaskádové pohoří jen kousek severně od Mount Baker. Trasa Hudson Bay Company, zvaná York Factory Express, která zásobovala především, ale nejen kožešinou továrnu York Factory, následovala řeky Okanogan a Columbia okolo východních hranic pohoří. Průsmyky v horách bývaly využívány pouze zřídka. Výjimkou je ale Nacheský průsmyk, který byl používán při nahánění dobytka nebo koní do pevnosti Fort Nisqually. Hudson Bay Company používala také Yakimský průsmyk. Blewettovým průsmykem vede silnice U.S. Route 97.\n\nAmerické osídlení západního pobřeží začalo až ve čtyřicátých letech 19. století, čemuž přispěla nejprve Oregonská stezka a později také železnice. I přesto, že pohoří nyní protíná železnice i několik důležitých dálnic a fungoval zde výrazný dřevozpracující průmysl, zachovalo si pohoří kouzlo alpínské divočiny. Většina severní části pohoří, od hory Mount Rainier na sever, je chráněna národními, státními i provinčními parky.\n\nKanadská strana pohoří má také svou historii, která zahrnuje zlatou horečku ve Fraserově kaňonu mezi lety 1858 a 1860 a s ní spojovanou, proslulou Caribooskou stezku i další stezky založené společností Hudson Bay Company ze západního pobřeží do vnitrozemí.\n\nJižní koridor železnice Canadian Pacific Railway protínal pohoří skrz průsmyky a údolí řeky Coquihally po jedné z nejstrmějších a nejzasněženějších cest jihozápadní Kanady. Nedaleko města Hope v Britské Kolumbii jsou tunely v provinčním parku Coquihallský kaňon, které byly dříve částí železnice Kettle Valley Railway a nyní jsou společně s kaňonem populární turistickou atrakcí. Kaňon využívá také Coquihallská dálnice, která byla postavena z dotací pro Expo 86, které se konalo ve Vancouveru a nyní je hlavní spojkou mezi vnitrozemím a pobřežím Pacifiku v Kanadě. Dříve proudila doprava především skrz Fraserův kaňon nebo Allisonův průsmyk, kudy vede dálnice Crowsnest Highway.\nBarlowova stezka byla první cestou přes pohoří v roce 1845, kdy sloužila jako přípojka k Oregonské stezce. Dříve museli osadníci překonávat nebezpečné peřeje na řece Columbii. Barlowova stezka nejprve opustila řeku Columbii v Hood Riveru, pak obešla jižní stranu Mount Hood v Government Campu a nakonec skončila v Oregon City. Na stezce se dokonce platilo mýtné, které činilo pět dolarů za vůz, i přesto se ale stala velice úspěšnou.\n\nDále pomáhala osadníkům vyhnout se peřejím na Columbii také Appleagatova stezka. Ta nejprve používala Kalifornskou stezku až do severní Nevady, kde zabočila západně do severní Kalifornie, odkud pokračovala na severozápad až do oregonského Ashlandu. Dále mohla být z Ahslandu na sever, do Willamettské nížiny, použita Siskiyouská stezka.\n\nS výjimkou erupce severokalifornského Lassen Peaku v roce 1915 bylo pohoří klidné celé století. Až v květnu 1980 si získala pozornost celého světa svou obrovskou erupcí Mount St. Helens. Výzkumy pak dokázaly, že pohoří se může stát dvakrát tak sopečně aktivním, než mezi lety 1800 a 1857, kdy se zde odehrálo osm erupcí. Od roku 1980 ale žádná erupce ještě neproběhla. I tak byla zavedena preventivní opatření, například na Mount Rainier, které varuje před lahary.\n\nKaskádové pohoří je podle FBI místem, kam D. B. Cooper vyskočil z ukradeného Boeingu 727 v roce 1971. Osud jednoho z nejodvážnějších zločinců americké historie je doposud neznámý. Oficiální stanovisko FBI praví, že Cooper skok nepřežil, přestože stále probíhá vyšetřování v oblasti.\n\nPůda pod pohořím je pro zemědělství celkově dobrá, především západně (po směru větru) od velkých sopek a to proto, že vulkanické horniny jsou bohaté na draslíkové minerály, například draselný živec, které se navíc snadno rozkládají. Svůj podíl na kvalitě mají také lahary a sníh s ledem, které skladují vodu. Zasněžené hory, jako například Mount Hood, jsou v zimě využívány jako lyžařská letoviska. Voda, kterou tyto sněhy a ledy zadržují, je pak odplavena do vodních nádrží, kde je po nějaké době přeměněna její potenciální energie na elektřinu a poté je využívána pro zavlažování zemědělských ploch.\nDíky hojnosti rychlých potoků byly na velkém množství západně proudících řek vystavěny přehrady s vodními elektrárnami. Jedna z nich, Rossova přehrada, která přehrazuje řeku Skagit, vytváří Rossovo jezero, které protíná hranici s Kanadou až o tři kilometry jihovýchodně od města Hope. Na úpatí hory Mount Baker jsou přehrady na řece Baker, která tak vytváří vodní nádrž Lake Shannon a Bakerovo jezero.\n\nK tomu je zde další velké množství geotermální energie, kterou mohou Kaskády vyprodukovat. USGS se tímto faktem zabývá. V oregonském městě Klamath Falls už pro tuto energii ale využití našli, zdejší domy jsou vytápěny parou z blízké sopky. Nejvyšší teplota, která kdy byla v pohoří naměřena je 265 °C, 937 metrů pod dnem kaldery sopky Newberry.\n\nSopky jižně od řeky Fraser jsou částí Kaskádových sopek, které patří do Kaskádového pohoří. Následující seznam je seřazen směrem od severu k jihu.\n\n\n\nV Kaskádovém pohoří se nachází čtyři národní parky, jedna národní malebná oblast a mnoho národních památek, divočin či lesů. Předmětem ochrany jsou zde různé ledovce, sopky, geotermální zdroje, řeky, jezera a lesy.\n\n\n\n\n\nKaskádové pohoří obývá široké spektrum fauny a flóry. Jižní část Kaskád patří do oblasti vysoké biologické diverzity, která je nazývána Kalifornskou floristickou provincií. Ze živočichů se v horách vyskytují baribalové, kojoti, rysové, pumy, bobři, jeleni a wapitiové. Na severu hor se vyskytují také grizzlyové. Většinu nižších a středních výšek pohoří pokrývají jehličnaté lesy a deštné pralesy mírného pásma. Ve vyšších výškách se pak vyskytuje tundra a ledovce. Mezi nejčastější stromy patří jedlovec západní a douglaska.\n\n"}
{"id": "233467", "url": "https://cs.wikipedia.org/wiki?curid=233467", "title": "FC DAC 1904 Dunajská Streda", "text": "FC DAC 1904 Dunajská Streda\n\nFC DAC 1904 Dunajská Streda (celým názvem: FC DAC 1904 Dunajská Streda) je slovenský fotbalový klub, který sídlí v Dunajské Stredě v Trnavském kraji. Od sezóny 2013/14 působí ve Fortuna lize – nejvyšší fotbalové soutěži v zemi. Založen byl v roce 1904 pod názvem Dunaszerdahelyi AC (ve zkratce DAC). V roce 2008 byl do Dunajské Stredy sloučen FC Senec.\n\nKlub má silnou základnu příznivců v místní maďarské menšině, která při domácích zápasech často fandí a zpívá chorály v maďarštině. Místní fanoušci udržují přátelské vztahy s příznivci maďarského Ferencvárosu, v kterých mívají oporu ohledně politických hesel a transparentů hájících zájmy Maďarů.\n\nHřištěm klubu je stadion s názvem Mestský štadión DAC Dunajská Streda s kapacitou 16 410 diváků.\n\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFC DAC 1904 Dunajská Streda „B“ je rezervní tým Dunajské Stredy, od sezóny 2014/15 hraje ve 3. lize - sk. Západ (3. nejvyšší soutěž). V letech 1994 – 1997 hrál rezervní tým v Orechové Potôni, kde byl sloučen s místním DSC (Dolnopotônsky športový klub). V roce 2008 byl rezervní tým po fúzi s seneckým FC zařazen do druhé lize na prázdné místo po sloučeném klubu.\n\nNejvětšího úspěchu dosáhl v sezóně 2008/09, kdy se ve 2. lize (2. nejvyšší soutěž) umístil na 12. místě.\n\n\nZdroj: \n\n\n\nZdroj: \n\n"}
{"id": "233478", "url": "https://cs.wikipedia.org/wiki?curid=233478", "title": "České rekordy v atletice – ženy", "text": "České rekordy v atletice – ženy\n\nSeznam rekordů českých atletek podle atletických disciplín:\n"}
{"id": "233479", "url": "https://cs.wikipedia.org/wiki?curid=233479", "title": "Hojná Voda", "text": "Hojná Voda\n\nHojná Voda ( dříve také \"Vilémova Hora\") je vesnice na Novohradsku, která leží nad Dobrou Vodou v Novohradských horách v údolí mezi Kraví horou (953 m n. m.) a Vysokou (1034 m n. m.). V roce 2011 zde trvale žilo 29 obyvatel.\n\nJe zde mnoho přírodních zajímavostí, například kamenné útvary bizarních tvarů. Název pochází od významu \"Hojivá voda.\"\n\nPrvní písemná zmínka o vesnici pochází z roku 1553, kdy Vilém z Rožmberka přivedl 26 usedlíků a dřevařů. Ti založili osadu jménem \"Vilémova Hora\", zřejmě na počest Viléma z Rožmberka. Další zmínka o Hojné Vodě pochází z roku 1564, kdy byl objeven léčivý pramen.\n\nK jeho objevu se váže pověst o zraněném dřevorubci, jemuž se na nedalekém buku zjevila sv. Anna, která mu poradila, aby si ránu omýval vodou z pramene. Zakrátko se uzdravil. Událost se roznesla po kraji a lidé k pramenu houfně přicházeli. Proto zde na konci 16. století vzniklo poutní místo s jednolodním kostelem sv. Anny. Po postavení barokního chrámu v nedaleké Dobré Vodě poutě v Hojné Vodě zanikly. Po roce 1945, po vystěhování obyvatelstva, byl kostel zbořen.\n\nPo objevení léčivého pramene bylo založeno lázeňské centrum, které se může pochlubit řadou vzácných návštěv. V dobách největší slávy zde byli k vidění mimo Viléma z Rožmberka také Petr Vok z Rožmberka, příslušníci rodu Buquoyů, spisovatel a historik Zikmund Winter a další. Roku 1623 byla \"Vilémova Hora\" přejmenována na \"Heilbrunn\" a její české jméno jí dal František Palacký.\n\nV roce 1938 v městysi Hojná Voda žilo více než 600 obyvatel, z toho 15 Čechů. Po válce, z níž se větší část mužů nevrátila, bylo obyvatelstvo vystěhováno (84 mužů, 191 žen a 226 dětí). V roce 1949 zde bylo vytvořeno zakázané hraniční pásmo, a více než polovina domů byla zbořena. V šedesátých letech sice došlo k zpřístupnění Hojné Vody, ale do roku 1989 byly Novohradské hory téměř neznámou oblastí, ve které \"vládla\" pohraniční stráž. Všechny pokusy obnovit proslulost zdejších lázní sice ztroskotaly, ale Hojná Voda se stává turistickým centrem jak v létě (cyklisté), tak v zimě (sjezdovky).\n\nV Hojné Vodě čp. 24 (na pravo od současné budovy čp. 23) se narodil podplukovník letectva in memoriam František Binder (22. října 1914 Hojná Voda – 4. března 1942 East Wretham, Norfolk, Spojené království), československý voják, příslušník Stráže obrany státu, člen Obrany národa, příslušník zahraniční československé armády ve Francii a příslušník britské RAF.\n\nPrales Hojná voda se nachází na Vysoké (1034 m n. m.), je složen převážně z bukového a smrkového porostu. Byl založen ve stejné době, jako Žofínský prales, jež byl založen hrabětem Buquoyem a nachází se kousek od Černého údolí. Dá se odtud jet na Pohorskou Ves, Leopoldov a Pohoří na Šumavě s Pohořským potokem. Také máme možnost přejít z Čech do Rakouska směrem na Weitru.\n\n\n\"Stanislav Kroupa: Hory pout zbavené.\"\n\n"}
{"id": "233483", "url": "https://cs.wikipedia.org/wiki?curid=233483", "title": "Jakovlev Jak-40", "text": "Jakovlev Jak-40\n\nJakovlev Jak-40 (V kódu NATO \"Codling\") je malý sovětský, třímotorový dopravní letoun z poloviny 60. let 20. století. Měl být náhradou za stroje Iljušin Il-12 a Iljušin Il-14.\n\nPrvní prototyp vzlétl 21. října 1966. Aeroflot zahájil provoz s Jaky-40 30. září 1968 letem Moskva-Kostrom. Exportní verze nesla označení \"Jak-40E\" s původní sovětskou navigační elektronikou a \"Jak-40EC\" s integrovaným radionavigačním systémem Collins AP-104/FD-108. Transportní varianta s dveřmi o rozměru 1,60 × 1,50 m na levém boku trupu před křídlem dostala označení \"Jak-40T\". V roce 1991 Jakovlev ve spolupráci s firmou Skorosť nabízel modernizovanou verzi \"Jak-40TL\" s dvojicí pohonných jednotek Allied Signal LF-507.\n\nPoužívaly se jak k přepravě, tak i pro vojenské účely. Celkem bylo do ukončení produkce v roce 1976 vyrobeno 1011 letounů, z toho 125 kusů bylo exportováno do 18 zemí světa.\n\nPrvní Jak-40 v Československých službách byl dodán v říjnu 1972 s imatrikulací OK-BYG. Provozovatelem se stal Letecký oddíl Federálního ministerstva vnitra (LO FMV). Koncem roku 1973 byl další letoun (v.č. 9341230, OK-DHA) zařazen do letadlového parku Československé správy dopravních letišť (ČSSDL).\n\nAž třetím uživatelem se staly ČSA s pronajatými Jaky od společnosti Aeroflot v roce 1974. Měly výrobní čísla 9340232 (CCCP-87372) a 9340332 (CCCP-87372). Po zkušebním provozu byly již v barvách ČSA dodány 9. října 1974 dva stroje s poznávacími značkami OK-EEA (v. č. 9431436) a OK-EEB (v. č. 9431536). Postupně byly zakoupeny další (OK-EEC až -EEG a OK-FEH až -FEJ). Byly nasazeny na linky mezi Prahou a Karlovými Vary, Brnem, Ostravou, Bratislavou, Piešťanami, Sliačí a Košicemi. Dalším provozovatelem byla i ČSLA a dva stroje létaly v čs. vládní letce. K vyřazení posledního typu Jak-40 z flotily ČSA došlo v roce 1992.\n\nV současné době 2 stroje slouží v letectvu Armády České republiky na základně Kbely, jejich životnost byla několikrát nákladně prodloužena. Sloužit mají až do roku 2020.\n\n\n\n"}
{"id": "233484", "url": "https://cs.wikipedia.org/wiki?curid=233484", "title": "Umyvadlo", "text": "Umyvadlo\n\nUmyvadlo je zařízení koupelny, umývárny nebo záchodů, které se používá k mytí těla, věcí apod., např. rukou. Nejčastějším materiálem je keramika, dále nerez nebo plast. Dříve běžná smaltovaná umyvadla se v Česku již prakticky nepoužívají. Samostatné umyvadlo se lidově nazývá \"lavor\".\n\nUmyvadlo může být samostatné (přenosné, často pokládané na příslušný nábytek – stůl apod.) nebo pevné – zavěšené do stěny, podepřené samostatnou konstrukcí nebo zabudované do skříněk a pultů. Výhodou tohoto řešení je větší odkládací plocha. Skříňka zároveň zakryje připojovacích armatury, zejména sifon, ale ty se mohou zakrýt i jinak, např. keramickým krytem (polosloupem). Umisťují se do výšky 800 – 850 mm nad podlahou. Do zdi se upevňují zpravidla pomocí hmoždinek, šroubů, konzol nebo rámů.\n\nU pevného umyvadla bývá přívod teplé a studené vody, zpravidla v podobě mísicí baterie. Použitá voda se vypouští z pevného umyvadla výtokem, napojeným na odvodní potrubí (\"odpad\") přes zápachovou uzávěrku (\"sifon\"), která se upevňuje zpravidla hned pod odtokovým otvorem umyvadla. Kromě toho mívá umyvadlo přetokový otvor s potrubím ústícím také do sifonu.\n\nV dřívějších dobách se umyvadla nezavěšovala na stěnu, ale vyráběla se často jakožto velké ploché plechové nádoby, které před případnou korozí byly obvykle chráněny smaltováním. Takováto umyvadla se často používají i dnes zejména tam, kde není vybudováno příslušné stálé sociální zařízení nebo tam, kde není k dispozici vodovod.\nK výrobě umyvadel se dříve používala keramika. Její největší výhodou je to, že její povrch je hladký a snadno se udržuje. V poslední době se ovšem prosazují i jiné materiály jako dřevo, nerez i sklo, popřípadě i jejich kombinace. Nadčasovým materiálem je litý mramor, který v porovnání s ostatními materiály umožňuje velkou variabilitu tvarů. \n\nPevná umyvadla jsou zpravidla keramická, ale mohou být např. i kamenná včetně umělého kamene.\n\n\n"}
{"id": "233487", "url": "https://cs.wikipedia.org/wiki?curid=233487", "title": "ŠK Senec", "text": "ŠK Senec\n\nŠportový klub Senec byl slovenský fotbalový klub, který sídlil v západoslovenském městě Senec. Klub byl založen v roce 1994. Zanikl v roce 2016 po přesunu do Gabčíkova, kde bylo vytvořeno nové sportovní sdružení ŠK 1923 Gabčíkovo. Stalo se tak po krachu místního OFC Russel Gabčíkovo, jehož majitel byl vlastnicky propojen i v seneckém klubu.\n\nHřištěm klubu byl stadion s názvem NTC Senec s kapacitou 3 200 diváků.\n\nZdroj: \n\n\nZdroj: \n\n"}
{"id": "233488", "url": "https://cs.wikipedia.org/wiki?curid=233488", "title": "Karel V. Francouzský", "text": "Karel V. Francouzský\n\nKarel V. Moudrý (21. ledna 1338 Vincennes – 16. září 1380 Nogent-sur-Marne) od roku 1364 francouzský král z dynastie Valois, od roku 1349 dauphin z Vienne, od roku 1355 vévoda normandský, od roku 1356 místodržitel (po dobu zajetí otce Jana v Anglii), od roku 1358 regent království. Za jeho regentství pokračovaly útoky Anglie, propuklo povstání Étienna Marcela a jacquerie. Roku 1360 uzavřel s Angličany mír v Brétigny.\n\nZemřel v důsledku nemoci v září 1380 a jeho ostatky byly pohřbeny zvlášť – srdce bylo uloženo v rouenské katedrále Notre Dame, tělo v tradičním královském pohřebišti v bazilice sv. Diviše a vnitřnosti po matčině boku v klášteře Maubuisson.\n\n\n"}
{"id": "233489", "url": "https://cs.wikipedia.org/wiki?curid=233489", "title": "ARJ", "text": "ARJ\n\nARJ je počítačový program a souborový formát pro kompresi a archivaci dat. Vytvořil ho Robert K. Jung. Jméno vzniklo jako zkratka \"\" (česky \"archivováno Robertem Jungem\").\n\nARJ byl vedle PKZIPu jedním ze dvou nejpoužívanějších komprimačních programů v devadesátých letech dvacátého století. ARJ je schopen dosáhnout o něco lepší kompresní poměr než PKZIP. Některé části ARJ byly chráněny americkým patentem 5,140,321, ale byly dostupné pod příjemnější licencí než PKZIP.\n\nCelkově byl ARJ méně populární než PKZIP, ale ARJ překonával PKZIP na BBS, a to především díky schopnosti ARJ vytvářet a používat vícesvazkové archivy (archivy rozdělené do více souborů, které se pak snáze přenášejí málo kapacitními komunikačními prostředky a médii – např. na disketách) podstatně snadněji než PKZIP.\n\nARJ umožňoval uživateli určit úroveň komprese archivu, díky které byl populární v sítích jako WWIVNet a HOGnet.\n\nOd té doby byl ARJ vytlačen jinými formáty, protože nenabídl včas příjemné grafické rozhraní.\n\nDíky jeho výborným schopnostem dělení archivu někteří lidé ARJ užívají dodnes k běžnému archivování souborů. Od té doby bylo vyvinuto mnoho nových komprimačních programů schopných dobré práce s děleným archivem (např. WinRAR), ale ARJ je z nich nejstarší a nabízí poměrně ojedinělou schopnost do vícesvazkového archivu přidávat, v něm upravovat a z něj odebírat soubory.\n\n\n"}
{"id": "233500", "url": "https://cs.wikipedia.org/wiki?curid=233500", "title": "Dřez", "text": "Dřez\n\nDřez je hlavním a nejčastěji používaným zařízením v kuchyních. Dřezy mohou být samostatně osazené na zdi nebo vestavěné v kuchyňské lince. Dále se rozdělují na jednoduché nebo dvojité. Nejčastěji používaným materiálem na dřezy je nerezový plech, ale mohou být použity i další materiály, jako například smaltovaný plech (levnější výrobky jsou i z plastů). Samostatné dřezy se osazují ve výšce 900 mm nad podlahou, pomocí šroubů nebo konzol. Vestavěné se osazují ve výšce pracovní desky. Přívod vody do dřezu je dřezovými směšovacími bateriemi, které mohou být stojánkové nebo nástěnné. Napojení dřezu na kanalizaci je přes dřezovou zápachovou uzávěrku, která může být doplněna odlučovačem tuku nebo také drtičem odpaddků.\n\n\n"}
{"id": "233505", "url": "https://cs.wikipedia.org/wiki?curid=233505", "title": "Karel VI. Francouzský", "text": "Karel VI. Francouzský\n\nKarel VI. Francouzský zvaný také \"Šílený\" ( \" Charles le Bien-Aimé\" a \"Charles le fou\", 3. prosince 1368, Paříž – 21. října 1422, Paříž) byl francouzský král z dynastie Valois. Trpěl duševní chorobou, která značně poznamenala jeho vládu a celý vývoj stoleté války mezi Anglií a Francií. Svého syna nechal zbavit následnictví ve prospěch anglického krále a většinu svého vlastního života strávil neschopen kontaktu s realitou. I přesto jej lid miloval a nedošlo k jeho sesazení.\n\nKarel byl pátým potomkem krále Karla V. a Johany, dcery bourbonského vévody Petra I. Všichni starší sourozenci zemřeli v dětském věku ještě před jeho narozením. Z mladších sourozenců dosáhl dospělosti pouze bratr Ludvík Orleánský, s nímž měl Karel četné rozpory. Zdá se, že původní bratrská láska postupem času přerostla ve vzájemné soupeření.\n\nKdyž roku 1380 zemřel Karlův otec, stal se králem Karlem VI. Protože byl nezletilý, jeho povinnosti spravovali bratři jeho otce Jan z Berry, Ludvík z Anjou a Filip Smělý. Ti pro krále vybrali manželku Isabelu, jedinou dceru bavorského vévody Štěpána III., s níž Karel uzavřel sňatek v roce 1385. Když se v roce 1389 konala její korunovace, král uspořádal bujaré oslavy, čímž si získal přízeň svého lidu - na rozdíl od své ženy, která mluvila jen velmi špatně francouzsky a nebyla příliš pohledná, pročež si vysloužila nelichotivou přezdívku \"\"prasnice\"\". Sám král se tehdy rozhodl, že zjistí, jak jeho lid smýšlí o jeho ženě, a proto se v prostém oděvu vmísil do davu, kde se snažil posměšné řeči krotit, ale protože nikdo nevěřil, že jde o krále, stal se obětí pouliční potyčky a utržil několik zranění.\n\nKdyž král dosáhl zletilosti, propustil strýčky ze svých služeb a nastolil svou vlastní vládu, která trvala do roku 1392. 5. srpna při tažení do Bretaně znenadání u krále vypukl záchvat šílenství, které, zdá se, podělil po své matce. Podle záznamu kronikářů měl náhle pocit, že je obklopen nepřáteli, vytasil meč, pobil čtyři muže svého doprovodu a pokusil se zabít mladšího bratra Ludvíka Orleánského. Byl včas zadržen, nicméně s bratrem už pak nikdy nevycházeli.\n\nKarel byl několik dní na pokraji smrti, k velkému smutku francouzského lidu, u nějž byl velmi oblíben. Nakonec se sice uzdravil, ale nemělo to dlouhého trvání. V lednu 1393 se konal ples na počest sňatku královniny oblíbené dvorní dámy, spojený s maškarním rejem, kronikářem Jeanem Froissartem poeticky nazvaným \"\"bál světlušek\"\". Král se s pěti přáteli převlékl za \"divé muže\" – obalili se smůlou a lněnými vlákny. Do sálu vstoupil králův bratr Ludvík Orleánský, který tančící muže zapálil pochodní Král byl zachráněn díky odvaze vévodkyně z Berry, jež plameny udusila svou sukní, avšak čtyři jeho nejbližší přátelé před jeho očima za strašných bolestí uhořeli. Pouze jeden se zachránil včasným skokem do škopku se špinavým nádobím. Král se po tomto otřesném zážitku znovu propadl do depresí a v červnu se jeho zdravotní stav zhoršil k nepříčetnosti, v níž setrval po sedm měsíců. Někdy v tuto dobu mu manželka přivedla konkubínu Odettu ze Champdivers. Král pochyboval o své vlastní totožnosti, svou ženu nepoznával, odbýval ji a toužil po své švagrové Valentině, která byla současníky obviňována z magie.\n\nObdobí vzplanutí nemoci se střídala s obdobím uzdravení, kdy si chorý panovník uvědomoval svůj stav a propadal se do depresí. V období psychotických atak ničil vše okolo sebe a nebyl schopen vládnout. \nK moci se v roli královských rádců vrátil Jan z Berry, jeho bratr Filip Smělý a králův bratr Ludvík Orleánský, protože bývalé královy rádce obvinili z neschopnosti a zpronevěr. Každý z těchto šlechticů však vyznával jiný politický kurz, což zemi oslabilo a s pokračující stoletou válkou se Francie ocitla až na pokraji zkázy.\n\nOslabení země využila Anglie k obnovení stoleté války, v roce 1415 prohrál Karel VI. u Azincourtu a uzavřel smlouvu s anglickým králem Jindřichem V. Roku 1420 určil Karel za svého nástupce na francouzském trůnu svého zetě, anglického krále Jindřicha V. a to na základě smlouvy z Troyes. Vlastní syn Karla VI. dauphin Karel byl z nástupnictví navěky vyloučen, s čímž se odmítl smířit. V prosinci 1420 vstoupil král v doprovodu Angličanů do Paříže. Zemřel o dva roky později, v říjnu 1422, pravděpodobně na infekci a byl na sv. Martina pohřben v opatství Saint-Denis. Za jeho rakví kráčel Jan z Bedfordu a údajně na osmnáct tisíc Pařížanů se přišlo rozloučit se svým milovaným králem.\n\nČást francouzské šlechty se po králově skonu postavila na stranu dauphina Karla a část podporovala mocenské nároky tehdy teprve devítiměsíčního dítěte Jindřicha VI. Anglická vojska byla nakonec ze země vyhnána a Karel byl roku 1429 oficiálně korunován v Remeši jako francouzský král Karel VII.\n\n\n"}
{"id": "233515", "url": "https://cs.wikipedia.org/wiki?curid=233515", "title": "Spiral Tunnels", "text": "Spiral Tunnels\n\nSpiral Tunnels jsou dva smyčkové tunely na transkontinentální železniční trati společnosti Canadian Pacific Railway (CPR) v kanadské provincii Britská Kolumbie. Nachází se západně od průsmyku Kicking Horse, tvořícího rozvodí v Rocky Mountains. Tunely byly otevřeny v roce 1909.\n\n"}
{"id": "233517", "url": "https://cs.wikipedia.org/wiki?curid=233517", "title": "Karel VII. Francouzský", "text": "Karel VII. Francouzský\n\n----Karel VII. Francouzský (22. února 1403, Paříž - 22. července 1461, Mehun-sur-Yevre) vládl v letech 1422–1461 francouzskému království. Jeho jméno je neodmyslitelně spjato se jménem Johanky z Arku. I její zásluhou dovedl Francii k úspěšnému ukončení stoleté války.\n\nPocházel z dynastie Valois a byl pátým synem Karla VI. a Isabely Bavorské. Králem se stal v roce 1422 uprostřed občanské války mezi Armagnaky a Burgunďany, která navíc byla komplikovaná anglickou vojenskou intervencí z vítězné bitvy u Azincourtu (1415). Jeho duševně chorý otec ho ve smlouvě z Troyes vydědil ve prospěch anglického Jindřicha V. a jeho syna Jindřicha VI. Karel však pod záminkou duševní nezpůsobilosti svého otce tuto smlouvu odmítl. Byl korunován jako král Karel VII. 17. července 1429 v Remeši v přítomnosti Johanky z Arku.\n\nŘadou ordonancí zajistil také relativní klid uvnitř země. Výrazně upevnil královskou moc, čímž podpořil vzrůstající centralistické tendence tehdejší Francie. Provedl dvě důležité reformy – peněžní a vojenskou. Zavedl pevné daně a stálé žoldnéřské vojsko, závislé na královské moci. V jeho reformách dále pokračoval jeho syn Ludvík XI.\n\nPo roce 1453 byla Francie zpustošená, oslabená, král ztratil velkou část své moci a vazalové královské koruny nabyli tak obrovského sebevědomí, že začali tvořit státy uvnitř států. Před Karlem VII. stál velký úkol – musel zemi vrátit její lesk. Prvním úkolem v řadě tak bylo vyřešit problém finanční a armádní. Největší podíl na pustošení a rozkrádání země měly loupežnické tlupy, které se po válce objevily a rabovaly, kde se dá. Karel se situaci pokusil vyřešit bez feudálních vojsk, aby jejich moc co nejvíce oslabil a na pomoc si přivolal farní obce, které musely králi každá dodat po jednom lučištníkovi s padesáti šípy. Tento lučištník byl osvobozen od daní, ale musel se zúčastnit pravidelných cvičení, po kterých doplnil královy „ordonanční jednotky“, jinými slovy královu žoldáckou gardu. Feudální rytířstvo se stalo jen rezervním sborem, což se mu rozhodně nezamlouvalo, ale bálo se s tím něco udělat – král si totiž krátce po konci války vytyčil privilegium v podobě vlastnictví všeho dělostřelectva. Udržovat si takovou armádu mu pomáhaly daně, které ve válkou stále ohrožené Francii nebyly tak pikantním tématem, jako na druhé straně Lamanšského průlivu. Vztahy feudálů a krále se zde přeci jenom odvíjely v naprosto jiném duchu, což Karlovi VII. umožnilo Francii opět udělat silnou a šťastnou.\n\nIhned krátce po svém nástupu na trůn se ze sotva uznaného dauphina stal arbitr celé Evropy a „sloup křesťanství“.] Podíl na tom měl hlavně obchodník jménem Jacques Couer, který zbohatl obchodem s drahými kovy a poté vybudoval obrovskou síť svých poboček v Levantě. Říká se, že rytířské křížové výpravy do Svaté země selhaly, ale výpravy kupců zacelily všechny rány – v době Karla VII. do Orientu nejezdily jiné lodě, nežli ty s liliemi. Jacques Couer se stal velvyslancem královské koruny v Levantě, ale také hlavním finančníkem královské pokladny, což králi umožnilo obrátit pozornost zpět do Francie a soustředit se na nevyhnutelný zápas s „pány liliového květu“, což je souhrnné označení pro vazaly z královské krve (rody z Burgundska, Anjou, Bourbonové). Největším nepřítelem krále bylo Burgundské vévodství, které fakticky bylo královstvím bez královského titulu. Filip III. Dobrý, vévoda burgundský, rozšířil svou moc na území celého Nizozemí až po Sommu. Také vyženil Flandry a své tituly tedy rozšířil o  lucemburského vévodu a o hraběte flanderského, holandského a zeelandského. Chyběl mu již jen titul krále francouzského, leč burgundský dijonský dvůr reprezentoval francouzskou kulturu mnohem lépe, než „francouzský“ dvůr pařížský.\n\nO tom, že vztahy mezi Filipem a Karlem nebyly zrovna nejlepší, vypovídala již situace za samotné Stoleté války. Ještě v roce 1429 nechal Filip založit Řád zlatého rouna, rytířské bratrstvo, jejichž meče měl k dispozici. Karel se jeho moci natolik obával, že ještě za Stoleté války jej rozvázal z lenní přísahy a de facto jej nechal vládnout samostatně a bez závislosti na vůli ustrašeného krále. Napjatá nitka bezvýchodnosti praskla v roce 1440, kdy proti Karlovi VII. vypuklo povstání vedené jeho synem, Ludvíkem XI., který našel útočiště a zároveň plánovací centrum pro své válečné operace na dvoře Filipa III. Této revoltě se říká podle její podobnosti s husitským hnutím Praguerie. Po potlačení tohoto povstání musel Ludvík XI. uprchnout k burgundskému vévodovi Filipu Dobrému, kde pobýval až do roku 1456. V letech 1456–1461 pobýval v Brabantsku. S otcem se již nikdy neusmířili.\n\nV roce 1458 u krále Karla VII. propukla neznámá nemoc, která jej připoutala na lůžko a zužovala jej horečkami. V roce 1461 se u něj objevily známky paranoidního chování - král obviňoval každého ze svých vazalů, ale i sluhů a poddaných ze zrady ve prospěch jeho zapovězeného syna. Ve stejné době se jeho tělem šířila nemocí způsobená infekce, která pronikla až do oblasti čelisti a zabránila králi v požívání jakéhokoliv příjmu potravin. 22. července 1461 král zemřel hlady. Pohřben byl v hrobce svých rodičů v Saint-Denis.\n\nPo jeho skonu se do Francie vrátil Ludvík XI. a stal se novým francouzským králem.\n\n] Jak jej nazval král Ladislav Uherský. In: MAUROIS, André, \"Dějiny Francie,\" Praha 1994, s.82.\n\n\n"}
{"id": "233519", "url": "https://cs.wikipedia.org/wiki?curid=233519", "title": "Univerzita Britské Kolumbie", "text": "Univerzita Britské Kolumbie\n\nUniverzita Britské Kolumbie (anglicky – \"UBC\") je veřejnou univerzitou ležící na západ od kanadského města Vancouver. Její hlavní kampus se nachází v sousedství čtvrti West Point Grey v nezačleněné volební oblasti A – Electoral Area A.\n\nUniverzita je považována za jednu z nejlepších univerzit v Kanadě s nejvyššími požadavky pro přijetí studentů.\n\nVe městě Vancouver má univerzita tři kampusy:\nVe městě Kelowna má UBC jeden kampus:\n\n"}
{"id": "233520", "url": "https://cs.wikipedia.org/wiki?curid=233520", "title": "Merapi", "text": "Merapi\n\nMerapi (indon. \"Gunung Merapi\" – \"Ohňová hora\") je aktivní stratovulkán, nacházející se v centrální části ostrova Jáva, patřícího Indonésii. Sopka představuje velké nebezpečí, protože se nachází v blízkosti města Yogyakarta a i na jejím úpatí žijí tisíce lidí. Z toho důvodu je zapsána do seznamu 16 nejnebezpečnějších sopek světa – Decade Volcanoes.\n\nV roce 1006 byla velká erupce příčinou úpadku království Mataram a následné expanze islámu do oblasti. Od roku 1548 bylo zaznamenáno přibližně 60 erupcí, některé i s oběťmi na životech. Katastrofická erupce se odehrála v roce 1930, kdy měla za následek 1 300 lidských obětí. V roce 1994, kdy došlo ke kolapsu lávového dómu vyprodukovala sopka pyroklastické proudy, které prošly vzdálenost několika kilometrů a vyžádaly si 43 obětí na životech. Poslední erupce se odehrály v říjnu roku 2010. \n\nMerapi je jedna z nejmladších sopek Jávy. Její aktivita, jakož i aktivita ostatních sopek na Jávě je zapříčiněna subdukcí australské desky pod sundskou. Stratigrafické záznamy odhalily, že erupce v oblasti Merapi započaly před 400 000 lety a až do roku 10 000 před naším letopočtem šlo převážně o efuzívní výlevy bazaltových láv. Později se začala charakteristika erupcí měnit, až po dnešní explozivní erupce andezitů, s produkcí dómů. Jejich kolapsy způsobují vznik častých pyroklastických proudů.\n\n"}
{"id": "233525", "url": "https://cs.wikipedia.org/wiki?curid=233525", "title": "Valois", "text": "Valois\n\nDynastie Valois či jen Valois [valoa] byla vedlejší rodová linie francouzského královského rodu Kapetovců. Ve Francii vládla v hlavní linii v letech 1328–1498 a ve vedlejších liniích Valois-Orléans a Valois-Angoulême až do roku 1589. Z tohoto rodu pocházela také první manželka Karla IV., Blanka, se kterou se oženil, když mu bylo 7 let (roku 1323).\n\nPo vymření hlavní rodové linie dynastie Valois přešla francouzská koruna na vedlejší linii \"Valois-Orléans\" a poté v roku 1515 na linii \"Valois-Angoulême\". Ta vymřela v roce 1589 a vláda pak přešla na (původně protestantskou) dynastii Bourbonů.\n\nZakladatelem rodu byl Karel I. z Valois (1270–1325), mladší syn francouzského krále Filipa III. a bratr krále Filipa IV. z rodu Kapetovců. Po smrti posledního krále z hlavní rodové linie Kapetovců Karla IV. v roce 1328 usedl na francouzský trůn syn Karla z Valois Filip, a to pod jménem Filip VI., čímž zahájil vládu dynastie Valois.\n\nPočátky vlády rodu Valois byly provázeny především sporem s anglickým královským rodem, jehož členové si rovněž činili nárok na francouzský trůn. Matka anglického krále Eduarda III. byla totiž dcerou francouzského krále Filipa IV. z rodu Kapetovců. Eduard III. si tedy činil nárok na francouzský trůn na úkor rodu Valois. Spor obou rodů o trůn, o anglické državy ve Francii a také o nadvládu ve Flandrech nakonec vyústil až ve stoletou válku. Během této války trvající od roku 1337 do roku 1453 se na francouzském trůnu vystřídalo pět králů z rodu Valois.\n\nPo smrti krále Karla VI. z rodu Valois byl na základě smlouvy z Troyes uznán za francouzského krále vnuk Karla VI. – anglický král Jindřich VI., zatímco vlastní syn Karla VI., dauphin Karel, byl z dědických nároků na trůn vyloučen. K zásadnímu zvratu ve válce došlo v roce 1429, kdy selské děvče Johanka z Arku, údajně na základě božího vnuknutí, začalo naléhat na dauphina Karla, aby se prohlásil králem Francie a shromáždil armádu k osvobození Francie od Angličanů. Francouzské vojsko vedené Janou z Arku se poté nejprve zmocnilo města Orléans a následně byl v Remeši, korunovačním městě francouzských králů, slavnostně uveden na francouzský trůn dauphin Karel jako Karel VII. z rodu Valois. Touto korunovací získal Karel VII. naprostou legitimitu a byl i domácí šlechtou uznán za nezpochybnitelného vládce Francie.\n\n\nPo vymření hlavní rodové linie rodu Valois v roce 1498 usedl na francouzský trůn král Ludvík XII. z vedlejší rodové linie Valois-Orléans. Po jeho smrti v roce 1515 přešlo právo na trůn na další vedlejší rodovou linii Valois-Angoulême.\n\nVedlejší rodová linie \"Valois-Angoulême\" francouzského královského rodu Valois nastoupila na trůn v roce 1515. Členové rodu Valois-Angoulême odvozovali svůj původ od francouzského krále Karla V. a jeho mladšího syna Ludvíka, vévody Orleánského. Zakladatelem rodové linie Valois-Angoulême byl Ludvíkův mladší syn Jan, hrabě z Angoulême. Po vymření hlavní rodové linie Valois a následně i vedlejší linie Valois-Orléans připadl francouzský trůn v roce 1515 Františku I. z rodu Valois-Angoulême (František byl vnukem zakladatele této rodové linie Jana, hraběte z Angoulême).\n\nV osobě posledního francouzského krále z této dynastie Jindřicha III. (u nás známého jako Jindřich z Valois) vládly krátce v letech 1573–1575 také v Polsku (jako Jindřich I.).\n\nKdyž v roce 1559 náhle umřel král Jindřich II., zdála se být budoucnost dynastie Valois stále velmi nadějná, jelikož Jindřich měl kromě dcer rovněž čtyři syny. První syn František II. ale umřel již rok po nástupu na trůn. V roce 1574 umřel i další Jindřichův syn Karel IX. a na trůn usedl jeho bratr Jindřich III., který byl ještě donedávna králem Polska (zde vládl 1573–1574 jako Jindřich I.). V roce 1584 umřel mladší bratr Jindřicha III. František, vévoda z Anjou. Sám Jindřich III. zemřel, stejně jako jeho bratři, bezdětný, a to v roce 1589 rukou atentátníka. Po vymření rodu Valois v mužské linii získal právo na francouzský trůn rod Bourbonů.\n\n\n\n"}
{"id": "233526", "url": "https://cs.wikipedia.org/wiki?curid=233526", "title": "Rekreace", "text": "Rekreace\n\nRekreace označuje čas nebo aktivitu, kterou lidé věnují aktivnímu nebo pasivnímu odpočinku při němž regenerují svoje tělo nebo mysl.\n\nToto slovo vychází z latinského slova \"creare\" čili tvořit, vyrábět a přidání předpony re, vyjadřující proces obnovení, znovuvytvoření něčeho, co již existovalo a má se vrátit do původního stavu. Rekreace je někdy považována také za synonymum pro oddech nebo osvěžení. Velmi podobný význam má také slovo relaxace. Pojem rekreace také vymezuje prostor, umožňující realizaci zálib a zájmů, kultivaci vlastních tvořivých sil, schopností atd. Podle obsahu lze rekreaci členit na jednotlivé druhy: Kulturně-umělecká, intelektuální, sociální, zájmová a pohybová.\nRekreace v obecném významu stojí v opozici k \"prokreaci\". Zatímco prokrativní konání směřuje k tvořivé produkci, např. v biologii k plození, rekreativní činnost takový účel v principu postrádá. Při aplikaci tohoto pravidla na odpočinkové a volnočasové aktivity, jak je rekreace obvykle vnímána, docházíme ke zdánlivému paradoxu, neboť řada rekreačních aktivit jako kutilství apod. směřuje k produkci. Ta zde však není primárním cílem, nýbrž spíše vedlejším produktem, prostředkem k aktivnímu odpočinku a regeneraci těla nebo mysli.\n\nV prostředí katolických klášterů znamená volný čas, který mniši a řeholníci používají ke společnému neformálnímu setkání, rozhovorům a odpočinku. Je výrazem života ve společenství, který je protiváhou života o samotě (určitá míra samoty je vlastní každému řeholnímu společenství).\n"}
{"id": "233527", "url": "https://cs.wikipedia.org/wiki?curid=233527", "title": "Římský most", "text": "Římský most\n\nŘímský most () se nachází v Bosně a Hercegovině, vede přes řeku Bosnu nedaleko od Ilidže.\n\nJe to jeden ze čtyř historických mostů na území Sarajeva (další tři jsou Šeher-Ćehajina ćuprija, Latinska ćuprija a Kozja ćuprija). Má sedm oblouků, které se postupně od krajů ke středu zvyšují. Díky tomu tak most získává svoji charakteristickou podobu, která se však objevuje i u jiných středověkých bosenskohercegovinských mostů. Celková délka Římského mostu činí 40 m, šířka pak 4,5 m.\n\nV roce 1530 tehdejší Bosnu navštívil cestopisec Benedikt Kuripešić, který ještě tento most nezmiňuje; o dalších dvacet let později však Katarin Zeno o něm již píše. Jeho záznamy vypovídají o kamenném mostu se sedmi oblouky, klenoucím se přes řeku Bosnu. Z toho tedy plyne, že most byl vybudován někdy mezi lety 1530 a 1550. Není však dodnes nic známo o tom, kdo nařídil mostu vybudovat a kdo jej ve skutečnosti postavil.\n\nExistuje názor, že na tomto místě stál most již v antice, v období Římské říše a že dnešní most byl vybudován na jeho místě, není to však prokázáno. Je však doloženo, že materiál, použitý ke stavbě mostu, byl získáván z antických objektů v okolí, což dokazují některé antické reliéfy viditelné ve zdivu; je možné, že tato skutečnost má souvislost i se jménem mostu.\n\n"}
{"id": "233528", "url": "https://cs.wikipedia.org/wiki?curid=233528", "title": "Michelangelo Antonioni", "text": "Michelangelo Antonioni\n\nMichelangelo Antonioni (29. září 1912 Ferrara – 30. července 2007 Řím) byl italský filmový režisér a scenárista, společně s Federico Fellinim a Luchinem Viscontim jeden z trojice slavných italských režisérů, jejichž tvorba kulminovala v 60. letech. Jeho nejúspěšnějším dílem byla \"Zvětšenina\" (1966).\nMichelangelo Antonioni se narodil ve Ferraře v provincii Emilia-Romagna na severu Itálie v měšťanském prostředí a od studentských let se amatérsky zabýval divadlem i filmem. Vystudoval techniku na univerzitě v Bologni. Po příchodu do Říma se stal spolupracovníkem nezávislého čtrnáctideníku mladých opozičně smýšlejících tvůrců \"Centra sperimentale Cinema\". V době nástupu neorealismu se setkal s F. Fellinim a Roberto Rossellinim, pro něhož vytvořil scénář k filmu \"Pilot se vrací\" (1942). V téže době je asistentem francouzského režiséra Marcela Carného při natáčení filmu \"Návštěva z temnot\" na jihu dosud neobsazené Francie.\n\nV letech 1943 - 1950 Antonioni natáčí samostatně řadu dokumentárních filmů a píše scénáře. Až ve svých 38 letech natočil svůj první samostatný hraný film, psychologické drama \"Kronika jedné lásky\" (1950).\n\nAntonioniho hlavní tvůrčí období leží v 60. a 70. letech 20. století. Svými tehdejšími díly ovlivnil řadu významných světových režisérů jako například Miklóse Jancsóa anebo Andreje Tarkovského.\nV roce 1982 se při práci na filmu \"Identifikace ženy\" seznamuje se svou novou partnerkou a budoucí manželkou Enrikou Fico. V roce 1985 je stižen těžkou mozkovou mrtvicí, po níž prakticky přestal mluvit. Přesto ještě realizuje za pomoci režiséra Wima Wenderse film \"Nad mraky\" (1995) a ještě v roce 2004 se účastní práce na povídkovém triptychu \"Eros\". Rok před svou smrtí přišel Antonioni o zrak. V posledních dvaceti letech se převážně věnoval literatuře. Česky vyšel výbor z jeho textů pod názvem Kuželník u Tiberu v roce 1989 v překladu filmové vědkyně Evy Zaoralové. Za svoji celoživotní dílo byl Antonioni v roce 1994 odměněn výroční cenou Americké Filmové Akademie.\n\nMichelangelo Antonioni zemřel ve svém římském bytě 30. července 2007, ve stejný den, jako jiná klíčová osobnost autorského filmu 20. století, švédský režisér Ingmar Bergman.\n\nČtyřicátá léta jsou pro Antonioniho především érou dokumentární tvorby. Natočil celkem sedm zajímavých filmů. \"Lidé od Pádu\" (Gente del Po) vypráví o plavbě malé loďky na dolním toku Pádu. \"Čištění města\" (N. U. - Netezza Urbana) je neobvyklým pohledem na práci římských metařů za příchodu nového dne. \"Milostná lež\" (L' Amorosa menzogna) si všímá práce autorů tzv. fotorománů, \"Pověrčivost\" (Superstizione) zase pozůstatků pověr na italském venkově. Následoval přírodní snímek z okolí Cortiny d'Ampezza \"Lanovka na Faloriu\" (La Funivia del Faloria), tehdy novou technologií výroby umělých vláken se zabývá film \"Sedm prutů, jedny šaty\" (Sette Canne, un vestito), poslední \"Vila výstav\" (La Villa dei mostri) antropomorfickou výstavou.\nAntonioniovým celovečerním hraným debutem je \"Kronika jedné lásky\" (Cronaca di un amore), psychologické drama lásky bohaté ženy (Lucia Boséová) k chudému milenci (Massimo Girotti). V roce 1952 byl spoluautorem scénáře k Felliniho slavnému filmu \"Bílý šejk\", současně natočil povídkový film \"Poražení\" (I vinti), ve třech epizodách porovnávající zločinnost mladých lidí v Itálii, Anglii a Francii. Herečka Lucie Boséová hraje i v dalším Antonioniově filmu \"Dáma bez kamélií\" (La signora senza camelie), 1953. Manžel v tomto filmu chce z krásné partnerky udělat filmovou hvězdu.\n\nTéhož roku spolupracuje Antonioni na povídkovém filmu C. Zavattiniho \"Láska ve městě\" (L' Amore in città), do něhož přispěl povídkou \"Pokus o sebevraždu\" (Tentato suicido). V prostředí římských módních salónů a krásných žen se odehrává film \"Přítelkyně\" (La amiche) z r. 1955, natočený podle románu C. Paveseho. Hlavními protagonistkami byly herečky Eleanor Rosi Dragová a Valentina Cortesová. V roce 1957 je natočen psychologický film \"Výkřik\" (Il grido), v němž hrají mj. Steve Cochran, Alida Valliová a Batsy Blairová.\nVe snímku \"Dobrodružství \" (L' avventura) podal Antonioni radikálně reformovaným filmovým jazykem obraz života římské smetánky a její citové vyprahlosti. Hlavní role svěřil G. Ferzettimu, Monice Vittiové a L. Massariové. Italská kritika film odmítla, dočkal se uvedení na festivalu v Cannes 1960, kde byl diváky vypískán, ale obdržel zde cenu poroty. Film je první částí tzv. „Tetralogie citů“ s Monikou Vittiovou.\n\nAntonioni poprvé v tomto filmu využívá svoji \"existencialistickou metodu\", která zkoumala obrazy lidských krizí, samotu uprostřed davu a odumírání citu u jinak hmotně zabezpečeného moderního člověka. Antonioni boří zákony klasické filmové dramatiky, jeho nový jazyk vyrůstá ze slovy dále nekomentovaného pozorování lidské tváře a jí adekvátní krajiny. Filmový divák je nucen z takových obrazů odečítat jejich vnitřní napětí, melancholii, či pouhou prázdnotu a dávat je do kontextu příběhu. Atributem takto uchopeného filmového vyprávění bývají umně komponované dlouhé záběry kamery, nezřídka se blížící kompozicím výtvarných děl té doby, zejména proudu Informel (Výtvarné umění 2. poloviny 20. století). Antonioni sám hovořil o snaze \"vyjádřit nastupující duch doby lhostejnosti a zároveň úzkosti\". Dějovou kostrou filmu Dobrodružství je pátrání po nezvěstné hlavní hrdince. Děj filmu se od této linie odklání stále dál, aniž by se k ní kdy vrátil. Linearita takovéto dramaturgie byla ve své době chápána jako projev organičnosti výstavby, případně jako apartnost formy.\n\nOd roku 1960 natáčí Michelangelo Antonioni tři další filmy, v nichž dává vyniknout umění své tehdejší manželky Moniky Vittiové, a které tematicky navazují na \"Dobrodružství\". Film \"Noc\" (La notte) je snímkem z prostředí milánské společnosti a hlavní role kromě Vittiové byly svěřeny M. Mastroiannimu (Giovanni) a francouzské herečce Jeanne Moreauové (Lidia). Závěrečná scéna, v níž si Giovanni násilím vymůže citovou zainteresovanost své družky Lidie, býval nazýván jako „citová vražda“.\n\nAlain Delon je partnerem Vittiové ve snímku \"Zatmění\" (L'eclisse) z r. 1961. Ochablost lidských citů je tu spojena s rušným prostředím peněžní burzy. Dějová zápletka se dá shrnout jedinou větou jako příběh milostné schůzky, na niž se ve smluvenou hodinu nedostaví ani jeden z milenců. Obrazovým výsledkem jsou estetizované záběry prázdného místa plánované milostné schůzky. V roce 1962 bylo Zatmění opět nominováno za Zlatou Palmu v Cannes, aby získalo pouze Speciální cenu poroty.\n\nV okolí Ravenny natáčí Antonioni r. 1964 svůj první barevní film \"Červená pustina\" (Il deserto Rosso), závěrečnou část své Tetralogie citů. Roli partnera Vittiové anglickému herci R. Harrisovi. Antonioni využívá barvy nestandardně, zvolená barva má zrcadlit vnitřní rozpoložení hrdinky, jež se nachází v životní krizi. I v tomto filmu jde o zobrazení odcizení lidí v moderní průmyslové společnosti.\n\nRoku 1965 vzniká úvodní povídka filmu \"Tři tváře\" (I tre volti), napsaná pro herecký debut bývalé íránské císařovny Soraji. Pak se už Antonioni odebírá do Anglie, aby vytvořil svůj nejslavnější film.\n\nFilm \"Zvětšenina\" (Blowup), první Antonioniho zahraniční film, je z prostředí módních fotografů a modelek. Vznikl v roce 1966 s Davidem Hemmingsem a Vanessou Redgraveovou v hlavních rolích. Mladý sebevědomý fotograf Thomas nevědomky vyfotografuje vraždu v parku. Z nejasné zvětšeniny fotografie se pak s nepříliš velkou důsledností pokouší vypátrat okolnosti zločinu. . Film bývá vykládán jako studie klamnosti reality i jako kritika hédonismu nastupující generace hippies. Klíčová je závěrečná scéna \"přijmutí pravidel hry\", v níž hlavní hrdina hodí skupině mladých revolucionářů neexistující míček pro imaginární zápas tenisu v témž parku, v němž se stala vražda.\n\nV kalifornském Údolí smrti se odehrává film \"Zabriskie Point\" natáčený v USA r. 1969. Jde o příběh dvou mladých lidí, studenta Marka (Mark Frechette), který je na útěku před policií pro podezření z vraždy policisty při studentské revoltě a dívky Darie (Daria Halprinová), která pracuje ve společnosti, jejímž zájmem je využití kalifornské pouště a cestuje do jejího luxusního sídla. Film je založený především na nekomentovaných obrazech studentských bouří, města halucinačně přeplněného reklamními tabulemi a posléze volnosti a prázdnoty pouště, v níž se mladí lidé setkávají. Slavná je halucinační scéna skupinového milování v Údolí smrti, které ve filmu uvolňuje životadárnou sílu - vodu. Když Marka na konci příběhu zastřelí policie, Daria po příjezdu do luxusního sídla své společnosti vyhodí stavbu do povětří. Je však zpochybněno, zda se nejedná pouze o její představu. Film byl ovlivněn hnutím hippies, mimořádně působivou hudbu k němu vytvořily skupiny Pink Floyd, The Youngbloods, The Kaleidoscope, Jerry Garcia, Patti Page, Grateful Dead a Rolling Stones. Film měl spíše negativní ohlas, komerčně byl ve své době propadák, Antonionimu bylo především vytýkáno černobílé pojetí problematiky studentských revolt a přílišná statičnost filmu. Ten má dnes však již kultovní status a čestné místo vedle největších Antonioniho opusů. Zabriskie Point byl oceněn až v roce 1994 výroční cenou Americké filmové akademie.\n\nV roce 1971 začíná pracovat Antonioni v Brazílii na filmu \"Technicky sladké\" (Technicamente dolce), ale pro vysoké náklady musí natáčení přerušit.\n\nV roce 1974 je natočen v italsko-anglické koprodukci film \"Povolání:reportér\" (Proffesion: Reporter), v němž si zahrál Jack Nicholson, hlavní ženskou roli představovala Marie Schneider. Tento film byl v rámci Antonioniho tvorby velkým kompromisem. Ze čtyřhodinového materiálu byl producentem sestříhán finální tvar při vynechání řady klíčových scén, Povolání reportér je zmiňováno zejméno pro mnohé inovativní techniky snímání, které posléze vedly Antonioniho k experimentem s nově vznikající videotechnikou.\n\nV roce 1981 vytvořil Antonioni pro italskou televizi RAI adaptaci Hry Jeana Cocteaua Dvojhlavý orel pod názvem Tajemství Oberwaldu (Il Mistero di Oberwald) opět s Monicou Vitti v hlavní roli. Film měl značné slabiny ve scénáři, přesto je dodnes zmiňován mezi prvními díly, která využívají možností videa jako nastupujícího média.\n\nV roce 1982 vytvořil Antonioni svůj poslední velký samostatný film Identificazione di una donna (\"Identifikace ženy\"). Tematizoval v něm svou vlastní tvůrčí krizi a vrátil se v něm i ke svým dřívějším filmovým portrétům neurotických ženských postav. Filmu byla vytýkána tematická roztříštěnost a určité tápání v předmětu sdělení (příznačná pro film je rozsáhlá scéna v mlze - stejně tak lze chápat i Antonioniho stav). Přesto film získal výroční cenu 35. Festivalu v Cannes.\n\nV roce 1985 postihla Antonioniho rozsáhlá mozková mrtvice, po níž částečně ochrnul a přestal mluvit. Přesto za pomoci své ženy a ve spolupráci s jinými filmaři vytvořil do své smrti ještě několik filmových děl, z nichž vyniká snímek Al di là delle nuvole (\"Za mraky\") z roku 1995, vytvořený ve spolupráci s německým režisérem Wim Wendersem.\n\n"}
{"id": "233529", "url": "https://cs.wikipedia.org/wiki?curid=233529", "title": "Geologie Marsu", "text": "Geologie Marsu\n\nSoučasné poznání nitra Marsu nasvědčuje tomu, že může být modelován kůrou (složenou z hliníku Al a křemíku Si) silnou 20 až 100 km, pláštěm (olivín a FeO) a jádrem (FeS nebo směs niklu Ni, železa Fe a FeS), které zaujímá přibližně 16 % hmotnosti planety a 4 % objemu. Z toho lze přibližně určit hustotu jádra, 7 000 až 8 000 kg/m3.\n\nUžitím čtyř parametrů můžeme rozhodnout o velikosti a hmotnosti marťanského jádra. Nicméně, pouze tři z nich jsou známé, celková hmotnost, velikost Marsu a moment setrvačnosti. Hmotnost a velikost byla přesně stanovena z dřívějších misí. Moment setrvačnosti byl stanoven pomocí kosmické sondy Viking a dat z Pathfinder, Dopplerovským měřením precese Marsu. Čtvrtý parametr, potřebný pro dokončení modelu nitra planety, bude získán z budoucích kosmických misí. Se třemi známými parametry je model podstatně omezený. Jestliže je jádro pevné (složené ze železa) podobně jako zemské, potom by byl minimální poloměr jádra okolo 1 300 km. Jestliže je jádro vytvořeno z méně hustého materiálu jako například směs síry a železa, potom by byl maximální poloměr pravděpodobně menší než 2 000 km. \n\nO tom zda je planeta Mars stále geologicky aktivní neexistují jednoznačné údaje. O aktivitě planety v minulosti není pochyb, jasným důkazem je spící největší sopka sluneční soustavy Olympus Mons. Existuje několik faktů, které napovídají tomu, že slabá aktivita na Marsu stále přetrvává. Aktuální jsou fotografie ve vysokém rozlišení z orbitální MRO (Mars Reconnaisance Orbiter), které ukazují díry v povrchu, ze kterých by mohly unikat horké plyny z nitra planety. Některé ze snímků dokonce připomínají bahenní vulkány podobné těm, které jsou například v Yellowstonském národním parku v USA.\n\nOd července 1997 do října 2006 pořizovala z oběžné dráhy podrobné snímky rudé planety sonda Mars Global Surveyor (MGS). Podpovrchovou strukturu přímo zkoumat nemohla, nicméně pomocí rádiového experimentu zaznamenáváme změny gravitačního pole planety, které působí malé změny orbitální rychlosti sondy. Tyto změny odpovídají vnitřnímu nerovnoměrnému rozložení hmot uvnitř planety – spolu s topografickými údaji přesného laserového výškoměru MOLA (Mars Orbiter Laser Altimeter) a za předpokladu, že většina gravitačního pole souvisí pouze s kůrou, umožňují tato data rekonstruovat polohu rozhraní kůra/plášť (obdobné pozemské Moho). Inverze gravitačního signálu je ale nejednoznačná a bez pevného bodu (např. seismicky určené mocnosti kůry alespoň v jednom bodě) dovoluje získat různé mapy mocnosti kůry, které všechny odpovídají pozorovaným datům.\n\nZa předpokladu, že je hustota kůry zafixována na hodnotě 2,9 g/cm, je minimální střední mocnost kůry 45 km (tato hodnota vyhovuje předpokladu, že všude tj. i pod velkými impaktními útvary je mocnost větší než nula, tedy nedochází ke kontaktu pláště s povrchem). Pro takový model dává gravitační inverze průměrnou tloušťku na jižní polokouli ~60 km a na severní ~30 km, s maximem v oblasti Tharsis přesahujícím 80 km. Jiné analýzy gravitačního pole a topografie Marsu ale naznačují, že skutečná mocnost kůry může být i vyšší – pokud platí předpoklad, že oblast jižních vysočin vznikla velmi brzy v historii a místní topografie nebyla později modifikována, je odhadovaná střední mocnost kůry na 57±24 km. Na základě analýzy geochemických i geofyzikálních dat je také možné stanovit maximální střední mocnost kůry, která je ~100 km. Všechny tyto údaje naznačují, že kůra na Marsu je obecně silnější než kůra na Zemi, což může souviset s absencí deskové tektoniky na rudé planetě.\n\nPlášť je silný okolo 1 500 až 2 000 km, je složen z křemičitých hornin a z toho vyplývá, že jeho průměrná hustota je okolo 3 400 až 3 500 kg/m3.\n\nPřesné rozměry jádra nejsou známé, protože závisejí na zatím nepřesně zjištěných parametrech. Pokud se budeme držet toho, že je jádro složené z pevných hornin a železa, tak jeho poloměr vychází na 1 250 km. Pokud by se jednalo o lehčí látky (např. směs síry a železa), potom by jeho maximální průměr byl okolo 2 000 km.\n"}
{"id": "233530", "url": "https://cs.wikipedia.org/wiki?curid=233530", "title": "Čechy (okres Nové Zámky)", "text": "Čechy (okres Nové Zámky)\n\nČechy ( ) je obec na Slovensku v okrese Nové Zámky v kraji Nitra.\nObec má přes 300 obyvatel.\n\nObec Čechy leží v jihovýchodní části Novozámeckého okresu v kopcích Pohronské pahorkatiny (zdejší nadmořská výška činí v průměru přibližně pouze 240 metrů), které se k severu svažují ke klášteru Mariánska Čelaď a na jihu k obci Semerovo. Východní strana okolí obce je z větší části zalesněná. Pahorkovité okolí dotváří malebný pohled na vesnici a především v letních měsících tvoří obci pro každého návštěvníka nádhernou kulisu. Z geologického hlediska leží obec na půdním zlomu sprašových vrstev, kde se setkává Hronská sprašová tabule s Žitavskou.\n\nSamotná obec leží v nadmořské výšce 162 metrů a rozkládá se na ploše 11,846 km².\n\nPrvní písemná zmínka o obci pochází z roku 1419.\n\n\"\"...noví osadníci v semerovské farnosti patří vírou ke kacířství. Přišli z Bohémie (Čechy) a víru svou dali si vyvrátit a odebrat pomýleným knězem Joanessem Husem. Jsou však vytrvalí, pracovití, vyznají se v řemeslech, sami si vystavěli příbytky a jak se hovoří mezi lidem, že prý v Čechách (Bohémii) stavěli z nich velké domy v městech. Vynikají svorností a s ostatními osadníky křesťanské víry se nehašteří...\"\" (opsáno v Ostřihomi v roce 1947)\n\nV obci je římskokatolický kostel svatého Petra a Pavla z roku 1735.\n\nPřestože koncem 60. let 20. století byla obec zařazena do skupiny vesnic určených k zániku, podařilo se jí přežít. Věkový průměr - 45 let - se postupně snižoval a v současnosti patří obec s věkovým průměrem 38 let k \"nejmladším\" na okrese Nové Zámky. Postupně se podařilo zastavit i úbytek obyvatel - historicky nejnižší počet obyvatel byl zaznamenán v roce 1992 (297), od té doby se počet obyvatel pomalu zvyšuje. V současnosti zde žije 320 Češanů (v nářečí \"Čahanů\").\n\nObec má malou veřejnou knihovnu a fotbalové hřiště.\n\nPěkná přírodní scenérie, blízkost koupaliště s celoročním provozem v Podhájské spolu s možnosí turistiky, letních i zimních sportů (lyžování, sáňkování, bruslení) vytvářejí do budoucna velké šance k rozvoji venkovské turistiky.\n"}
{"id": "233533", "url": "https://cs.wikipedia.org/wiki?curid=233533", "title": "Klášter Humor", "text": "Klášter Humor\n\nKlášter Humor se nachází v župě Suceava (Bukovina), v údolí stejnojmenné řeky, několik kilometrů proti proudu od města Gura Humorului. Klášter nechal roku 1530 vybudovat, resp. obnovit Toader Bubuiog, šlechtic, pravděpodobně na popud Petra Rareșe. Společně s dalšími kostely v Moldávii je zdejší kostel chráněn jako kulturní památka světového dědictví UNESCO.\n\nPůvodní klášter pocházel z roku 1415, jeho zbytky se nacházejí asi 500 m od současného kláštera. Kamenný klášterní kostelík se třemi apsidami a pravděpodobně i kopulí nad naosem byl zvenčí obložen keramickými disky a uvnitř ozdoben malbami, jak ukazují archeologické výzkumy. Klášter se brzy stal jedním z nejvýznamnějších v zemi. Není známo, co vedlo k jeho zkáze v 3. dekádě 16. století, snad nějaká přírodní katastrofa, neboť podobný osud potkal ve stejnou dobu více klášterů.\n\nPetru Rareș záhy započal s obnovou zničených klášterů, jedním z takto obnovených byl i klášter v Humoru. V dalším období byl klášter několikrát vyloupen. V roce 1641 nechal Vasile Lupu vybudovat hradby a strážní věž, ale zdá se, že ani to moc nepomohlo. V roce 1775, po převzetí moci v oblasti Rakouskem, byl klášter zrušen a kostel přeměněn na farní.\n\nV roce 1980 byl postaven nový farní kostel a v roce 1992 byla obnovena mnišská komunita. V roce 1993 byl klášterní kostel zapsán na seznam světového dědictví.\n\nKostel zasvěcený Zesnutí Panny Marie byl jako první v Bukovině postaven s otevřeným exonarthexem (vnější předsíní). Nemá věž, takže ve srovnání s podobnými kostely se zdá, že je menší. Jeho stěny jsou vně i uvnitř zdobeny malbami. Celá východní stěna exonarthexu je vyhrazena zobrazení posledního soudu.\n\nV roce 1429 vzniknul v klášteře manuskript Čtyři Evangelia zdobený četnými miniaturami. Štěpán Veliký roku 1483 pověřil mnicha Nicodima z Putny, aby pořídil kopii této knihy. Tak vznikl spis Čtyři Evangelia z Humoru, později byla kniha ozdobena tepaným stříbrem. V průběhu let byla tato kniha několikrát odcizena, ale vždy se vrátila.\n\n"}
{"id": "233538", "url": "https://cs.wikipedia.org/wiki?curid=233538", "title": "Dobrá Voda (Horní Stropnice)", "text": "Dobrá Voda (Horní Stropnice)\n\nDobrá Voda () je místní část Horní Stropnice a poutní místo. V roce 2011 zde trvale žilo 84 obyvatel. V Novohradských horách je na severovýchodním svahu Kraví hory barokní kostel jako dominanta lokality viditelná za jasného počasí až z Budějovicka, Třeboňska atd. Dobrá Voda byla pro svou mírně radioaktivní vodu a polohu lokality s nejčistším vzduchem v Čechách vyhledávána jako lázeňské místo. Byla nejnavštěvovanějším poutním místem v českobudějovické diecézi, kam přicházeli poutníci nejen z Čech a Rakouska, ale i z Bavorska, Moravy a z Uher.\n\nPrvní písemná zmínka o vesnici pochází z roku 1259.\n\nDobrá Voda i nedaleká Hojná Voda byly založeny jako lázeňská a poutní místa. Léčivé účinky zdejších pramenů byly známé od pradávna. Na konci 17. století se pasáčkovi z Bedřichova zjevila nad jedním pramenem Panna Maria. Krátce na to zde došlo k několika zázračným uzdravením. Osada se tak rozrostla, že 30. června 1707 byla povýšena na město. Protože sem proudily davy lidí, nechal zde hrabě Vojtěch Languevela Buquoy postavit chrám Panny Marie Těšitelky (1708–1715), faru a lázně. Vedle chrámu, zasvěceného Panně Marii Těšitelce, od neznámého stavitele, byl v roce 1718 postaven zámeček, buquoyská rezidence, v roce 1747 přibyla škola.\n\nPoutní sezóna trvala od sv. Floriána do sv. Linharta (5. května až 6. listopadu), přičemž každoročně přicházely desetitisíce poutníků (v prvních letech po postavení chrámu se odhadovalo až 60 tisíc lidí). Poutní procesí z Čech i Dolního Rakouska přicházela až do roku 1938. Po roce 1945 bylo obyvatelstvo městyse Dobrá Voda vystěhováno a začalo bourání budov, včetně buquoyské rezidence. Byl zasypán i hlavní pramen a hrozilo zboření kostela. V šedesátých letech byla na několik let tradice poutí obnovena. Za normalizace začala Dobrá Voda opět upadat. Po roce 1989 ožila zásluhou turistického ruchu a zásluhou rakouských účastníků bohoslužeb.\n\n\nU kostela je do dvou malých kašen vyveden pramen čisté vody. Nacházejí se v čelním záběru kovaných mříží pod hlavním vchodem do kostela s trojitým schodištěm.\n\n\n"}
{"id": "233541", "url": "https://cs.wikipedia.org/wiki?curid=233541", "title": "Ludvík IX. Francouzský", "text": "Ludvík IX. Francouzský\n\nLudvík IX. Francouzský ( \"Louis IX de France\", 25. dubna 1214 Poissy – 25. srpna 1270 Tunis) byl od roku 1226 francouzský král z dynastie Kapetovců. Zúčastnil se dvou křížových výprav, z nichž však ani jedna nebyla příliš úspěšná, provedl řadu reforem francouzského království a roku 1298 byl pro svůj \"příkladný\" život plný odříkání svatořečen.\n\nNarodil se jako třetí z početného potomstva krále Ludvíka VIII. a Blanky, dcery kastilského krále Alfonse VIII. Byl druhým jménem známým synem svých rodičů. Jeho starší bratr Filip, který se narodil v roce 1209, v devíti letech zemřel a čtyřletý Ludvík se v roce 1218 stal následníkem trůnu. Dle dobových svědectví princ zdědil plavé vlasy a jemný vzhled po rodu z Hainaut. V dětském věku mu především matka dopřávala pečlivou výchovu a hodně času trávil také s dědečkem Filipem II., který po vítězství v bitvě u Bouvines přenechal válčení i správu království synovi Ludvíkovi VIII. a zkušeným královským rádcům.\n\nKdyž Ludvík VIII. 8. listopadu 1226 při návratu z křížové výpravy proti albigenským nečekaně zemřel na úplavici, stal se jeho nástupcem teprve dvanáctiletý Ludvík IX. Zemřelý král byl pohřben 15. listopadu a jeho syn byl už o čtrnáct dní později 29. listopadu v Remeši korunován na krále Francie. Vzhledem k svému věku však nemohl samostatně vládnout. Při cestě do Remeše byl Ludvík při zastávce v Soissons pasován na rytíře. Ihned po pohřbu svého manžela ujala se královna vdova vášnivé obhajoby práv svého syna. Při správě království Blanka Kastilská mohla počítat s podporou skupiny věrných kastelánských rodů, z jejichž okruhu pocházeli arcibiskup v Sens Gautier Cornut, královský konstábl Matouš II. z Montmorency nebo královský maršálek Jean III. Clément. Podporovali ji i senliský biskup a kancléř Guérin a komoří Bartoloměj z Roye.\n\nAby královna omezila rizika spojené s případnými ambicemi Filipa Hurepela, nevlastního bratra svého zemřelého manžela, daroval mu nový král hned po své korunovaci z jejího podnětu dva ze tří hradů, které francouzský král vlastnil na jeho panstvích. Zároveň mu bylo uděleno v léno saintpolské hrabství a na počátku roku 1227 obdržel i doživotní rentu ve výši 6000 tourských liber. Filip Hurepel se za sebe i za své potomky musel zavázat, že nebude vznášet žádné další požadavky ohledně dědictví. Dne 6. ledna 1227 král nechal propustit flanderského hraběte Ferdinanda, který byl držen v zajetí od bitvy u Bouvines. Při svém propuštění složil králi výkupné a poskytl záruky vhodného chování. V dalších letech pak Ferdinand Ludvíkovi vždy věrně sloužil. Brzy po korunovaci se proti mladému králi vytvořila koalice velmožů, kteří od posílení královské moci očekávali újmu na svém postavení. Patřili k nim především bretaňský vévoda Petr Mauclerc, hrabě ze Champagne Theobald V. a hrabě z Marche Hugo X. z Lusignanu. Spoléhali přitom na pomoc anglického krále Jindřicha III., kterému záleželo na znovuzískání ztracených území ve Francii, a který vzbouřencům sliboval různé výhody. Královně se podařilo s podporou papežského legáta shromáždit velké vojsko, se kterým vytáhla na jih. Mezitím se Theobald ze Champagne nepohodl se svými spojenci a přešel na stranu královny. V této pro vzbouřence nepříznivé situaci se Petr Mauclerc a Hugo z Lusignanu v březnu 1227 poddali královně. Při té příležitosti byly domluveny sňatky mezi dětmi královny a příslušníky rodů z Lusignanu a z Dreux. Zároveň bylo uzavřeno příměří s anglickým králem.\n\nZklidnění situace bylo jen zdánlivé, protože už v létě 1227 se francouzští baroni sešli v Corbeil a rozhodli se, že se zmocní krále. Do svého čela si postavili Filipa Hurepela a Petra Mauclerka. Cílem baronů nebyla otevřená vzpoura proti králi, ale snaha zbavit vlivu královnu matku. Přední šlechtici by pak jménem krále mohli vládnout sami. Při své cestě z Orléans byl král v Montlhéry zastaven baronským vojskem a vysvobodil jej až ozbrojený pařížský lid.\n\nV letech 1227–1229 pokračovala královská armáda pod vedením Humberta z Beaujeu v křížové výpravě proti albigenským zahájené Ludvíkovým otcem. Sám král se tažení nezúčastnil a není známo, do jaké míry se podílel na konci křížové výpravy. Výprava byla ukončena pařížskou smlouvou podepsanou 12. dubna 1229. Toulouskému hraběti Raimondu VII. se sice podařilo udržet většinu svých území, ale jeho dcera a jediná dědička Jana se měla provdat za jednoho z Ludvíkových bratrů a přinést mu věnem Toulouse a toulouský kraj. Pokud by Raimond neměl další potomky, měla Jana zdědit i ostatní jeho panství. Kdyby se Jana se svým manželem nedočkala potomků, mělo se celé jejich panství stát součástí francouzské koruny. Ludvík smlouvou získal severní část albigenského kraje včetně města Albi. Získal také do zástavy sedm hradů včetně citadely v Toulouse. V září 1229 uzavřel Ludvík smlouvu i s dalším vzbouřencem z jižní Francie Raimundem II. Trencavelem. Na jejím základě získal Ludvík Carcassonne s okolím. Francouzské korunní území tak poprvé dosáhlo až ke Středozemnímu moři a Ludvík zde později založil přístav Aigues-Mortes.\n\nV roce 1229 Ludvík spolu se svou matkou založil Klášter Royaumont. Plnil tak vůli svého otce, který ve své závěti odkázal vekou sumu peněz na založení kláštera u Paříže. Klášter měl být původně fundací řeholních kanovníků z pařížského opatství svatého Viktora, ale Ludvík spolu se svou matkou převedli fundaci na cisterciácký řád. Na výstavbě nového kláštera se Ludvík osobně podílel.\n\nV letech 1233–1234 Ludvík pomohl vyřešit spor o hrabství Champagne. O práva na hrabství se totiž přihlásila Alice, kyperská královna a sestřenice hraběte Theobalda IV. V roce 1234 došlo k dohodě, když se Alice vzdala svých práv na hrabství výměnou za 40 000 tourských liber v hotovosti a roční rentu 2000 liber. Protože Theobald nebyl schopen tak vysokou částku zaplatit, obrátil se s žádostí o pomoc na Ludvíka. Ludvík uhradil Alici všechny pohledávky. Na oplátku se Theobald v králův prospěch vzdal lenní držby hrabství Blois, Chartres, Sancerre a châteaudunského vikomství.\n\nV roce 1233 zůstával Ludvík IX. stále svobodný. Vina za to byla kladena jeho matce, která prý bránila jeho sňatku, aby nebyl oslaben její vliv na krále. Brzy poté se situace změnila a Ludvíkovou vyvolenou se stala teprve třináctiletá Markéta, dcera provensálského hraběte Ramona Berenguera V. a Beatrix Savojské. Snoubenci byli sice příbuzní čtvrtého stupně, ale dispensem z 2. ledna 1234 je papež Řehoř IX. této překážky zbavil.\n\nSňatek se uskutečnil 27. května 1234 v Sens. Jako věno vyplatil nevěstě její otec 8000 marek stříbra později zvýšené o dalších 2000 marek. Den po svatbě, 28. května, byla novomanželka korunována. Veškeré náklady na sňatek dosáhly částky 2526 pařížských liber. Je pravděpodobné, že ve stejném roce, co se oženil s Markétou či nejpozději o rok později, ve věku 21 let, se Ludvík IX. ujal samostatné vlády. I poté si však Blanka Kastilská zachovala autoritu a významný vliv na dvoře svého syna. Novomanželé byli do sebe zamilováni a králova matka neviděla ráda, že král tráví tolik času se svou manželkou, místo aby se staral o správu království. První dítě se novomanželům narodilo až šest let po svatbě. Přestože Ludvík svou ženu velmi miloval, její vliv na něj se nikdy nevyrovnal vlivu jeho matky nebo sourozenců.\n\nNa konci třicátých let získal Ludvík od konstantinopolského císaře Balduina II. Kristovu trnovou korunu, kterou nechal v roce 1239 převézt do Francie. Ludvík za trnovou korunu pravděpodobně zaplatil 10 000 pařížských livrů a doprava do Francie stála dalších 2000 livrů.\n\nPro nově získanou cennou relikvii nechal postavit novou kapli známou jako \"Sainte-Chapelle\" (Svatá kaple). Kaple byla postavena v rekordním čase včetně výzdoby mozaikových oken a pravděpodobně i soch. Vysvěcena byla 26. dubna 1248. Ještě za života Ludvíka IX. byla kaple považována za mistrovské dílo. Ludvíkovi se v kapli podařilo shromáždit velkolepou kolekci svatých ostatků. Kromě trnové koruny, která sehrála důležitou roli při vytváření kapetovského monarchistického kultu, se jednalo o dva velké fragmenty svatého Kříže (z nichž jeden byl nazýván \"Crux triumphalis\"), železný hrot kopí, kterým byl proboden bok Ježíše Krista, část Kristova rubáše, kámen z Božího hrobu a také různé jiné ostatky, jako třeba lebky svatého Klimenta a svatého Blažeje.\n\nPo dosažení plnoletosti svých mladších bratří Ludvík naplnil otcovu závěť a předal jim do správy jejich dědictví. Tak se Robert stal v roce 1237 hrabětem z Artois, Alfons v roce 1241 hrabětem z Poitiers a Karel v roce 1246 hrabětem z Anjou. Při příležitosti byli všichni bratři Ludvíkem pasováni na rytíře.\n\nDne 10. prosince 1244 Ludvík vážně onemocněl (pravděpodobně se jednalo o úplavici). Během několika dní se jeho stav se rychle zhoršil a královo okolí se začalo obávat nejhoršího. Dne 14. prosince Ludvík v předtuše smrti a s přáním, aby zemřel smířen s Bohem jmenoval dva smírčí soudce, kteří měli urovnat jeho spory s kapitulou katedrály Notre-Dame. V celém království se konaly modlitby a procesí za královo zdraví. Královna dokonce nechala do Pontoise, kde Ludvík onemocněl, přivézt relikvie z královské kaple, aby se jich Ludvík dotkl.\n\nPo uzdravení z vážné nemoci král ohlásil svůj záměr uspořádat křížovou výpravu do Palestiny. Ludvíkovo rozhodnutí se nesetkalo s pochopením jeho matky. Ona sama i pařížský biskup Vilém z Auvergne se pokusili uzdraveného Ludvíka odvrátit od jeho záměru s tím, že slib, který složil ve chvíli, kdy nevládl všemi svými duševními schopnostmi není platný. Rozmluvit králi jeho rozhodnutí se jim však nepodařilo. Ani ne dva měsíce poté, co Ludvík přijal kříž, souhlasil papež s vyhlášením křížové výpravy a její organizací byl pověřen legát Odo ze Châteauroux. Situaci poněkud komplikovalo to, že ve stejné době byla hlásána i křížová výprava proti císaři Fridrichovi II. Vojáci křížové výpravy pocházeli z celého území francouzského království. V roce 1245 Ludvík IX. svolal shromáždění baronů, aby získal jejich souhlas a podporu pro křížovou výpravu. O tři roky později na jaře 1248 svolal shromáždění opět, aby baroni složili lenní hold jeho dětem pro případ, že by se z výpravy nevrátil.\n\nKrál se i s celým vojskem nalodil 25. srpna 1248 v Aigues-Mortes. Spolu s ním vyrazila na křížovou výpravu i skoro celá jeho nejbližší rodina. Velikost jeho vojska dosahovala asi 25 000 mužů, z toho přes 2500 rytířů. Cílem plavby se stal Kypr, který byl určen za shromaždiště celého vojska. Do Limassolu na Kypru Ludvík dorazil 17. září.\n\nV polovině května vyplulo Ludvíkem vedené křižácké vojsko z Kypru. Vzhledem k nepřízni počasí dorazila flotila k Damiettě až 4. června. Časně ráno 5. června začali křižáci pod ochranou střelců z kuší s vyloďováním. Podařilo se jim získat předmostí a vybudovat tábor. Sultán as-Sálih zatím s hlavní muslimskou armádou vyčkával po proudu Nilu za Damiettou. Obránci Damietty tak město raději vyklidili, než by riskovali smrt v boji nebo hladem při obležení města. Damietta tak padla do rukou překvapených útočníků po pouhých několika hodinách boje. Křesťané ve městě získali velké zásoby potravin a válečného materiálu a také zde osvobodili 53 křesťanských zajatců, kteří zde byli uvězněni od páté křížové výpravy. Celé město bylo obsazeno se ztrátou pouhého jediného muže. Po dobytí města nařídil Ludvík zvýšit opevnění města, opravit příkopy a posílit zdi. Nechal také obnovit kostel Nanebevzetí Panny Marie, který byl dříve změněn na mešitu. Uvažoval i o kolonizaci dobytých území v Egyptě.\n\nZdržení na Kypru neumožnilo králi zformovat armádu k pochodu na jih ještě před začátkem pravidelných nilských záplav. Živé vzpomínky na neúspěch páté křížové výpravy vedly k tomu, že se křižáci rozhodli zůstat přes léto v dobytém městě. Získaného času využil Ludvík k tomu, aby jeho vojsko bylo posíleno dalšími oddíly včetně oddílu jeho mladšího bratra Alfonse. Alfons dorazil do Egypta 24. října v době, kdy v Egyptě začínalo nejvhodnější období k boji. V ležení u Damietty zvažovali křižáci dva možné scénáře dalšího postupu. Zatímco část vojska chtěla uskutečnit relativně bezpečný útok na Alexandrii, Ludvík spolu se svým bratrem Robertem z Artois chtěli zaútočit přímo na Káhiru. Robert z Artois argumentoval tím, že „kdo chce zabít hada, musí mu nejprve roztít hlavu“. Rozhodující byl Ludvíkův názor, protože na jeho finančních zdrojích závisela většina křižáckých vůdců. Místem dalšího křižáckého postupu se tak stala Káhira. Ještě před odjezdem z města jmenoval Ludvík v Damiettě arcibiskupa a stálou kapitulu katedrálních kanovníků.\n\nDne 20. listopadu 1249 vyrazilo křižácké vojsko z Damietty ke Káhiře. Křižácké vojsko postupovalo velmi pomalu a denně neurazilo více než tři kilometry. Hlavní vojsko doprovázela po vodě početná flotila určená pro boj na Nilu. Během pomalého křižáckého postupu zemřel na konci listopadu u al-Mansúry egyptský sultán as-Sálih Ajjúb. Po jeho smrti přešla reálná moc v Egyptě na jeho vdovu Šadžar ad-Durr a Fachr ad-Dína. Sultánovu dědici al-Mu’azzamovi Túránšáhovi totiž trvalo tři měsíce, než dorazil do Egypta. Muslimové se neúspěšně pokusili zastavit křižácký postup 7. prosince, kdy se utkali s templářským předvojem. O čtrnáct dní později dorazili křižáci k nilskému kanálu Bahr as-Saghír, kde si proti egyptskému táboru postavili vlastní opevněný tábor. Obě vojska na sebe navzájem útočila, ale rameno Nilu bránilo uskutečnění velké bitvy.\n\nSituaci změnilo až několik egyptských zběhů, kteří křižáky informovali o existenci hlubokého brodu níže po proudu řeky. Ludvík se rozhodl zaútočit, protože pro dlouho trvající poziční válku neměl dostatek sil. Ráno 8. února byl zahájen útok přes brod. Hloubka vody umožňovala přebrodění jen jezdcům na koních. Rytíři měli zajistit protější břeh a teprve poté měla pěchota přejít na druhý břeh. Předsunutý oddíl pověřený úkolem zajištění protějšího břehu vedl králův bratr Robert z Artois. Byl posílen o templáře a johanity a anglický oddíl vedený Vilémem Longespéem. Oddíl se úspěšně dostal přes rameno Nilu. Zde však nevyčkal na Ludvíka, ale hned zaútočil na egyptský tábor, kde zastihl zcela nepřipravené obránce. Během útoku byl zabit velitel egyptských vojsk a faktický vládce Egypta Fachr ad-Dín Júsuf, který byl zaskočen při ranní očistě. Zaskočení Egypťané hledali záchranu v al-Mansuře. Křižáci nadšení úspěchem nevyčkali, až se shromáždí celé vojsko, a pokračovali v útoku a v pronásledování nepřátel do al-Mansúry. Úzké a spletité městské uličky však útočící jízdní vojsko zbavily všech výhod a dosavadní triumf se změnil v masakr křesťanských rytířů.\n\nMezitím se král Ludvík i s hlavním jízdním oddílem dostal na druhý břeh. Zde musel čelit opakovaným egyptským protiútokům. Boje probíhaly po celý den a teprve za soumraku se křesťanskému vojsku podařilo opanovat celé bojiště. Egypťané sice byli poražení, ale jejich vojsko nebylo zničeno a al-Mansúra nebyla dobyta. Cesta do Káhiry tak zůstávala stále blokována. Koncem února dorazil do egyptského tábora u al-Mansúry nový sultán Turanšáh. S postupujícím časem se postavení křižáckého vojska zhoršovalo. Zatímco muslimské vojsko bylo neustále doplňováno posilami a válečným materiálem, křižákům se začalo nedostávat potravin a začaly je trápit nemoci, především kurděje a úplavice. Egypťanům se navíc podařilo přetáhnout po souši část člunů níže po proudu křižáckého tábora a odříznout tak křižácký tábor od zásob v Damiettě. Zhoršující se podmínky vedly Ludvíka k tomu, že na konci března se stáhl zpět na druhou stranu kanálu Bahr as-Saghír.\n\nProbíhající diplomatická jednání mezi křižáky a Egypťany o výměně Damietty za Jeruzalém také nevedla k cíli. Sultán si byl totiž vědom toho, že se jeho postavení stále více zlepšuje a jednání proto protahoval, když nabízel nepřijatelné podmínky dohody. Dne 5. dubna 1250 se nemocný Ludvík rozhodl k definitivnímu ústupu k Damiettě.\n\nSultán neponechal nic náhodě a za každou cenu chtěl zabránit, aby se křižácké vojsko stáhlo k Damiettě. Soustředěné muslimské útoky, vyčerpání křižáků i jejich upadající morálka vedly k tomu, že během ústupu došlo k praktickému rozpadu vojska. Většina křižácké armády tak byla buď zmasakrována nebo se vzdala. Jen malému množství lodí se podařilo uniknout až k Damiettě. Kapituloval i samotný Ludvík, který byl po zajetí spolu se svým doprovodem v řetězech převezen do al-Mansúry. Zajetí krále a rozbití křížové výpravy znamenalo absolutní muslimské vítězství.\n\nPo zajetí krále hodlali obránci Damietty město okamžitě opustit. Jejich záměru zabránila královna apelem na svůj stav (byla krátce po porodu) a také slibem, že zaplatí všechny jejich náklady včetně jídla. Údajně se jednalo o částku 360 000 tourských livrů. To, že se královně podařilo Damiettu udržet, hrálo později významnou roli při jednání o Ludvíkově propuštění ze zajetí.\n\nProvedený převrat nic nezměnil na dojednané dohodě s křižáky. Tak byl 6. května propuštěn ze zajetí král Ludvík a Damietta byla předána muslimům. Během následujících dvou dnů byla zaplacena polovina výkupného za zajaté křižáky. Při shromažďování a počítání výkupného se zjistilo, že chybí ještě 30 000 livrů. Král souhlasil s návrhem Jeana de Joinville, aby se chybějící částka vypůjčila od templářů. Templářský komtur Štěpán z Otricourtu to však odmítl s tím, že řád nemůže půjčovat peníze, které mu svěřili jiní lidé. Joinville tak získal potřebné peníze až pod pohrůžkou použití násilí.\n\nPo zaplacení poloviny výkupného a po propuštění všech významných zajatců odplul Ludvík z Egypta do Akkonu, kde přistál 12. nebo 13. května. Brzy po přistání svolal Ludvík v Akkonu poradu svých leníků o budoucích plánech. Blanka Kastilská totiž v dopise vyzývala svého syna k urychlenému návratu do Francie. Ludvíkovi bratři a flanderský hrabě radili k návratu do Francie. Dne 3. července oznámil Ludvík své rozhodnutí. Královi bratři a každý, kdo si přál se vrátit, se měli vrátit domů. Samotný král spolu s těmi, kteří chtěli zůstat, se rozhodl pro setrvání v Palestině. Královi bratři se vydali na zpáteční cestu asi v polovině července. S králem zůstalo ve Svaté zemi jen asi 1400 mužů. Je možné, že důvodem Ludvíkova setrvání ve Svaté zemí nebyla jen zbožnost, ale i snaha napravit neúspěchem pošramocenou pověst francouzského krále. Během následujících let Ludvík vynaložil velké částky peněz na obnovu opevnění Jaffy, Caesareje, Sidonu a Akkonu. V Jaffě navštívil Ludvíka i nový antiochijský kníže Bohemund VI. Také jemu věnoval Ludvík potřebné finance na posílení opevnění Antiochie. Během pobytu ve Svaté zemi se Ludvíkovi podařilo dosáhnout propuštění všech křižáků držených v egyptském zajetí. Kromě zajatců získal Ludvík od vůdce egyptských mameluků darem i zebru a slona. Dne 27. listopadu zemřela ve Francii Ludvíkova matka Blanka Kastilská. Z práva o její smrti se dostala k Ludvíkovi do Svaté země teprve na jaře roku 1253. Trvalo ale ještě rok než se Ludvík rozhodl pro cestu zpět do Francie. Ve Svaté zemi zanechal asi stovku rytířů s doprovodem, které zaplatil pod velením Geoffroye ze Sergines. Tato jednotka se stala základem stálého tzv. „francouzského regimentu“, který působil ve Svaté zemi až do zániku křižáckých států a jehož pomoc byla pro tyto státy mnohem významnější než občasné křížové výpravy.\n\nPřestože Ludvíkova křížová výprava byla nejlépe naplánovanou a zorganizovanou křížovou výpravou na východ, skončila nezdarem. Ani neúspěch křížové výpravy však nevedl k zániku nadšení pro křižáckou věc v dalších letech.\n\nDne 24. nebo 25. dubna 1254 se Ludvík spolu se svou manželkou a třemi dětmi narozenými na křížové výpravě (Janem Tristanem, Petrem a Blankou) nalodil v Palestině na loď a vydal se na cestu domů do Francie. Po více než dva měsíce trvající plavbě se vylodil na evropském pobřeží 10. července v Salins d’Hyères. Odtud pokračoval v doprovodu Jeana de Joinville do Aix-en-Provence, odkud se vydal na pouť ke svaté Máří Magdaléně de Sainte-Beaume. Dále pokračoval do Beaucaire, kde se rozloučil s Joinvillem. Už na francouzském území pak pokračoval přes Aigues-Mortes, Saint-Gilles, Nîmes, Le Puy, Clermont, do baziliky v Saint-Denis, kde uložil korouhev a kříž. Konečně 7. září 1254 dorazil do Paříže.\n\nPoznamenán prožitým utrpením a rozčarováním z neúspěchu křížové výpravy se Ludvík stal ještě více zbožnějším a pokornějším. V celé Francii začal uplatňovat přísnou morálku, zakazoval prostituci, hazardní hry a po celém království vysílal kontrolory, aby odstranili vše, co se podle jeho názoru příčilo Božím přikázáním. Prostý šat, který Ludvík oblékl jako účastník křížové výpravy, odkládal v následujících letech jen výjimečně. Také v jídle a v pití byl ještě střídmější než před odjezdem na křížovou výpravu. Od prostého života, tak Ludvík postupně přešel k přísné střídmosti, která se stala hlavní myšlenkou jeho politiky. Myšlenkou platnou pro všechny obyvatele království, která měla vést k nastolení mravního a křesťanského řádu.\n\nV 50. letech došlo k opětovnému vystupňování napětí mezi Francií a Aragonií, když aragonský král Jakub I. opětovně vznesl své nároky na město Millau, hrabství Foix a Gévaudan a vikomství Fenouilledès. Oba panovníci však dali přednost mírovému urovnání sporu. V roce 1255 určili dva církevní smírčí soudce (Francouze a Aragonce) a přijali jejich návrh. Výsledkem bylo podepsání mírové smlouvy v Corbeil 11. května 1258.\n\nKdyž v letech 1253–1254 potlačil anglický král Jindřich III. šlechtickou vzpouru v Gaskoňsku, vracel se do Anglie přes Francii. Na Ludvíkovo pozvání strávil Vánoce roku 1254 v Paříži. Zde došlo také k setkání čtyř dcer zemřelého provensálského hraběte: francouzské královny Markéty, anglické královny Eleonory, Sanchy, manželky Richarda z Cornwallu a Beatrice, manželky Karla z Anjou. Během setkání oba králové pocítili sympatie a Ludvík dokonce daroval Jindřichovi slona, kterého si přivezl z Egypta.\nRoku 1258 byla mezi nimi po dlouhých a náročných jednáních uzavřena smlouva.\nLudvík bez boje předal Jindřichovi bývalé državy jeho předků – Limousin, Périgord a Saintonge. Na oplátku se Jindřich III. zřekl nároků na Normandii, Anjou a Poitou a své državy Akvitánii a Gaskoňsko přijal od Ludvíka v léno za velkolepých slavností v prosinci 1259.\n\nKrálovství zažilo celých patnáct let míru.\n\nKe konci své vlády (v letech 1262–1270) provedl Ludvík několik důležitých mincovních reforem. Nařízením z roku 1262 zavedl královské mince jako jediné oběživo ve Francii a zakázal jejich napodobování a padělání. Výjimku měly mince šlechticů s právem ražby mincí. Jejich oběh však byl omezen jen na jejich vlastní panství. Další dvě nařízení z let 1262–1265 žádala od všech královských poddaných přísahu, že nebudou používat anglické mince \"esterliny\". Jako nejzazší termín jejich použití byl stanoven srpen 1266. V červenci 1266 byla dalším nařízením obnovena ražba pařížského denáru a byla nově stanovena jeho váha a obsah drahého kovu v něm. Byla také vyhlášena i ražba nové mince tourského groše. Někdy v letech 1266–1270 pak vydal nařízení, kterým zavedl novou minci zlatý denár se štítem (\"deniers d’or à l’écu\") nazývaný zkráceně écu. Ražba zlatých mincí v tehdejší Evropě patřila spíše k výjimkám. Zatímco obnovený pařížský denár a \"écu\" se neujaly, tourský groš se těšil velké oblibě i na mezinárodním trhu a používal se i ve 14. století.\n\nV září 1266 se Ludvík, ač chatrného zdraví, rozhodl k další křížové výpravě.\n\nDne 25. března 1267 při rituálu v Sainte-Chapelle přijal kříž spolu se svými třemi syny, dalšími rodinnými příslušníky a předními představiteli francouzské šlechty. Přes veškerou Ludvíkovu snahu se nepodařilo dostatečně zkoordinovat postup jednotlivých křižáckých vojsk. Tak aragonský král vyrazil už červnu 1269 a většina jeho lodí byla po cestě do Svaté země zničena v bouři. Francouzská flotila vyrazila až 2. července 1270 z Aigues Mortes. Dne 4. července dorazila do Cagliari, kde čekala na příjezd dalších křižáků. Zde také Ludvík 13. července oficiálně oznámil, že cílem křížové výpravy je Tunis. Výhodou Tunisu bylo, že byl pro Ludvíka velmi dobře dosažitelný po moři. Navíc dobytí města by velmi posloužilo Ludvíkovu bratrovi a sicilskému králi Karlovi z Anjou. Svou roli ve výběru cíle kruciáty mohla hrát i soudobá neznalost zeměpisu, kdy se Ludvík spolu se svými současníky zřejmě domníval, že Tunis leží mnohem blíže Egyptu než ve skutečnosti, a že by se mohl stát vhodnou základnou pro pozdější útok na egyptského sultána. K útoku na Tunis mohlo ale Ludvíka vést i to, že se zpozdil mongolský útok proti mamlúkům (s nimž chtěl Ludvík křížovou výpravu koordinovat) a král tak musel shromážděné síly využít k jiné (původně neplánované) operaci.\n\nV Tunisu se francouzské vojsko vylodilo 18. července a o necelý týden později se přesunulo směrem ke Kartágu, kde byly lepší podmínky pro postavení tábora včetně lepšího zdroje vody. Zde Ludvík čekal na svého bratra, který v té době teprve začal vyzbrojovat svou flotilu. V táboře se rozšířilo nebezpečné nakažlivé onemocnění (zřejmě tyfus nebo úplavice). Na jeho následky zemřel králův syn Jan Tristan a onemocněl i Ludvík spolu se svým následníkem Filipem. Ludvík, těžce zasažený ztrátou mladšího syna, nemoci posléze podlehl.\n\nNovým francouzským králem se stal princ Filip a vůdcem výpravy (kvůli chlapcově mládí) Karel z Anjou. Karlovi se podařilo vyjednat s emírem dohodu o volném obchodu a ochraně křesťanských mnichů. Tím pro Francouze výprava skončila a vraceli se zpět na evropský kontinent.\n\nPři plavbě do Trapani zastihla flotilu vichřice a výprava ztratila na čtyřicet válečných lodí. Mladý král Filip s manželkou s bídou zachránil holý život. Vyděšení cestovatelé se rozhodli raději pro cestu po souši. Do vlasti se jich přesto vrátilo jen pár. Nemoci podlehl navarrský král Theobald II., jeho manželka Isabela (Ludvíkova dcera) zemřela o rok později. Mladou královnu Francie Isabelu shodil kůň, což vedlo k předčasnému porodu mrtvého chlapce a Isabelině smrti o pár dní později. Srpen roku 1271 se stal osudným pro Ludvíkova bratra Alfonse z Poitiers a jeho ženu Janu. Zavražděn byl syn Richarda Cornwallského Jindřich z Almainu. Ve chvíli modlitby byl v kostele zákeřně přepaden a ubodán Guyem a Simonem, syny Simona z Montfortu. Byla to msta za opuštění řad vzbouřenců proti králi Jindřichovi III.\n\nPrůvod s rakví plnou kostí mrtvého krále dorazil do Paříže až v květnu 1271. Ludvík byl posledním francouzským panovníkem, který se postavil do čela křížové výpravy.\n\nBrzy po své smrti získal Ludvík pověst svatosti pro svou hlubokou zbožnost a také pro činy vykonané pro křesťanství, které odpovídaly jednání „svatého krále“.\n\nPrvní iniciativu ve věci svatořečení vyvinul papež Řehoř X., který 4. března 1272 napsal zpovědníkovi Ludvíka IX. Geoffroyovi z Beaulieu, aby mu zaslal co nejvíce informací o životě Ludvíka IX., kterého papež považoval za \"pravý vzor po všechny křesťanské panovníky\". V odpověď na papežský dopis sepsal Geoffroy z Beaulieu kolem roku 1274 první životopis zemřelého krále, ve kterém shrnuje, že podle jeho názoru je Ludvík hoden oficiálního svatořečení. Šetření o svatosti krále trvalo řadu let a teprve v roce 1281 bylo zahájeno oficiální řízení. Během něho bylo zdokumentováno přes 330 svědectví o zázracích a shromážděno 38 výpovědí. Přesto se proces táhl až do roku 1297, kdy byl Ludvík IX. svatořečen papežem Bonifácem VIII. Po svatořečení se úcta k Ludvíkovi ještě zvýšila. Francouzský král Filip IV. nechal 17. května 1306 dopravit Ludvíkovu lebku do Sainte-Chapelle. Různé další ostatky pak rozesílal kostelům v celé Francii.\n\nDne 25. srpna 1298 proběhl v katedrále v Saint-Denis za přítomnosti francouzského krále Filipa IV. slavnostní obřad, při kterém byly kosti svatého Ludvíka exhumovány a uloženy do relikviáře za oltářem.\n\nPo překonání těžkostí v začátcích své vlády se Ludvíkovi podařilo rozšířit svou jurisdikci na nezávislá královská léna za hranicemi jeho korunní domény. Zde všude napomáhal vymáhání práva, dodržování míru a ochraňoval církev. Za jeho vlády tak byl položen základ pro právní jednotu pozdějšího francouzského národa.\n\nV pozdějším období své vlády přijal Ludvík za svůj asketický způsob života. To vzbudilo kritiku osob, které se domnívaly, že takový způsob života je neslučitelný s hodností krále.\n\nV době úmrtí Ludvíka IX. byla Francie nejbohatší zemí Evropy.\n\n\n\n"}
{"id": "233543", "url": "https://cs.wikipedia.org/wiki?curid=233543", "title": "Malinová (okres Prievidza)", "text": "Malinová (okres Prievidza)\n\nMalinová (německy \"Zeche\", maďarsky \"Csék\") je obec na Slovensku v okrese Prievidza v Trenčínském kraji.\n\nPrvní písemná zmínka o obci pochází z roku 1339. Během SNP antifašisté německé národnosti z obce vytvořili oddíl Thälmann, který byl součástí Hornonitranské partizánské brigády.\n\nObec leží v nadmořské výšce 342 metrů a rozkládá se na ploše 13,1 km². Žije zde  obyvatel.\n\nVesnice Malinová měla mnoho různých jmen:\n\n"}
{"id": "233544", "url": "https://cs.wikipedia.org/wiki?curid=233544", "title": "Oe (Estonsko)", "text": "Oe (Estonsko)\n\nOe je vesnice v estonském kraji Võrumaa, samosprávně patřící do obce Antsla.\n\n"}
{"id": "233547", "url": "https://cs.wikipedia.org/wiki?curid=233547", "title": "Karel Flossmann", "text": "Karel Flossmann\n\nDoc. ThDr. Karel Flossmann (13. října 1925 – 22. prosince 2000) byl přední český odborník na starozákonní biblistiku a katolický kněz.\n\nKarel Flossmann studoval za II. světové války v Praze gymnázium, teologii vystudoval v Českých Budějovicích, kde 26. června 1949 přijal kněžské svěcení a byl vyslán do duchovní správy. V roce 1964 dosáhl licenciátu teologie, doktorát z teologie kvůli odporu státních orgánů získal až v roce 1983 na jediné tehdy fungující teologické fakultě, která sídlila v Litoměřicích. Tento doktorát byl právě v oboru Starý zákon.\n\nPo listopadu 1989 začal pracovat na obnovené teologické fakultě v Českých Budějovicích, byl zvolen jejím prvním děkanem a současně zde přednášel Starý zákon. V roce 1991 jej Česká biskupská konference jmenovala ředitelem Českého katolického biblického díla. V roce 1992 se habilitoval na pedagogické fakultě v Českých Budějovicích pro obor Biblické vědy Starého zákona.\n\nP. Karel Flossmann publikoval v periodikách:\n\nKnižně vyšly:\n"}
{"id": "233548", "url": "https://cs.wikipedia.org/wiki?curid=233548", "title": "Pressurized Mating Adapter", "text": "Pressurized Mating Adapter\n\nPressurized Mating Adapter (též PMA) je hermetizovaný propojovací tunel s aktivním stykovacím zařízením na Mezinárodní vesmírné stanici. Slouží k připojování raketoplánů k ISS nebo k vzájemnému spojení modulů. Na Mezinárodní vesmírné stanici jsou použity tři spojovací adaptéry PMA. První dva byly vyneseny do vesmíru spolu s modulem Unity při misi STS-88. Adaptér PMA-3 startoval s STS-92.\n\nPřechodový tunel PMA má tvar kosého komolého kužele s užší válcovou částí na konci. Jeho celková délka je 2,388 m. Největší průměr činí 2,486 m a nejmenší 1,600 m. Na širším konci je stykovací uzel CBM (\"Common Berthing Mechanism\") určený pro spojování modulů ISS, na jeho užším konci je umístěno aktivní stykovací zařízení APAS (\"Androgynous Peripheral Attach System\") pro spojení americké a ruské části ISS (PMA-1) nebo pro připojování přistávajících raketoplánů (PMA-2, PMA-3).\nKdyž raketoplán přistává ke stanici, jejich vzájemná rychlost je řádově centimetry za sekundu. Jakmile dojde k doteku s PMA, západky automaticky spojí obě tělesa. Když se vzájemný pohyb zastaví, astronaut z raketoplánu pevně uzamkne raketoplán ke stanici.)\n\nPomocí robotické ruky raketoplánu připojila posádka STS-88 modul Zarja k adaptéru PMA-1. Opačná strana PMA-1 již byla spojena k zádi amerického modulu Unity. PMA-1 v současné době trvale spojuje tyto dva první komponenty stanice.\n\nPMA-2 se používal pro připojování přistávajícího raketoplánu ke stanici. Při vynesení do vesmíru byl připojen k přední části Unity. V únoru 2001 byl při misi STS-98 adaptér PMA-2 od Unity odpojen a na jeho místo byla připojena laboratoř Destiny. Adaptér byl přesunut na příď Destiny.\nOdpojením adaptéru PMA-2 od Unity bylo poprvé vyzkoušeno stykovací zařízení CBM (\"Common Berthing Mechanism\") při rozpojování dvou komponent ISS.\n\n23. října 2007 odstartovala mise STS-120, při které byl na ISS dopraven modul Harmony (dříve známý jako Node 2). Tento modul byl 14. listopadu posádkou stanice připojen k přídi laboratoře Destiny místo PMA-2, adaptér byl přesunut na přední část Harmony.\n\nV říjnu 2000 byl při misi STS-92 dopraven spojovací tunel PMA-3 na stanici.\nZpočátku byl připojen na spodní část (směrem k Zemi) modulu Unity. O jeden a půl měsíce později parkoval u PMA-3 raketoplán Endeavour při misi STS-97 (přivezl solární panely P6).\nK tomuto tunelu byl také připojen raketoplán Atlantis, když při misi STS-98 byl přesunován tunel PMA-2 z Unity k Destiny.\n\nPMA-3 byl posádkou STS-102 v březnu 2001 přenesen k bočnímu portu modulu Unity, aby uvolnil místo pro očekávaný nákladový zásobovací modul Leonardo MPLM-1 (Multipurpose Logistics Module). 30. srpna 2007 byl adaptér přesunut zpět na spodní port Unity. K boku Unity byl dočasně připojen modul Harmony, který k ISS dopravila posádka mise STS-120 v říjnu 2007.\n\nPo umístění Node 3 k modulu Unity v roce 2009 či 2010 bude PMA-3 přesunut na svou finální pozici u Node 3.\n\nHermetizované propojovací tunely PMA vyvinula firma Boeing. Podobný se již používal pro připojování amerických raketoplánů k ruské kosmické stanici Mir.\n\n"}
{"id": "233550", "url": "https://cs.wikipedia.org/wiki?curid=233550", "title": "PMA", "text": "PMA\n\nZkratka PMA může znamenat:\n\n"}
{"id": "233551", "url": "https://cs.wikipedia.org/wiki?curid=233551", "title": "AO", "text": "AO\n\nSpojení písmen A a O může mít různé významy:\n\n\n\n"}
{"id": "233553", "url": "https://cs.wikipedia.org/wiki?curid=233553", "title": "Miguel de Unamuno", "text": "Miguel de Unamuno\n\nMiguel de Unamuno y Jugo (29. září 1864, Bilbao – 31. prosince 1936, Salamanca) byl španělský spisovatel a filosof, jeden z hlavních představitelů skupiny Generace 98. Pro jeho dílo je typický zanícený styl a prolínání žánrů: Unamuno často nerozlišuje mezi beletrií a esejem či traktátem.\n\nMiguel de Unamuno se narodil v baskickém Bilbau jako třetí dítě a první syn obchodníka Félixe de Unamuno a jeho vlastní neteře Salomé Jugo. Brzy odešel studovat filosofii a literaturu na tehdejší Madridskou universitu, kde získal titul prací \"Pojednání o problému původu a prehistorie Basků\". Unamuno, který se sám někdy označoval za Baska, ale přitom psal španělsky a cítil se být Španělem, odmítal, že by Baskové byli etnicky nesmíšeni s okolními národy.\n\nRoku 1891 se oženil s Conchou Lizárraga. Později se stal, byť jenom načas, členem socialistické strany. Roku 1901 byl jmenován rektorem university v Salamance, odkud byl v roce 1914 z politických důvodů odvolán. Později byl jmenován děkanem fakulty filosofie a literatury. Jelikož si však neodpouštěl útoky na španělského diktátora Riveru, byl opětovně odvolán. Posléze odešel do exilu, a to do Paříže (1924), následně do Hendaye (1925). Roku 1930 se vrátil do Salamancy, kde také v roce vypuknutí Španělské občanské války zemřel.\n\nUnamunova filosofie nebyla filosofií systematickou; šlo spíše o popření pevného systému a důvěru ve vlastní myšlení. To se utvářelo pod vlivem dobového racionalismu a pozitivismu, nicméně Unamuno šel vlastní cestou, která měla blízko k pozdějšímu teistickému existencialismu (někdy bývá označován za Kierkegaardova následovníka). Odmítal scientistické zbožnění vědy a byl jeden z prvních, kdo nahlíželi vědu jako nové náboženství, jehož „ortodoxii“ a nárok na vlastnictví pravdy odmítal. Rozpor mezi věděním a skutečnou vírou je však podle něj bytostně tragický (\"Tragický pocit života\"): nikdy totiž nemohou být ukojeny zároveň jak požadavky rozumu, které vedou k popření smyslu světa, tak potřeby víry, která podle Unamuna znamená především touhu po osobní nesmrtelnosti.\n\n\nV politických názorech zpočátku sympatizoval se vznikajícím socialismem. Od mládí se zabýval situací ve Španělsku, které bylo na konci 19. století (po ztrátě Kuby a dalších kolonií ve vleklé krizi); často se vyjadřoval k dění v zemi a uveřejnil soubor poznámek a komentářů ke španělské občanské válce. Odmítal také nekritické přejímání názorů a novinek z ekonomicky rozvinutější Anglie a Francie a zdůrazňoval španělská specifika.\n\nUnamuno považoval umění za prostředek vyjádření neklidu duše; proto se v poesii dotýká stejných témat jako ve svých esejích: své duševní úzkosti, času, smrti, bolesti způsobované mlčenlivostí Boha. Vždy ho přitahovala tradiční metrika, složil mj. množství sonetů; zatímco v ranějších dílech opustil rým, později se k němu vracel.\n\n\nProzaické dílo Miguela de Unamuno čítá několik románů a velké množství povídek a kratších próz. Vznikaly v následujícím pořadí:\n\n\nCharakteristické rysy Unamunovy prozaické tvorby jsou dobře patrné například na novele \"Celý muž\" (\"Nada menos que todo un hombre\", 1920). Tato novela je psána stylem oproštěným od dlouhých a rozvláčných popisů, významný je podíl dialogů, které děj dynamicky posouvají vpřed. Řada náznaků, které nás při čtení postupně míjejí, se zvolna vrší ve skrytý význam příběhu, který překvapí svou naléhavostí. Vztah bohatého a úspěšného mladého muže (jenž dosáhne všeho, co si umíní, a i s lidmi jedná jako se svým majetkem) a krásné mladé dívky (která sní o muži, který ji bude cele milovat) opravdu zpočátku jako láska nevypadá. Je plný bolesti a nejistoty... postupem času však oba hrdinové zjišťují, že mají jen jeden druhého — a vzplanou k sobě láskou, jež je nádherná i hrůzná ve svém tragickém vyústění. Námět se dočkal i českého televizního zpracování s Ondřejem Vetchým v hlavní roli.\n\nTaké Unamunova divadelní tvorba se vyznačuje podobnými rysy; Témata jako hledání osobní spirituality, víra jakožto životně důležitá lež či problém rozdvojení osobnosti jsou podávána v dílech \"La esfinge\" (\"Sfinga\", 1898), \"La verdad\" (\"Pravda\", 1899) y \"El otro\" (\"Ten druhý\", 1932). Na euripidovskou tragédii navazuje \"Faidra\" (1918). Z roku 1933 pochází překlad Senekovy tragédie Médeia.\n\nUnamunovské divadlo je záměrně schematické, „obnažené“, scénografie je zredukována minimum; veškerá pozornost je soustředěna na konflikt hrdinů, na hnutí jejich mysli, afekty, vášně. Svou vážností se snaží navázat na klasickou řeckou tragédii. Toto nové pojetí divadla dále zhodnotil Ramón María del Valle-Inclán a později také Federico García Lorca.\n\n\n\n"}
{"id": "233554", "url": "https://cs.wikipedia.org/wiki?curid=233554", "title": "OE", "text": "OE\n\nSpojení písmen O a E může mít různé významy:\n\n\n\n\n"}
{"id": "233555", "url": "https://cs.wikipedia.org/wiki?curid=233555", "title": "Operace Mojžíš", "text": "Operace Mojžíš\n\nOperace Mojžíš ( , \"mivca Moše\") pojmenovaná po biblické postavě Mojžíšovi byla tajná operace přestěhování etiopských židů (známí jako Falašové či společenství Beta Jisra'el) ze Súdánu během hladomoru v roce 1984. Tato operace byla provedena ve spolupráci izraelské armády, Mosadu, CIA, velvyslanectví USA v Chartúmu, žoldnéřů a súdánských bezpečnostních sil. Operace začala 21. listopadu 1984 a zahrnovala letecký transport asi 8000 etiopských Židů ze Súdánu přímo do Izraele. Skončila 5. ledna 1985. \n\nTisíce příslušníků společenství Beta Jisra'el uprchlo z Etiopie pěšky do uprchlických táborů v Súdánu. Odhaduje se, že během pochodu zahynulo až 4000 osob. Súdán tajně dovolil Izraeli tyto uprchlíky evakuovat. Jakmile se zpráva dostala do médií, začaly arabské země vyvíjet tlak na Súdán, aby letecký most zastavil. Na místě zůstalo asi 1000 etiopských Židů. Většina z nich byla evakuována později operací Jozue provedenou Spojenými státy. V Izraeli bylo více než 1000 opuštěných dětí oddělených od svých rodičů, kteří zůstali v Africe až do operace Šalamoun, jíž byla v roce 1991 migrace etiopských Židů dokončena.\n\nOperace byla námětem koprodukčního (Francie/Belgie/Izrael/Itálie) filmu z roku 2005 Jdi, žij a někým se staň () natočeného režisérem rumunského původu Radu Mihăileanu. Film vypráví o etiopském křesťanském dítěti, jehož matka se jej snaží vydávat za Žida, aby mohlo emigrovat do Izraele spolu z ostatními Židy a uniklo hladomoru, který v Etiopii nastal. Film byl oceněn například na mezinárodním filmovém festivalu v Kodani a v Berlíně.\n\n\n\n\n"}
{"id": "233556", "url": "https://cs.wikipedia.org/wiki?curid=233556", "title": "Alžběta Kristýna Brunšvicko-Wolfenbüttelská", "text": "Alžběta Kristýna Brunšvicko-Wolfenbüttelská\n\nAlžběta Kristýna (28. srpna 1691, Brunšvik – 21. prosince 1750, Vídeň) byla brunšvicko-wolfenbüttelskou princeznou z dynastie Welfů a provdanou císařovnou Svaté říše římské, královnou německou, českou, uherskou, chorvatskou, sardinskou, neapolskou a sicilskou.\n\nByla manželkou Karla VI. a její dcera Marie Terezie se stala první a jedinou ženou na habsburském trůně.\n\nAlžběta Kristýna přišla na svět na konci srpna roku 1691 jako prvorozená ze čtyř dcer brunšvicko-wolfenbüttelského vévody Ludvíka Rudolfa a jeho manželky Kristýny Luisy Öttingenské.\n\nMěla tři mladší sestry: Šarlotu Augustu (*/† 1692), Šarlotu Kristýnu (1694-1715) a Antonii Amálii (1696-1762).\n\n1. srpna 1708 se v Barceloně provdala za španělského krále Karla III. (VI.) Habsburského. Cílem sňatku bylo posílení protifrancouzské koalice, protože v té době se vedly války o dědictví španělské a Karel byl pretendentem trůnu.\n\nDo roku 1711 žili manželé ve Španělsku, problémem ovšem bylo, že Alžběta byla protestantka – to bylo v katolickém Španělsku nepřijatelné. Karlova manželka tak musela změnit vyznání.\n\nV roce 1711 kdy zemřel Karlův starší bratr, císař Josef I., Alžbětin manžel jako bratrův nástupce se pak jako Karel VI. ujal vlády nad habsburskou monarchií a získal i trůn římského císaře. Opustil Španělsko a Alžbětu Kristýnu nechal v zemi jako svou místodržitelku. Až v roce 1713, kdy již bylo jasné, že Karel svůj boj o španělské království v důsledku změny mocensko-politických podmínek v Evropě prohrál, opustila Španělsko i Alžběta a zbytek života prožila v Rakousku.\n\n18.10. 1714 byla v bratislavském Dómu sv. Martina korunovaná uherskou královnou. V září 1723 byli oba manželé v Praze korunováni českým králem a královnou.\n\nAlžběta Kristýna přežila svého manžela o deset let, své dny dožila na císařském dvoře ve Vídni u starší dcery Marie Terezie, která se stala otcovou nástupkyní na trůně. Pochována je v Císařské hrobce.\n\nAlžběta Kristýna na svého prvního potomka čekala dlouho: až v roce 1716, osm let po svatbě, se jí narodil syn Leopold Jan, který však žil jen několik měsíců (* 13.4.1716, † 4.11.1716). Po něm už následovaly jen tři dcery:\n\n"}
{"id": "233558", "url": "https://cs.wikipedia.org/wiki?curid=233558", "title": "Supermax (televizní stanice)", "text": "Supermax (televizní stanice)\n\nSuperMAX se stal prvním, česky hovořícím, dětským placeným kabelovým programem, jehož vysílání bylo spuštěno již 22. listopadu 1994 společně s programy HBO a Max1 (nyní Spektrum). Tyto programy jsou provozovány společností Česká programová společnost a nabízely divákovi nejnovější a především nejoblíbenější pořady západních tvůrců, a to na rozdíl od ostatních do té doby vysílajících televizních programů nepřerušovaně bez reklam.\n\n\n\nSuperMAX si našel své diváky nejen mezi dětským publikem, ale i dospělými. V letech rozmachu televizí (období rozšířující se nabídky televizních stanic díky satelitnímu a kabelovému vysílání) byl SuperMAX vytlačen programem Fox Kids Česká republika (poté Jetix, dnes Disney Channel) z mnoha kabelových sítí, zřejmě díky jeho ceně za dodávání. Je velmi nepravděpodobné, že se kanál někdy znovu objeví (např. v sítích UPC). Avšak, jeho sledovanost a oblíbenost byla obrovská a na tehdejší poměry to byl jeden z nejlepších\nkanálů, které existovaly. Dal by se nazvat \"českou verzí Cartoon Network\" a nezapomenutelně se významně podepsal v historii vývoje kabelových stanic v ČR.\n\n"}
{"id": "233559", "url": "https://cs.wikipedia.org/wiki?curid=233559", "title": "Zábrdovice", "text": "Zábrdovice\n\nZábrdovice (německy \"\") jsou městská čtvrť severovýchodně od centra statutárního města Brna. Její katastrální území má rozlohu 1,64 km². Původně samostatná vesnice byla k Brnu připojena v roce 1850. Od 24. listopadu 1990 je území Zábrdovic rozděleno mezi samosprávné městské části Brno-sever a Brno-střed a od 1. května 1998 také mezi městskou část Brno-Židenice. Žije zde přes 12 000 obyvatel.\n\nČtvrť sousedí přímo s historickým jádrem Brna a proto má výrazně městský charakter s velice hustou zástavbou s několika dopravně vysoce vytíženými ulicemi. Převažují zde historické dvou- a vícepatrové obytné domy, na kterých jsou ovšem často patrné známky nedostatečné údržby.\n\nOsu a zároveň nejdůležitější ulici čtvrtě tvoří ulice Cejl, v níž se nalézá celá řada menších obchodů, hospod a restaurací. Ve čtvrti se nachází administrativní budovy okresního soudu Brno-venkov a Finanční úřad Brno I a III. Na křižovatce ulic Tkalcovská a Cejl se nachází také zdejší hypermarket Albert, v prostorách někdejší továrny Vlněna, jejíž objekt vyhořel v roce 2001. Prodloužení Cejlu v židenické části Zábrdovic představuje neméně důležitá ulice Zábrdovická, u níž se nachází areál Vojenské nemocnice Brno, bývalý zábrdovický klášter s kostelem Nanebevzetí Panny Marie, rozsáhlý areál kdysi významné Zbrojovky Brno, nebo známé Městské lázně Zábrdovice, či brněnská Úrazová nemocnice.\n\nK dalším pro dopravu důležitým ulicím patří ulice Francouzská, Vranovská, Jugoslávská, a Merhautova tvořící severní hranici katastru Zábrdovic. V centrální části moderních Zábrdovic se nachází také radnice městské části Brno-sever. Zábrdovicemi protéká poslední zachovaný brněnský říční náhon – Svitavský náhon. Čtvrť je mezi obyvateli Brna neblaze proslulá pro svoji početnou romskou komunitu, kvůli které se jí přezdívá \"Brněnský Bronx\". V této části se také nachází Muzeum romské kultury.\n\nNa území dnešních Zábrdovic existovalo v minulosti více katastrálních území nebo jejích částí: vedle jádra původního katastrálního území Zábrdovice to byla dále celá katastrální území Josefov, Na Hrázi a Příkop, téměř celé katastrální území Kožená, asi polovina katastrálního území Dolní a Horní Cejl, malá část původního katastrálního území Židenice a nepatrná nikdy nezastavěná část původního katastrálního území Město Brno. Tyto celky přitom náležely pod různou vrchnost. Původní katastr Zábrdovic přitom zasahoval také do Černých Polí, Husovic, Trnité, Židenic a Černovic.\nVlastní Zábrdovice byly původně vesnicí připojenou k Brnu 6. července 1850. První zmínka o Zábrdovicích, které vznikly okolo premonstrátského kláštera založeného před rokem 1209, je z roku 1237. Zakladatelem kláštera byl moravský šlechtic Lev z Klobouk, který na stavbu poskytl dělníky ze svého panství. Protože přišli zpoza Ždánického lesa, tedy zpoza nějakých brdů, začalo se jí říkat Zábrdovice. S klášterem pak byly úzce spjaty i dějiny Zábrdovic. Lev z Klobouk měl v Zábrdovicích také dvorec a při něm i vlastnický a farní kostel sv. Kunhuty. V těsném sousedství původních Zábrdovic existovala od středověku na původním i současném katastru Zábrdovic malá vesnice Radlas. Vlastní Zábrdovice se skládaly ze dvou vesnických sídelních celků, které oddělovala Svitava: drobnější zástavby na levém břehu řeky jižně od kláštera a západněji položené větší vesnice na pravém břehu řeky. Roku 1824 pak na jihu původního katastru Zábrdovic (avšak na území moderního katastru Trnité) vzniklo na východě dnešní ulice Křenová nové předměstí Olomoucká ulice.\n\nNa ulici Radlas (název odvozen od osady \"Radlany\", vzniknuvší při Radlínově mlýně na místě pozdější ulice) došlo 22. září 1850 k prvnímu brněnskému vzletu balónu s lidskou posádkou.\nSoučasnou rozlohu i hranice získaly Zábrdovice až koncem 60. let 20. století v důsledku druhé katastrální reformy Brna. Do té doby měly úplně jiné hranice. Z historických map vyplývá, že k nim původně patřila také část moderního katastru Husovic ohraničená na severu ulicemi Svitavskou, Nováčkovou a Dačického (původně tato ulice nesla příznačný název „Hraniční“), dále k nim náležela také část moderního katastru Černých Polí, severovýchodní část moderního katastru Trnité, několik bloků na severozápadě moderního katastru Černovic a okrajové části moderního katastrálního území Židenice.\n\nNaopak k nim původně nepatřila značná část jejich současného území. Jednalo se konkrétně o západní část jejich současného katastru ohraničenou na východě linií ulic Jugoslávská, Přádlácká, pak hranice vedla přímo na jih zdí mezi domy až na ulici Cejl, kterou procházela na jihozápad, obracela se na jih do ulice Valcha, od níž pokračovala přímo na jih až ke Svitavskému náhonu, po jehož pravém břehu pak pokračovala dále. V této západní části moderních Zábrdovic původně existovala výše zmíněná katastrálního území Dolní a Horní Cejl, Josefov, Na Hrázi a Příkop, Kožená a nezastavěný okraj katastrálního území Město Brno. Již v 19. století však docházelo k zahušťování a vzájemnému srůstání zástavby předměstí Dolního a Horního Cejlu, Josefova, Na Hrázi a Příkopu, Kožené a pravobřežních Zábrdovic, čímž se nakonec západně od Svitavy položená zástavba dnešních Zábrdovic stala jednotným urbanistickým celkem, zatímco levobřežní zábrdovická obytná zástavba později v podstatě ustoupila továrním budovám. Na východě k Zábrdovicím naopak nepatřila území ohraničená tokem Svitavské strouhy.\n\nNa přelomu 20. a 30. let byl v Zábrdovicích na místě původních lázní z roku 1882 postaven objekt lidových lázní dle návrhu velmi uznávaného architekta Bohuslava Fuchse. Původní lázně měly šest komůrkových koupelí a tři venkovní bazény. Jeden pro muže, druhý pro ženy, třetí pro děti a vojsko. Na začátku 20. století se tam konaly první plavecké závody v Brně a zápasy ve vodním pólu. Lázně jsou známé i v zahraničí jako pamětihodnost funkcionalistické architektury. Budova zimních lázní disponovala 24 vanami a měla 32 sprch, v přízemí byly parní a teplovzdušné lázně, bazén se studenou a teplou vodou, vodoléčba a masážní stoly. V letních lázních byly šatny pro pět tisíc lidí, bazény byly rozděleny pro plavce a neplavce, doplňovala je hřiště a louka na opalování. Později je doplnil tobogán a umělé vlnobití.\n\nRoku 1935 došlo k úpravě hranice s Dolním a Horním Cejlem, Husovicemi a Židenicemi. Při první katastrální reformě Brna Zábrdovice roku 1939 ztratily menší okrajové části svého katastru ve prospěch Dolního a Horního Cejlu (hranice byla posunuta do ulice Špitálka), roku 1940 naopak získaly malou část původního katastru Trnité při ulicích Čechyňské a Mlýnské, roku 1941 získaly zpět blok domů připojený roku 1935 k Husovicím, naopak malou část katastru ztratily ve prospěch Černovic a Židenic.\n\nPo sametové revoluci došlo celkem ke dvojímu přerozdělení čtvrtě mezi městské části. V současnosti jsou Zábrdovice rozděleny mezi městské části Brno-střed, Brno-Židenice (1990) a Brno-sever (1998). Největší část (70,7 ha) katastru Zábrdovic spadá do městské části Brno-střed. Východní část (48,7 ha) na levém břehu Svitavy je součástí městské části Brno-Židenice a menší severní část (44,1 ha) patří městské části Brno-sever.\n\nJednou z posledních institucí, která stále drží historickou kontinuitu a zachovala si vazbu na území Zábrdovic je farnost Brno-Zábrdovice, celým názvem \"Římskokatolická farnost u kostela Nanebevzetí Panny Marie, Brno-Zábrdovice\"; území farnosti je dáno výčtem ulic.\n\n\n\n\n"}
{"id": "233561", "url": "https://cs.wikipedia.org/wiki?curid=233561", "title": "Zpoždění (systémová dynamika)", "text": "Zpoždění (systémová dynamika)\n\nZpoždění je v systémové dynamice čas mezi příčinou, která způsobí v systému změnu, a jejím důsledkem (popřípadě uvědomění si tohoto důsledku). Tyto příčiny a důsledky mohou být jak fyzické povahy, tak se může jednat o informace. V tom případě mluvíme o zpoždění v informačních tocích.\n\nZpoždění může vznikat z časově náročného fyzikálního jevu, jenž zasahuje do děje.\n\nPříkladem pro vysvětlení pojmu zpoždění může být:\n\n\n\n"}
{"id": "233562", "url": "https://cs.wikipedia.org/wiki?curid=233562", "title": "TV Galaxie", "text": "TV Galaxie\n\nTelevize Galaxie (neboli Galaxie TV network) byl třetím plnoformátovým televizním kanálem po Nově a Primě, který vysílal z Hradce Králové.\n\nNa rozdíl od jiných programů využíval pouze dva pozemní vysílače, vysílač Chlum o výkonu 1 kW a později vysílač Praha-Cukrák. Po celé České republice byl šířen prostřednictvím kabelových sítí, později byl šířen také nekódovaně digitálně přes satelit Kopernikus 2 na vysílací frekvenci 11,477 pol. horizontální v paketu CzechLink. Programová struktura Galaxie byla zaměřena především na hudbu, avšak byla doplněna zpravodajstvím a publicistikou, v nočních hodinách sportovními přenosy NHL, o nějakou dobu později také seriály a filmy. Po skončení vysílání byl vysílán videotext, čímž byl zajištěn nepřetržitý provoz.\n\n\n\n\n"}
{"id": "233563", "url": "https://cs.wikipedia.org/wiki?curid=233563", "title": "Infokanál Kabel plus", "text": "Infokanál Kabel plus\n\nINFOkanál Kabel+ byl informační videotextový kanál v České republice.\n\nTelevizní program INFOkanál Kabel+ byl informačním kanálem první české a zároveň největší kabelové televize v České republice a na Slovensku - Kabel Plus.\nProgramové schéma tvořili informace o poskytovaných službách ve formě videotextu, později byly přes tento kanál nabízeny „ochutnávky“ placených prémiových televizních stanic jako je například HBO (Home Box Office). Tento program se poprvé objevil v roce 1992, kdy bylo spuštěno vysílání infokanálu ze slezské metropole Opavy. Na tomto kanále bylo možno zhlédnout i některé reprízy, pořadů, které se předtím vysílaly na prvním českém filmovém televizním programu Kabel Plus FILM, který byl vysílán z Ostravy.\n\nTato stanice doslova nezanikla, jen po změně názvu kabelového operátora za UPC, k čemu došlo v souvislosti mimo jiné také sloučením společnosti KabelNet Holding, na název UPC Express.\n\n"}
{"id": "233566", "url": "https://cs.wikipedia.org/wiki?curid=233566", "title": "Otevírání úst", "text": "Otevírání úst\n\nOtevírání úst (původně \"„otevírání úst a očí“\") byl obřad ve starověkém Egyptě, jehož účelem bylo rituální magické probuzení životních funkcí. Byl prováděn na zobrazení bohů a na sochách zemřelých lidí. Vznikl někdy na počátku 3. tisíciletí př. n. l. a zdá se, že v sobě uchovává prvky velice archaických náboženských úkonů. Jeho nejmladší doklady pocházeji ze 2. století. Někteří badatelé se domnívají, že existují souvislosti mezi tímto obřadem a zvyky vážícími se k narození dítěte.\n\nObsahem obřadu bylo „rozhýbat“ údy a „oživit“ smysly (zejména ústa a očí) dokončené sochy umístěné v případě zemřelého např. v serdabu, v případě bohů v nau tak, aby jejím prostřednictvím mohl zobrazený (resp. jeho ka) přijímat přinášené obětiny. Prováděl se speciální sadou archaických nástrojů, z nichž některé byly modelem čepelí a teslic užívaných tesaři při výrobě soch; původ jiných (např. nástroje \"peseškef\" připomínajícího tvarem ocas vlaštovky) je ovšem nejasný. Jako součást obětního a pohřebního rituálu je obřad doložen od Staré říše, po jejím konci se prováděl nejen na sochách, ale i na mumii zemřelého a na rakvi před uložením do hrobky. V pozdějších dobách se za účelem oživení prováděl také na dalších posvátných předmětech, nejpozději v ptolemaiovském období je doloženo rituální otevírání dokončeného chrám jako „duchem prostoupeném nositeli boží podstaty, který by měl být vždy znovu naplněn duchem“.\n\nÚčel obřadu nebyl v pojetí Egypťanů rozhodně pouze symbolický. Podle Stephana Quirkeho mohl díky provedení obřadu každý předmět skutečně „trvale žít a otevřít tak cestu mezi tímto světem a světem bohů. Mumifikované tělo v rakvi, kultovní podoba boha, socha krále nebo zemřelého šlechtice, to vše byly bezduché předměty, které \"otevírání úst\" proměnilo v živoucí síly, nebo přesněji řečeno ve schránky pro neviditelnou a neuchopitelnou sílu, kterou nazýváme životem.“\n\nNejpozději od 18. dynastie, kdy se objevuje i jako součást výzdoby hrobek, se obřad skládal z celkem 75 úkonů, k nimž patřilo např. nakuřování kadidlem, už zmíněné dotyky speciálními rituálními nástroji, pomázávání olejem a další. V některých případech bylo součástí rituálu i obětování býka reprezentujícího životní sílu, jehož pravá přední noha se zdá mít pro obřad obzvláštní význam.\nV pohřebním kultu bylo \"otevírání úst\" prokazatelně spojováno s usirovským mytologickým okruhem a současně se slunečním kultem: podle textů se odehrává \"„před slunečním bohem na nádvoří hrobky“\", na vyobrazeních jej na rakvi v podobě Usira může místo pozůstalých provádět bůh Hor a zemřelého v rakvi se před hrobkou ujímá Anup, bůh přechodné zóny mezi nadsvětím a podsvětím.\n\nProvádění obřadu bylo úkolem nejstaršího syna, tj. udržovatele rodové linie, což v kontextu rozvinuté královské ideologie znamená nástupce. Nelze proto vyloučit, že v případě královských pohřbů mohlo být jeho provedení jednou z legitimací konkrétní osoby k převzetí moci po zemřelém panovníkovi – snad je tak možné interpretovat vyobrazení z Tutanchamonovy pohřební komory, na němž \"otevírání úst\" provádí Aj, zobrazený už se všemi atributy panovníka, přestože nebyl předpokládaným nástupcem).\n\n"}
{"id": "233568", "url": "https://cs.wikipedia.org/wiki?curid=233568", "title": "Saša Machov", "text": "Saša Machov\n\nSaša Machov, vlastním jménem František Alexander Maťha (16. července 1903, Zhoř – 23. června 1951, Praha), byl český tanečník, choreograf a režisér.\n\nNarodil se ve Zhoři u Pacova, ale již v mládí se s rodiči odstěhoval do Prahy. V Národním divadle absolvoval baletní přípravku primabaleríny Jelizavety Nikolské. Pod pseudonymem Saša Machov vstoupil do dějin českého baletu a divadla. Jeho avantgardní přístupy jej sblížily v roce 1927 s Osvobozeným divadlem Voskovce a Wericha, kde působil zprvu jako herec a tanečník do roku 1929, znovu pak v letech 1936 až 1938, kdy se po odchodu Joe Jenčíka stal choreografem – připravil zde choreografii titulů např. \"Balada z hadrů\", \"Nebe na zemi\", \"Těžká Barbora\", \"Pěst na oko\". V letech 1929 až 1934 byl šéfem baletu Státního divadla v Ostravě a podílel se jako choreograf na 27 operních a 49 operetních představeních. V letech 1934 až 1936 byl angažován v divadle E. F. Buriana. S E. F. Burianem spolupracoval však již dříve jako choreograf mj. při jeho pohostinském nastudování \"Fagotu a flétny\" na libreto V. Nezvala v Národním divadle v roce 1929, kdy sám i tančil hlavní roli Fagotu. Později s E. F. Burianem spolupracoval znovu v roce 1946 na \"Žebrácké opeře\" a dalších představeních.\n\nPřed nacisty emigroval do Řecka a působil zde jako baletní choreograf řeckého královského baletu v Athénách a současně zde založil taneční školu. Po napadení Řecka Němci dobrovolně vstoupil do československé zahraniční armády. Odveden byl 28.2. 1941 v Jeruzalému a přidělen k 11. čs. praporu východnímu. Při africkém tažení proti Rommelovi v roce 1943 onemocněl malárií. Na léčení byl odvelen z Tobruku do Londýna, kde připravil pohostinsky choreografii \"Prodané nevěsty\", což mu umožnilo vstup do Sadler's Wells Opera, kde pak režíroval. V Londýně rovněž připravoval koncerty pro čs. vojáky a spolupracoval jako choreograf s filmem a revuálními scénami.\n\nPřestože po válce měl možnost zůstat v Sadler's Wells Opera, vrátil se do Prahy, kde však nenašel uplatnění. Na výzvu E. F. Buriana, který byl po válce ředitelem Státního divadla v Brně, odešel do Brna a v sezóně 1945/1946 byl uměleckým šéfem baletu, přičemž se však zabýval především operní režií. V sezóně 1946/1947 byl jmenován choreografem Národního divadla v Praze, v roce 1948 pak šéfem baletu Národního divadla. Za pět sezón svého působení v ND pozvedl soubor na skutečně světovou úroveň. Snažil se v dramaturgii i režii vytvořit osobitý český balet. Na scénu uvedl díla Stamice, Janáčka, Dvořáka, Musorgského, Čajkovského i Prokofjeva. V ND spolupracoval s významnými scénografy, mj. s Františkem Tröstrem, Karlem Svolinským a Františkem Tichým. Významná byla také jeho pedagogická činnost. K jeho žákům na baletní škole patřila i herečka Helena Růžičková.\n\nV důsledku politické perzekuce, která ho postihla jako účastníka západního odboje, nedobrovolně ukončil svůj život 23. června 1951. Je pochován na Vinohradském hřbitově v Praze.\n\n\nOta Ornest\n\n\nFrantišek Filipovský\n\n\n\n"}
{"id": "233570", "url": "https://cs.wikipedia.org/wiki?curid=233570", "title": "Rváčov", "text": "Rváčov\n\nNázev Rváčov má více sídel:\n"}
{"id": "233571", "url": "https://cs.wikipedia.org/wiki?curid=233571", "title": "Slavkovice", "text": "Slavkovice\n\nNázev Slavkovice má více sídel:\n"}
{"id": "233572", "url": "https://cs.wikipedia.org/wiki?curid=233572", "title": "Vytápění", "text": "Vytápění\n\nVytápění je činnost, která má za úkol udržovat vnitřní teplotu (bytu, domu, pokoje) na úrovni tepelné pohody. Tato činnost bezprostředně souvisí s existencí člověka a snahou zlepšovat své životní podmínky, mezi které patří i potlačování nepříznivých klimatických podmínek. V České republice zhruba 2/3 spotřebované energie domácnostmi připadá právě na vytápění. Podle šetření Energo 2015 nejčastěji české domácnosti využívají pro vytápění dálkově dodávané teplo, zemní plyn nebo obnovitelné zdroje.\n\n\n"}
{"id": "233573", "url": "https://cs.wikipedia.org/wiki?curid=233573", "title": "Tepelný komfort", "text": "Tepelný komfort\n\nTepelný komfort, tepelné pohodlí, nebo tepelná pohoda je pocit, který člověk vnímá při pobytu v daném prostředí. Jelikož člověk při různých činnostech produkuje teplo, tak musí být zajištěn odvod člověkem produkovaného tepla do prostoru tak, aby nedošlo k výraznému zvýšení teploty těla. Na druhé straně odvod tepla nesmí být tak intenzívní, aby nedošlo k výraznému snížení teploty těla. Člověk by tedy neměl cítit v daném prostředí ani pocit nepříjemného chladu, ani nepříjemného tepla.\n\nAby se tepelná pohoda mohla objektivně určovat, je legislativně dáno, například vyhláškou č.194/2007, že se v obytných budovách měří teplota tzv. kulovým teploměrem uprostřed místnosti ve výši jednoho metru nad podlahou. Tepelná pohoda je v takovém případě nepominutelným objektivním faktorem, který musí být zohledňován projektanty a architekty při návrzích budov.\n\n"}
{"id": "233575", "url": "https://cs.wikipedia.org/wiki?curid=233575", "title": "Místní vytápění", "text": "Místní vytápění\n\nMístní vytápění je činnost která se snaží o to, aby v místnosti byla tepelná pohoda. Zdroj tepla, který vytváří potřebné teplo k udržení teploty, je umístěn přímo ve vytápěné místnosti. Pro předávání tepla se používá konvekční i sálavý způsob.\n\n\nU tuhých paliv je pro dosažení dobré účinnosti především nutné mít palivo s optimální vlhkostí a přivést dostatečné množství spalovacího vzduchu. Topidlo se umísťuje v místnosti u vnitřních stěn v blízkosti komína, ten bývá většinou umístěn uprostřed budovy.\n\n\nPřívod vzduchu potřebného pro spalování směsi plynu může být vyřešen přívodem vzduchu z místnosti nebo z vnějšího prostředí. Taktéž může být uzpůsoben odvod spalin a to buď do místnosti (pouze pro malé tepelné výkony) nebo do venkovního prostředí.\n\n\n"}
{"id": "233579", "url": "https://cs.wikipedia.org/wiki?curid=233579", "title": "North Shore Mountains", "text": "North Shore Mountains\n\nPohoří North Shore (anglicky ) je řetězec hor v kanadské provincii Britská Kolumbie. Jeho vrchy jsou viditelné z Vancouveru a jeho širokého okolí tvoří nepřehlédnutelný horizont pro město a jeho okolí.\nStrmé jižní svahy představovaly přirozenou překážku pro další rozšiřování města North Vancouver a okresu West Vancouver. Svahy křižuje velká síť cest a tras světové extratřídy pro horská kola.\nPohoří \"North Shore\" tvoří skupinu hor v nejjižnější části horského pásma Pacific Ranges, které je součástí obrovského pohoří Coast Mountains. Pohoří North Shore na jihu ohraničuje zátoka Burrard, na západě a severozápadě síť fjordů Howe Sound a na severu a severovýchodě pásmo hor Garibaldi Ranges.\nPřestože hory nepatří mezi extrémně vysoké, jsou dost drsné a rozhodně by se neměly podceňovat. Povětrnostní podmínky se na severu pohoří North Shore často dost výrazně odlišují od mírného počasí v nedalekém Vancouveru. To platí zejména v zimních měsících, přesto i v létě, po ztrátě orientace, jde lehce zabloudit a to i v blízkosti tak velkého města.\n\nPohoří North Shore rozdělují tři hluboké údolí. Od západu na východ jsou to:\n\nŘeky \"Seymour\" a \"Capilano\" tvoří široké povodí. To zasahuje hluboko do oblasti pohoří North Shore. Bez povolení nesmí v této oblasti probíhat žádná lidská činnost.\n\nV oblasti se nacházejí dva parky, park Cypress Provincial Park a Mount Seymour Provincial Park. Na území těchto parků funguje síť cest a sjezdovek. Sjezdovku a turistické atrakce na nedaleké hoře \"Grouse Mountain\" zpřístupňuje sedačková lanovka Skyride. Po strmých svazích \"Grouse Mountain\" vede populární turistická cesta \"Grouse Grind\".\nV údolí \"Seymour Valley\" se klikatí cesta \"Seymour Trailway\", která vede hluboko do hor. Často ji využívají turisté a filmové štáby během natáčení filmů a seriálů, například Stargate SG-1.\nV oblasti pohoří North Shore se tyčí desítky hor. Mezi nejznámější patří:\n\nV oblasti Cypress\n\nV oblasti Grouse Mountain\n\nV oblasti Cathedral/Lynn Range\n\nV oblasti Fannin Range\n\nV oblasti Lions\n\n"}
{"id": "233580", "url": "https://cs.wikipedia.org/wiki?curid=233580", "title": "Římská vojenská pevnost u Mušova", "text": "Římská vojenská pevnost u Mušova\n\nŘímská vojenská pevnost u Mušova je archeologická lokalita na katastru zaniklé obce Mušov, která dnes je součástí obce Pasohlávky v okrese Brno-venkov. Nachází se na kopci Hradisko v Olbramovické pahorkatině, nad současnou silnicí I/52, nad Mušovskou nádrží vodního díla Nové Mlýny na Dyji. První výkopy z 20. let 20. století zde odhalily vojenskou pevnost římského vojska (označovanou také jako stanici nebo tábor) z konce 2. století našeho letopočtu. Její archeologické stopy jsou chráněny jako kulturní památka České republiky.\n\nMísto bylo pravděpodobně využito Řimany poprvé při taženi Tiberia proti Marobudovi v roce 6 n. l. V druhé polovině 2. století, v období vlády císaře Marka Aurelia, docházelo ve středním Podunají, na území Moravy a Slovenska, k pronikání římských vojsk pod velením samotného císaře na území daleko za severní břeh řeky Dunaje. Některé prameny uvádějí myšlenku vytvoření nové římské provincie na tomto území. Roku 172 se vojska Marka Aurelia vydala z tábora Carnuntum u Dunaje podél toku řek Moravy a Dyje, na Slovensku pak proti toku Hronu, na vojenské tažení proti germánským kmenům Markomanů vedeným Ballomarem. Tažení je známé jako markomanské války (přibližně 166-180). Na památku tohoto tažení byl na dnešním náměstí Piazza Colonna v Římě postaven sloup Marka Aurelia, pokrytý reliéfy zobrazujícími různé epizody a výjevy z tažení proti Markomanům. Při tomto tažení kromě jiného mělo dojít k události označeného Markem Aureliem jako „Zázračný déšť Marca Aurelia“, kdy římská vojska byla napadena početnějšími germánskými jednotkami a vodní spousty padající z nebe zachránily římské legie před porážkou.\n\nČetné nálezy krátkodobých římských táborů jednoznačně potvrzují římskou přítomnost na českém území. Do současnosti je objeveno na 25 potvrzených nebo možných táborů. Nejsevernější z nich se nachází u Jevíčka, další tábory se nacházely v Neředíně a v Modřicích. Nejvíce jich bylo v okolí kopce Hradisko nad někdejší obcí Mušov. Jednalo se o největší soustředění římských vojenských jednotek mezi Rýnem a Dunajem. Přezimovalo zde asi dvacet tisíc římských vojáků, v létě během vojenských tažení pak až sto tisíc mužů. Mezi tábory vyniká a výrazně se od nich odlišuje soustava římského opevnění na vrchu Hradisko a v jeho okolí, nacházející se dnes v katastru obce Pasohlávky.\n\nZáklady tábora se nalézají v těsné blízkosti dnešního rekreačního zařízení. Tábor byl z vojenského hlediska umístěn na strategickém místě, které skýtalo dobrý rozhled krajinou a umožňovalo vhodné obranné postavení. Takto postavené tábory poskytovaly střežení významných obchodních cest a center barbarského osídlení.\n\nO pobytu Římanů v této oblasti se ví již dlouhou dobu, neboť místní zemědělci při polních pracích objevovali římské předměty. V roce 1925 začal na Hradisku provádět výkopy jeho majitel Josef Lieber a za tři dny se mu podařilo nalézt první římskou cihlu. Po vybrání asi 30 kusů cihel práce na této lokalitě zastavil. 10 cihel bylo odesláno do Moravského zemského muzea, pokračovat ve vykopávkách měla příslušná státní instituce.\nStátní archeologický ústav zde zahájil sondážní práce v roce 1926, systematický výzkum zde proběhl v letech 1927 a 1928. Tým odborníků vedl zkušený prof. dr. Anton Gnirs (výzkumu se dostalo významné podpory prezidenta T. G. Masaryka). Gnirs odkryl plochu o přibližné rozloze 100 × 100 metrů a objevil pozůstatky dvou domů - obytnou obdélníkovou budovu se čtyřmi místnostmi a lázně s půlkruhovitým závěrem (balneum), s podpodlažním topením (hypokaustum) a vodovodem, se stěnami omítnutými barevnými omítkami. Podle cihel zde nalezených lze usuzovat, že stavební materiál dodávala vindobonská desátá legie (Legio Decima Gemina Pia Fidelis - legie desátá, zdvojená, zbožná, věrná), jejíž značky (kolky v podobě otisku podešve legionářské boty s nápisem LEGXGPF) se na cihlách nacházely.\n\nDalší výzkumy byly zahájeny až o padesát let později pod vedením Jaroslava Tejrala (1976-1977, 1979) a od roku 1984 pokračují doposud, v posledních letech pod vedením Balázse Komoróczyho. Kromě nových nálezových situací bylo získáno široké spektrum nálezů - vedle množství keramiky, stavebního materiálu, nářadí, nástrojů či šperků i velké množství výstroje a výzbroje římské armády, mezi nimi také unikátní reliéfně zdobená spínací destička slavnostního šupinového pancíře (lorica squamata) jezdce X. legie, nepochybně vysokého důstojníka, snad z nejbližšího okruhu císařova. Na základě nálezů keramiky, spon a především mincí je v současnosti římská přítomnost na Hradisku datována do let 175-180.\n\nArcheologické výzkumy zjistily, že šlo zřejmě nikoliv o dočasný tábor, ale patrně o trvalé předsunuté postavení římských legií. Nálezy prokázaly rozsáhlý areál s nejen vojenskými, ale i ryze civilními zařízeními. Součástí tábora byly vytápěné lázně a velitelský dům s podpodlažním topením, dílny a mohutné hradby. Historikové vyslovili hypotézu, která se přiklání k možné snaze Říma o vybudování nové provincie nazvané Markomania. Římský císař Markus Aurelius řídil vojenské operace na jižním Slovensku a jižní Moravě z římského města Vindobona (dnešní Vídeň). Hradisko u Mušova bylo zřejmě centrální pevností. Jenže pak přišel zvrat. Markus Aurelius zemřel (nebo byl ve Vindeboně zavražděn) a s plány na novou provincii byl konec. Jeho syn Commodus pak volil spíše taktiku uplácení náčelníků barbarských kmenů a Hradisko tak postupně ztratilo na významu. Teorii o rozšíření římského impéria severně od Dunaje podporují další nálezy nových římských táborů na území Moravy, a to severně od Mušova – v Modřicích, roku 2001 odkryté vojenské postavení v Olomouci-Neředíně, v roce 2006 další v Pravčicích u Hulína a roku 2016 odhalený tábor v Jevíčku.\n\n"}
{"id": "233584", "url": "https://cs.wikipedia.org/wiki?curid=233584", "title": "Suflér", "text": "Suflér\n\nSuflér (z francouzského \"souffleur\", „ten kdo napovídá“), česky nápověda, je osoba která při představení připomíná hercům v případě potřeby text jejich role. Suflér se nesmí nikdy ukázat divákům, proto se skrývá buď ve zvláštní budce uprostřed přední části jeviště nebo na jeho boční straně, nejčastěji za kulisami. Sufléři jsou nezbytnou součástí jak činohry tak opery; operní sufléři musí zpravidla zběžně ovládat světové jazyky oper (především italštinu, němčinu aj.) a umět číst notový zápis.\n\n"}
{"id": "233586", "url": "https://cs.wikipedia.org/wiki?curid=233586", "title": "Korbeľka", "text": "Korbeľka\n\nPřírodní rezervace Korbeľka leží na Slovensku v nejsevernější části pohoří Velká Fatra, asi 1 km severovýchodně od obce Ľubochňa, v nadmořské výšce 620 až 980 metrů. Byla vyhlášena roku 1973 na rozloze 86,16 hektarů pro ochranu přirozeného smíšeného lesa na vápencovém a dolomitovém podloží s buky, javory, smrky, jedlemi a tisy. Podloží lesa tvoří vápence a dolomity.\nNachází se v katastrálním území obce Ľubochňa v okrese Ružomberok v Žilinském kraji. Území bylo vyhlášeno či novelizováno v roce 1973 na rozloze 86,1600 ha. Ochranné pásmo nebylo stanoveno.\n\n"}
{"id": "233595", "url": "https://cs.wikipedia.org/wiki?curid=233595", "title": "Potenciál", "text": "Potenciál\n\nPotenciál (z lat. \"potentia\", možnost, moc, síla) může mít více významů:\n\n\n\n\n\n\n"}
{"id": "233598", "url": "https://cs.wikipedia.org/wiki?curid=233598", "title": "Teorie velkého sjednocení", "text": "Teorie velkého sjednocení\n\nTeorie velkého sjednocení nebo Velká sjednocená teorie (, zkratka GUT) je jednou z jednotných teorií pole. Byla vytvořena pákistánským vědcem, doktorem Abdus Salamem.\n\nTeorie je sjednocením silné a elektroslabé interakce (která je sjednocením slabé a elektromagnetické interakce). K takovémuto sjednocení by mělo docházet při extrémně vysokých energiích, o kterých se předpokládá, že existovaly 10 až 10 sekund po Velkém třesku. Díky existenci nových tříd intermediálních částic je v teorii umožněna přeměna látkových baryonů v leptony a naopak, tedy nezachování baryonového (\"B\") a leptonového (\"L\") náboje (důsledkem je v některých variantách např. rozpad protonu na pozitron a pion).\n\nV současnosti je teoreticky navrženo mnoho variant teorie velkého sjednocení, lišících se vnitřními symetriemi a existencí nových částic. Některé pracují s koncepcí supersymetrie, jiné ne. V některých verzích se předpovídá i existence částicových magnetických monopólů.\n\nDosud nebyly v žádném experimentu získány přesvědčivé indicie pro teorii (detekce nových částic odpovídajících modelům GUT, detekce rozpadu protonu). Naopak, stále se prodlužující experimentálně zjištěná minimální hodnota střední doby života protonu (\"τ\" > 10 roků obecně, pro jednotlivé modely a kanály rozpadu až v řádu 10) již vyloučila mnohé z nejjednodušších variant teorie, zejména pokud se jedná o varianty bez předpokladu supersymetrie. Jediným dobře známým experimenálním náznakem možné oprávněnosti teorie je (vedle kosmologických úvah) jev oscilace neutrin, i když se jedná o náznak velmi nepřímý, vysvětlitelný i mimo rámec teorií GUT (spíše ukazuje jen na neúplnost standardního modelu částic a interakcí).\n\n\n"}
{"id": "233600", "url": "https://cs.wikipedia.org/wiki?curid=233600", "title": "South Bend", "text": "South Bend\n\nSouth Bend je město na severu amerického státu Indiana, těsně na hranici se státem Michigan. Je to čtvrté nejlidnatější město v Indianě. Podle sčítání lidu z roku 2010 měl South Bend 101 168 obyvatel a v jeho metropolitní oblasti žilo 318 586 obyvatel. Město je ekonomickým a kulturním centrem regionu, který je známý jako Michiana. Ve městě se nachází osm vysokých škol a univerzit.\n\nPodle sčítání lidu v roce 2010 zde žilo 101 168 obyvatel, tedy o 6 621 lidí méně než v roce 2000.\n\nObec vznikla zásluhou obchodníků, kteří se na tomto místě usadili. Jako město byl South Bend uznán v roce 1865. Díky své tehdy strategické poloze a zejména díky průmyslu se pak město rychle rozvíjelo.\n\nSoučasným starostou města South Bend je James Mueller. Jeho předchůdcem (do konce roku 2019) byl Pete Buttigieg, který je jedním z uchazečů o kandidaturu Demokratické strany USA v prezidentských volbách, které se budou konat v listopadu 2020.\n\n\nObyvatelé hispánského nebo latinskoamerického původu, bez ohledu na rasu, tvořili 13,0% populace.\n\nVeřejná doprava je zajišťována autobusy, spojujícími centrum s předměstími. Všechny autobusy mají ekologicky vyhovující pohon.\n\nVe městě se nachází letiště, které spojuje South Bend s městy jako jsou Chicago, Cleveland, Detroit, Minneapolis, Las Vegas, Orlando, Tampa, Cincinnati a Atlanta. Letiště je druhé největší ve státě Indiana.\n\nElektrická příměstská železnice \"South Shore Line\" spojuje městské letiště s podzemní stanicí Millennium Station v centru Chicaga. Kvůli zvýšenému množství pasažérů na trati Chicago – South Bend byly v roce 2005 zakoupeny další vlaky.\n\nSpolečnost Amtrak provozuje vlakovou dopravu do ostatních velkých měst.\n"}
{"id": "233601", "url": "https://cs.wikipedia.org/wiki?curid=233601", "title": "Čujský trakt", "text": "Čujský trakt\n\nČujský trakt (rusky \"Чуйский тракт\", plným názvem \"Магистральная федеральная автомобильная дорога М52 «Чуйский тракт»\") je silnice federálního významu v sibiřské části Ruské federace. Název „Čujský trakt“ je odvozen od řeky Čuji, podél jejíhož toku částečně vede, a od slova „trakt“ (\"тракт\"), které v ruštině tradičně označuje dálkovou silnici nebo poštovní cestu.\n\nČujský trakt vede z města Novosibirsk jihovýchodním směrem přes Novoaltajsk, Bijsk a Tašantu na hranici Ruské federace se Státem Mongolsko. Protíná tři subjekty Ruské federace – Novosibirskou oblast, Altajský kraj a Republiku Altaj. Podél trasy se nacházejí tato významnější sídla:\n\nDo 420. kilometru je povrch silnice asfaltobetonový s šířkou průjezdné části 7 metrů. Následuje štěrkový podklad zpevněný cementem s šířkou průjezdné části 6 metrů. Čujský trakt prochází nížinou, podhůřím a horami. Od Novosibirsku do Bijsku jde podél pravého břehu Obu a protíná Bijsko-čumyšskou vrchovinu. Po vstupu na území Republiky Altaj jde jeho trasa přes horské hřbety Čeginský, Seminský a další.\n\nPo trase Čujského traktu vedla tzv. Mungalská cesta, dokumentovaná ve starých čínských kronikách. Po této cestě putovaly karavany obchodníků i vojenské oddíly. Koncem 18. století začali do oblasti Čujské stepi pronikat ruští kupci, kteří zde roku 1801 založili sídlo Koš-Agač a začali zde obchodovat s Mongoly.\n\nV letech 1860 až 1890 bylo zvažováno několik variant silnice, která by nahradila starou obchodní cestu. Stavba Čujského traktu pak započala roku 1901. Za Sovětského svazu na stavbě pracovali za velmi těžkých podmínek především vězni ze sovětských trestních táborů. Kvalita silnice se postupně zlepšovala a Čujský trakt byl uveden do provozu 1. ledna 1935.\n\n\n"}
{"id": "233608", "url": "https://cs.wikipedia.org/wiki?curid=233608", "title": "Střední průmyslová škola kožařská", "text": "Střední průmyslová škola kožařská\n\nStřední průmyslová škola kožařská Zlín byla založena v roce 1937 při obuvnické firmě Baťa. Patřila ve své době mezi první školy svého druhu v Evropě. Výhodou školy bylo úzké sepětí s praxí. Zaměření školy bylo zejména na výrobu obuvi a dále na výrobu galanterního zboží eventuálně administrativa v těchto oborech.\n\nPo roce 1989 v důsledku útlumu obuvnického průmyslu v ČR hledala novou cestu. Od školního roku 2003/2004 se zde vyučuje nový obor Zpracování usní, plastů a pryže, který má následující zaměření:\n\nAbsolventi tohoto nového oboru se uplatňují zejména v plastikářském a gumárenském průmyslu. Ve školním roce 2005/2006 se název školy změnil na Střední průmyslová škola technologická. Od 1. ledna 2007 byla škola sloučena s Integrovanou střední školou technickou-COP Zlín a vznikl nový subjekt Střední průmyslová škola polytechnická-COP Zlín.\n\n\n\n\n"}
{"id": "233613", "url": "https://cs.wikipedia.org/wiki?curid=233613", "title": "Povinná výbava motorového vozidla", "text": "Povinná výbava motorového vozidla\n\nPovinná výbava motorového vozidla jsou nástroje, náhradní díly a další doplňky předepsané k tomu, aby mohlo být vozidlo považováno za způsobilé k provozu na pozemních komunikacích. Povinná výbava musí být ve vozidle přítomna kdykoliv, kdy je vozidlo provozováno na pozemních komunikacích.\n\nPovinná výbava vozidel při provozu na pozemních komunikacích v České republice byla upravena § 32 vyhlášky 341/2002 Sb. ve znění novel.\n\nNově výbavu vozidel upravil § 31 a příloha č. 12 vyhlášky 341/2014 Sb. \n\nPovinná výbava motorových vozidel: \n\nZvedák, klíč na matice (šrouby) kol, náhradní kolo nebo kola (je povinné pro vozidla kategorií M, N a některá vozidla kategorií O a R; toto vybavení není povinné u vozidel s koly umožňujícími nouzové dojetí po defektu, u vozidel vybavených pro bezdemontážní nouzovou opravu, městských autobusů, zásahových požárních automobilů, komunálních vozidel provozovaných v operativním dosahu servisních služeb provozovatele a vozidel jízdní soupravy, u níž je shodným typem náhradního kola vybaveno již jiné vozidlo) \n\nLékárnička (všechna motorová vozidla kromě mopedu a motokola, jednonápravového traktoru s přívěsem a motorového vozíku; dle druhu a obsaditelnosti vozidla se rozlišují velikosti I, II a III). Jejím obsahem musí být: \n\n\nVýstražný trojúhelník podle předpisu EHK č. 27 (všechna motorová vozidla kromě vozidel kategorie L nebo Z, jednonápravových traktorů s přívěsem a vozidel o celkové šířce menší než 1,00 m)\n\nHasicí přístroj (povinný jen pro autobusy a sanitní vozidla)\n\nVýbava, která není povinná dle přílohy č. 12 vyhlášky 341/2014 Sb., nicméně zákon 361/2000 Sb. ji vyžaduje v souvislosti s nouzovým stáním mimo obec:\n\nRetroreflexní vesta (1ks, pouze pro řidiče, povinná s výjimkou motocyklů a mopedů)\n\nDoporučenou, nikoliv však povinnou výbavou osobního automobilu je například: náhradní elektrické pojistky, náhradní žárovky, tažné lano, hasicí přístroj, pracovní rukavice, bateriová svítilna, měřič tlaku vzduchu, startovací kabely, voda (nejlépe destilovaná) apod.\n\nNejvětší změnou oproti předešlé vyhlášce je tedy to, že si od 1. října 2018 vlastník auta nemusí nutně pořizovat autolékárničku ihned po vypršení její expirace, také již nemusí v autě vozit náhradní žárovky ani pojistky, neboť je u nových vozů stejně nebude schopen vyměnit, a nakonec nemusí za jistých podmínek vozit ani náhradní kolo, klíč na matice a příruční zvedák. Autolékarnička se zas obejde bez náplasti s polštářkem a rouškou.\n\nTo samozřejmě není veškerá povinná výbava, kterou je třeba v jednotlivých zemích mít. V některých zemích patří mezi povinnou výbavu tažné lano, alkohol tester, reflexní vesty také pro spolujezdce, nálepka se značkou státu či zajišťovací klíny. S přesnými dopravními pravidly by se měl proto každý řidič dopodrobna seznámit ještě před cestou do dané země. S tím mu může pomocí například aplikace GoingAbroad.\n\n\n"}
{"id": "233634", "url": "https://cs.wikipedia.org/wiki?curid=233634", "title": "Emo (hudba)", "text": "Emo (hudba)\n\nEmo je styl punk rockové hudby. Od svého vzniku se emo dočkalo několik nezávislých změn hudby, které označujeme jako tzv. „vlny“. Používání tohoto termínu jako takového i z tohoto důvodu bylo a je předmětem rozsáhlých diskusí dodnes.\n\nV prapůvodní verzi je termín emo používán k popisu podžánru hardcore punk, který má původ ve Washingtonu D.C., hudební scény z 80. let. V pozdějších letech se používal termín emocore, zkratka \"emotional harcore\", používaný též pro popis DC scény a některých regionálních scén které z něj vznikly.\n\nSamotný termín \"emo\" vznikl náhle a spontánně na základě toho, že členové skupin vykazovali silné emocionální chování během vystoupení a zpěv připomínající Johna Lydona, zpěváka Sex Pistols, ovšem s ještě větší expresivitou a neurvalostí, kdy už často nešlo o zpěv, jako spíš screaming. Nejvíc rozpoznatelnými jmény v tomto období byly skupiny jako Rites of Spring, Embrace, One Last Wish, Fugazi, Beefeater, Gray Matter, Husker Dü, Fire Party a o něco později taky Moss Icon. První vlna emo začala zanikat po rozkladech většiny z těchto skupin na počátcích 90. let.\n\nV polovině 90. let termín emo začal odrážet indie scénu, která následovala po ovlivnění tzv. Fugazi, který sám o sobě byl vlastně odnoží z první vlny emo. Skupiny jako Sunny Day Real Estate a Texas Is the Reason prezentovaly více nezávislý rockový styl emo, více melodický a méně chaotický v charakteru než jejich předchůdci. Takzvaná „indie emo“ scéna přežila až do pozdních 90. let, když se mnoho skupin rozpadlo nebo byly pohlceny hlavním proudem.\n\nKdyž zbytky nezávislých emo skupin vstoupily do hlavního proudu, novější skupiny začaly napodobovat víc hlavní proud stylu a tvořit styl hudby, která má teď zaslouženou přezdívku emo uvnitř populární kultury. I když dokonce i v minulosti termín emo byl používán pro identifikaci širokého množství skupin, šíře skupin spadajících pod dnešní význam emo je ještě víc rozsáhlá a tak pro výraz emo zůstává ještě více neurčitý význam, spíš než označení pro specifický žánr hudby. I v České republice můžeme nalézt hudební skupiny hlásící se k tomuto hudebnímu proudu, například nedávno vzniklou mainstreamovou skupinu High Five.\n"}
{"id": "233636", "url": "https://cs.wikipedia.org/wiki?curid=233636", "title": "Donella Meadowsová", "text": "Donella Meadowsová\n\nDonella „Dana“ Meadowsová (nepřechýleně \"Meadows\", 13. března 1941 Elgin, Illinois — 20. února 2001, New Hampshire) byla průkopnice v systémové dynamice vědách o životním prostředí, učitelka a spisovatelka. Byla vedoucím projektu \"Meze růstu\" a navrhla tzv. Dvanáct bodů působení pro zásah do systému.\n\nByla vědecky erudovaná, získala bakalářský (B.A.) titul v chemii z Carleton College v roce 1963 a Ph.D. v biofyzice na Harvardu v roce 1968. Poté se stala výzkumnicí na MIT coby chráněnka Jay Forrestera, průkopníka oboru systémové dynamiky a principu magnetického záznamu u počítačů. Od roku 1972 až do své smrti učila na Dartmouth College.\n\nV roce 1972 se dostala do týmu vědců, který vyvinul (pravděpodobně první) počítačový model systémové dynamiky hlavních demograficko-ekonomických ukazatelů (viz též modelování). Simulaci nazvali World3 (Svět3); financovala ji skupina \"Římský klub\" (\"The Club of Rome\").\n\nWorld3 byla modelace vývoje hlavních globálních ukazatelů jako stav populace, množství zdrojů, míra znečištění, objem průmyslové výroby atd. v čase na základě počátečních parametrů (jako například investice do technologií snižující znečištění) a desítek daných, vzájemně se ovlivňujících vztahů mezi nimi.\n\nJako součást projektu vznikla vědecká zpráva a (v populárnější formě) vydaná kniha \"Meze růstu\" (). Meadowsová jakožto hlavní člen týmu byla autorkou většiny textů knihy stejně jako podkladů pro její zpracování.\n\nKniha \"Meze růstu\" byla zcela přelomovým dílem, které předběhlo dobu o několik let – počátek 70. let byl v Americe obdobím průmyslové prosperity, nulové nebo minimální kontroly dopadů produkce na životní prostředí, největší produkce ropy z vlastního území, největší dosavadní produkce freonů, největšího kácení lesů, vysušování mokřadů atd. — doba, kdy podvědomí a reflexivní smýšlení o životním prostředí stejně jako ekologická hnutí teprve vznikala, jsouce na okraji zájmu i společnosti.\n\nKniha se dostala na první stránky periodik po celém světě a vzbudila bezprecedentní debatu o kapacitách Země podporovat ekonomickou expanzi, která svým způsobem pokračuje do dneška.\n\nO 20 let později v roce 1992 se svým vědeckým týmem podnikla pokračování \"Mezí růstu\" - projekt, který trval 2 roky, nazvali \"Překročení mezí\". Měl dokonalejší modelaci v jazyce speciálně navrženém pro systémovou dynamiku, více než šestisetstránkový manuál vývoje modelování s některými základními konstrukty v doprovodné knize, 295 různých veličin ve spolu navzájem souvisejících diferenciálních vztazích. Stejnojmenná doprovodná populárně-naučná publikace s podtitulem \"Konfrontace globálního kolapsu s představou trvale udržitelné budoucnosti\" vysvětlovala stěžejní pojmy (jako třeba tok surovin, zpoždění, překmit a kolaps), uváděla některé příklady a případové studie, a nabídla 13 scénářů vývoje základních veličin do roku 2100, z nichž některé vedly k trvale udržitelnému životu. Ukázala, které faktory a jak ovlivní základní celosvětové demograficko-ekonomické ukazatele. V závěru načrtla body, kterými (podle jejího názoru a názoru celého výzkumného týmu) ho lze dosáhnout.\n\nV roce 2004 vyšlo třetí pokračování \"Mezí růstu\" s podtitulem \"30letý update\". Publikaci, mj. i na základě podkladů Meadowsové, dokončili její spolupracovníci, neboť v roce 2001 zemřela.\n\nKniha byla přijata rozporuplně, v roce 2002 environmentální expert Bjørn Lomborg na ni napsal zdrcující kritiku. V roce 2015 publikoval Graham Turner korelaci závěrů Mezí růstu s aktuálními daty, které shromáždil a zkompiloval z materiálů OSN, a jeho přibližný závěr je takový, že predikce knihy se plní.\n\nV roce 1981 založila Mezinárodní síť informačních center o zdrojích (, INRIC), globální proces sdílení informací a spolupráce mezi stovkami vedoucích akademiků, výzkumníků a aktivistů v širším hnutí trvale udržitelného rozvoje (mezinárodní snaha o zvrácení škod v životním prostředí, ekonomice a společenských systémech).\n\nStala se též zakladatelkou Institutu trvalé udržitelnosti (), který kombinuje výzkum globálních systémů s praktickými ukázkami trvale udržitelného života, včetně vývoje tzv. eko-vesnic a organických farem v Cobb Hill u Hertlandu, státě Vermont.\n\nPsala také týdenní nebo čtrnáctidenní sloupek zvaný Globální občan (), komentující světové události úhlu pohledu systémové dynamiky, který byl v roce 1991 navržen na Pulitzerovu cenu.\n\nByla vyznamenána Stolcem v oboru péči o zachování životního prostředí () a jakožto čestný člen MacArthurova společenstva. V roce 1990 obdržela cenu - cenu v oblasti vyučování vědních oborů a v roce 2001, in memoriam, cenu Johna H. Chafeeho za vynikající práci v oblasti záležitostí spjatých s životním prostředím (), představovanou nadací CLF - .\n\nJejí práce jsou široce uznávány pro svůj formující vliv na stovky jiných akademických studií, iniciativ vládních politik a mezinárodních smluv.\n\n\n\n\n"}
{"id": "233637", "url": "https://cs.wikipedia.org/wiki?curid=233637", "title": "Čínský zvěrokruh", "text": "Čínský zvěrokruh\n\nV čínském zvěrokruhu je každému roku přiřazeno jedno ze dvanácti zvířecích znamení, která se periodicky opakují každých 12 let. Používá se v čínské astrologii a je rozšířen i v dalších asijských zemích. Čínský zvěrokruh se podstatně liší od západního zvěrokruhu, který má také 12 znamení, která však odpovídají souhvězdím střídajícím se během jednoho roku.\n\nZnamení čínského zvěrokruhu jsou:\n\nČínský zvěrokruh je užíván beze změn i v dalších zemích Asie jako je Korea, Tibet, Mongolsko, Užívají ho též Japonci, kteří nahrazují prase divokým kancem, Vietnamci, kteří nahrazují králíka kočkou a Kazaši, kteří nahrazují draka hlemýžděm a tygra irbisem. Historicky je doloženo jeho užívání u Hunů a Protobulharů.\nDvanáctiletá perioda zvěrokruhu se dále kombinuje s pětiletou periodou elementů a dvouletou periodou tzv. nábojů. Elementy jsou kov, voda, dřevo, oheň a země, náboje pak jin a jang.\n\nPodle čínské astrologie je novorozenec ovlivněn znamením roku, elementem a nábojem (pólem), ve kterém se narodil. Znamení se střídají v lednu či únoru podle toho, kdy začíná čínský nový rok. Každému znamení zvěrokruhu jsou přisuzovány určité vlastnosti.\n"}
{"id": "233639", "url": "https://cs.wikipedia.org/wiki?curid=233639", "title": "Jang", "text": "Jang\n\nJang může znamenat:\n\n"}
{"id": "233640", "url": "https://cs.wikipedia.org/wiki?curid=233640", "title": "MIT", "text": "MIT\n\nZkratka MIT může mít více významů:\n\n"}
{"id": "233649", "url": "https://cs.wikipedia.org/wiki?curid=233649", "title": "Jin a jang", "text": "Jin a jang\n\nSíla jin a síla jang jsou dvě spojené části jednoho celku. Z etymologického hlediska znamenají znaky jin a jang temnotu a světlo.\n\nKoncept jin – jang má původ v dávné čínské filosofii a popisuje dvě navzájem opačné a doplňující se síly, které se nacházejí v každé živé i neživé části vesmíru.\n\nJin (), „tmavé místo, sever) je tmavší element; působí temně energicky, žensky a koresponduje s nocí. Jin je často symbolizovaný vodou a zemí.\n\nJang () jih) je světlejší element; působí vesele, aktivně, světle, mužsky a koresponduje se dnem. Jang je často symbolizovaný větrem a ohněm.\n\nJin (ženskost, temna energie síly) a Jang (mužská, světlá, tvořivá síla) jsou popisem doplňujících se opaků a nejsou absolutní – proto jakákoliv dichotomie jin a jang bude z jiné perspektivy vypadat opačně. Proto se výše uvedené pojmy k Jin a Jang neberou doslovně. Všechny síly v přírodě mají oba dva stavy a tyto stavy jsou v neustálém pohybu. Na západě se často Jin a Jang zobrazuje nepřesně jako „zlo“ a „dobro“. Nesprávná je i interpretace symbolu ve smyslu barev – tchaj-ťi tchu nesymbolizuje černou a bílou (nebo červenou) barvu jako opak (černá není neexistence bílé), ale symbolizuje v analogii tmu a světlo. Tma odráží světlo a světlo zobrazuje tmu.\n\nKaždá věc se dá popsat jako zároveň jin – jang.\n\nJin a jang se nevylučují.\n\nJin a jang jsou na sobě závislé.\n\nJin a jang se dají dále dělit na jin a jang.\n\nJin a jang se navzájem podporují.\n\nJin a jang se mohou navzájem měnit.\n\nČást z jin je jang a část z jang je jin.\n\nJin a jang do sebe organicky zapadají a jsou základem veškerých jevů. Například obraz \"Hory v mlze\" zobrazuje harmonii, která vzniká spojením jin (mlhy) a jang (hor).\n\nUčení o jin a jang je obsažené už v knize \"I-ťing\" (Kniha proměn), kde pomocí trigramů (elementů, které se skládají z tří jin nebo jang) je vyslovená myšlenka přeměn v přírodě. Tento koncept si osvojily obě čínské filosofie, taoismus a konfucianismus. Například raně středověký konfuciánský filosof Tung Čung-šu učil: \"Doplňkem všech věcí je jin a jang… Principy, které jsou základem vladaře i služebníka, otce i syna, muže i ženy, jsou všechny zrozené z jin a jang. Vladař je jang a služebník je jin. Otec je jang a syn je jin. Manžel je jang a manželka je jin…\"\n\nUčení o jin a jang se stalo společnou půdou, na které docházelo k značnému sbližování a vzájemnému doplňování a ovlivňování protikladných škol.\n\n\n"}
{"id": "233651", "url": "https://cs.wikipedia.org/wiki?curid=233651", "title": "Euromobil", "text": "Euromobil\n\nEUROMOBIL je interaktivní multimediální jazykový výukový a informační program v devíti evropských cílových jazycích. Projekt EUROMOBIL byl zahájen v roce 1999 s cílem podpořit mobilitu studentů. EUROMOBIL byl vyvinut s podporou Evropské komise (Socrates/Lingua2). EUROMOBIL může být používán jak při samostudiu, tak s tutorem. S pomocí offline programů (s odkazy na web) se studenti sami připravují na studium v zahraničí a zvládání každodenních situací v hostitelské zemi.\n\nCílovými jazyky jsou čeština, angličtina, finština, francouzština, němčina, maďarština, polština, portugalština a rumunština. EUROMOBIL programy byly vyvinuty na základě analýzy potřeb a v úzké spolupráci se studenty. Následkem toho se různé jazykové mutace liší ve svých znalostních úrovních, obsahu a cílových dovednostech podle specifických potřeb stážistů v cílové zemi.\n\n\n\nProgramy pro začátečníky zahrnují celou řadu audio a krátkých videonahrávek. Aktivity pro pokročilé studenty jsou založeny na autentických a poloautentických videonahrávkách, které se zaměřují na procvičení ústních komunikačních dovedností.\n\nProjekt Euromobil byl uveden jako příklad dobré praxe pro individuální výuku cizích jazyků v závěrečné zprávě mezinárodní expertní pracovní skupiny Thematic Network Projects in the Area of Languages (TNP 2), podskupina New (Language) Learning Environments. Dále je zařazen mezi příklady dobré praxe, které byly kriticky zhodnoceny a vybrány členy týmu EUROVOLT. Tento tým se soustředil na online výuku odborného jazyka prostřednictvím virtuálního výukového prostředí.\n\n\n\n\n\n"}
{"id": "233656", "url": "https://cs.wikipedia.org/wiki?curid=233656", "title": "František Mořic Nágl", "text": "František Mořic Nágl\n\nFrantišek Mořic Nágl (28. května 1889 Kostelní Myslová – říjen 1944 Auschwitz-Birkenau) byl český malíř.\n\nNarodil se 28. května 1889 jako druhé ze tří dětí, v Kostelní Myslové u Telče v židovské rodině vlastnící hospodářství a mlýn. Studoval na proslulé telčské reálce, jejíž profesoři přáli umění. Po gymnáziu na doporučení svých profesorů studoval na pražské Uměleckoprůmyslové škole (1905–1908). Pak pokračoval na Akademii výtvarných umění u Hanuše Schweigra. Studia završil pobytem ve Vídni, kde jej zastihla válka. Musel narukovat a v boji si vážně zranil rameno. Po vyléčení mohl pokračovat v malování. Jeho otec si však přál, aby se jako jediný syn ujal statku. Nágl poslechl, oženil se s hudebnicí Vlastou Nettlovou, a poté se ujal hospodaření. Podařilo se mu to skloubit tak, že mu zbýval čas i na malování. Zůstal více malířem než sedlákem.\n\nPo narození dvou dětí, kdy se cítil úplně šťasten, přišlo období vysídlování Židů. S celou rodinou byl transportován do terezínského ghetta. Všichni zahynuli v Osvětimi; syn v roce 1943, ostatní o rok později; odjeli posledním terezínským transportem.\n\nI když jeho dílo bylo známé už před válkou, nejvíce ceněné jsou obrazy nalezené v Terezíně roku 1950 při rekonstrukci budovy v bývalém ghettu. Malíř své práce zazdil na půdě jednoho z domů. Soubor především akvarelů, dokumentující život v ghettu, je naprosto ojedinělý. O rok později bylo těchto 254 objevených děl vystaveno v pražském Mánesu. Nágl maloval v Terezíně interiéry ubikací, zákoutí dvorů, ale i vězně. Prostředí i technické možnosti ho přivedly k úspornému tvaru, ale také k expresivnějšímu výrazu.\n\nJeho sílu a umění připomíná nejen pamětní deska v dlažbě telčského náměstí, ale i výstavy jeho děl v Telči a Praze.\n\n"}
{"id": "233660", "url": "https://cs.wikipedia.org/wiki?curid=233660", "title": "Pětipsy (zámek)", "text": "Pětipsy (zámek)\n\nPětipsy jsou zřícenina tvrze přestavěné na zámek ve stejnojmenné obci v okrese Chomutov asi 9 km jihovýchodně od Kadaně. Od roku 1963 je chráněna jako kulturní památka. \n\nPrvní zmínka o Pětipsech je z roku 1226, kdy patřily doksanskému klášteru. Později se staly královským majetkem a v roce 1322 je jako léno získal Friedrich z Egerberka, který si zde postavil vodní tvrz. Jeho rodu vesnice s tvrzí patřila téměř 200 let. Jeden z jeho potomků, Odolen mladší Pětipeský, při jednom ze svých sporů ve tvrzi věznil v letech 1404–1407 svého souseda Vlada z Polák. V roce 1500 prodali Pětipeští panství Jiřímu a Felixovi Oplům z Fictumu, ale brzy je získali zpět, protože v roce roce 1504 je znovu prodali Václavu Hasištejnskému z Lobkovic. Ten panství připojil k Hasištejnu. Václav Hasištejnský zemřel v roce 1518 a jeho dědic Zikmund Hasištejnský z Lobkovic prodal Pětipsy Oplovi z Fictumu, kterému patřily až do roku 1530, kdy utekl ze země před trestem za penězokazectví. Jeho zabavený majetek královská koruna nejprve zastavila a později (1545) prodala Albrechtu Šlikovi z Holejče. Od té doby byly Pětipsy svobodným statkem, který od Šliků v roce 1559 koupil Jeroným Hrobčický z Hrobčic.\n\nKolem roku 1560 byla Hrobčickými tvrz přestavěna na renesanční zámek. Oldřich Hrobčický za účast na stavovském povstání o Pětipsy přišel v roce 1623 a o sedm let později statek koupil nejvyšší královský hofmistr hrabě Kryštof Šimon z Thunu. Klášterečtí Thunové Pětipsy vlastnili až do pozemkové reformy v roce 1923. Na zámku sídlila správa statku, ke kterému patřily také Račetice, Kličín a několik dalších vesnic. Už od 19. století však Thunové pětipeský poplužní dvůr pronajímali majiteli zdejšího cukrovaru Gustavu Hodkovi. Jeho potomek, Zdeněk Hodek, dvůr se zámkem později koupil a v jeho rodině, která na pozemcích přiléhajících k zámku postavila i novodobé zahradní pavilony, zůstal až do čtyřicátých let 20. století. Zámek byl rodině zkonfiskován roku 1948 a během následujícího působení místního státního statku byl značně zdevastován. Při restituci v roce 1995 převzali zámeckou zříceninu potomci původních majitelů.\n\nRoku 2012 zámecký areál získalo občanské sdružení Via Levamente a zahájilo kroky k záchraně zámku. Po nezbytných přípravných pracích sdružení v roce 2017 zahájilo rekonstrukci gotické části zámku včetně provizorního zastřešení. Zámek byl také příležitostně otevřen návštěvníkům.\n\nPředchůdcem zámku byla gotická tvrz ze 14. století. Tvořila ji třípatrová budova se zdmi silnými 1,8 m. Do jádra tvrze obehnaného valem a vodním příkopem se vstupovalo od jihu. Při renesanční přestavbě v 16. století byla stará tvrz zahrnuta do zdiva nového zámku tak, že přístavbou západního a jižního křídla vznikl zámek s půdorysem písmena U opevněný vodním příkopem.\n\nStávající podobu získal zámek až ze thunovské barokní přestavby v 17. století, během které bylo nádvoří uzavřeno východním křídlem. Do nádvoří vedl vjezd po mostě přes příkop a branou v jižním křídle. V 18. století proběhla klasicistní úprava venkovních fasád a na nádvoří byly vybudovány pavlače, které spojovaly místnosti v patře. V první polovině 19. století byly dřevěné pavlače nahrazeny cihlovými arkádami a střecha pokryta taškami.\n\nZámek se ve druhé polovině 20. století dostal do velmi špatného stavu a zůstávají z něj stát prakticky jen obvodové zdi a klenuté stropy některých přízemních místností.\n\n\n"}
{"id": "233661", "url": "https://cs.wikipedia.org/wiki?curid=233661", "title": "FK Žiar nad Hronom", "text": "FK Žiar nad Hronom\n\nFutbalový klub Žiar nad Hronom byl slovenský fotbalový klub, který sídlil ve městě Žiar nad Hronom. Byl založen roku 1919, hřištěm klubu byl stadion s názvem Štadión Žiar nad Hronom s kapacitou 12 910 diváků. V roce 2012 proběhlo sloučení klubů FK Žiar nad Hronom a TJ Sokol Dolná Ždaňa do týmu s názvem FK Pohronie.\n\nZdroj: \n\n\nZdroj: \n\n"}
{"id": "233662", "url": "https://cs.wikipedia.org/wiki?curid=233662", "title": "Balkon", "text": "Balkon\n\nBalkon je vyvýšená předsazená konstrukce se zábradlím, obvykle vyčnívající z průčelí, přístupná z budovy dveřmi a otevřená do vnějšího prostoru. Balkon může být také krytý, zasklený a zčásti nebo úplně zapuštěný do stěny budovy, takže konstrukčně představuje kombinaci balkonové konzoly a lodžie. Název přišel do češtiny přes němčinu, francouzštinu a italštinu, původně pochází z germánského \"balke\", trám. \n\nObliba balkonů začíná v italské renesanci, kde balkon sloužil jednak k pobytu na čerstvém vzduchu a slunci, ale zároveň byl ozdobou budovy. Balkony mohou sloužit i k ceremoniálním účelům, jako například prezidentský balkon na třetím nádvoří Pražského hradu nebo balkon baziliky svatého Petra v Římě, odkud dává požehnání nově zvolený papež. Vnitřní balkony a lóže patří od renesance k vybavení divadel, později koncertních a kongresových sálů i sportovních stadionů. Podobné konstrukce v kostelích a modlitebnách se nazývají empora (pro věřící, často po stranách) nebo kruchta (pro hudebníky a zpěváky, v zadní části lodi).\n\nKryté balkony začínají v barokní době a dominují v 19. století. Ve 20. století převládá civilní využití balkonů k pobytu na slunci, například v zahradních vilách, a v hromadné bytové výstavbě od poloviny 20. století bývají balkony navíc zčásti nebo úplně zapuštěné, v přízemí případně zamřížované.\n\n\n\n"}
{"id": "233664", "url": "https://cs.wikipedia.org/wiki?curid=233664", "title": "Pavlač", "text": "Pavlač\n\nPavlač je předsazená konstrukce přečnívající před nosnou zdí, která slouží jako přístupová cesta k jednotlivým bytům v jednom podlaží. Na konci 19. století a na začátku 20. století se používaly především u bytových objektů nižší kategorie. V nynější době se používají především v oblastech mírnějšího klimatu u bytových objektů s menším počtem podlaží. V dřívější době se nejčastěji používaly pavlače podepřené kamennými krakorci a později ocelovými konzolami.\n\n\nPavlač je též název hudebně-kulturního festivalu, který se od roku 1995 pořádá na Fakultě sociálních věd UK v Praze na pavlačích budovy Hollar. ,\n\n\n"}
{"id": "233665", "url": "https://cs.wikipedia.org/wiki?curid=233665", "title": "Úplná teorie", "text": "Úplná teorie\n\nV matematické logice se pojmem úplná teorie označuje teorie, která je bezesporná a jejíž každé rozšíření je sporné. V klasické logice to je ekvivalentní tvrzení, že pro každou sentenci formula_1 obsahuje formula_1 nebo formula_3.\n\nPodle lemmatu Lindenbauma lze každou bezespornou teorii rozšířit na bezespornou úplnou teorii, tj.\n\nformula_4\n\nkde Cn je operátor konsekvence.\n\n"}
{"id": "233668", "url": "https://cs.wikipedia.org/wiki?curid=233668", "title": "Golf (rozcestník)", "text": "Golf (rozcestník)\n\nSlovo Golf označuje:\n"}
{"id": "233669", "url": "https://cs.wikipedia.org/wiki?curid=233669", "title": "Hilbertův program", "text": "Hilbertův program\n\nPojmem Hilbertův program se označuje snaha německého matematika Davida Hilberta o formalizaci matematiky až na úroveň jednoduchých axiomů, ze kterých by se daly korektně dokázat všechny matematické věty.\nSmyslem programu bylo redukovat složité matematické teorie (například matematickou analýzu) na jednoduché formální systémy a ty potom na jednoduchou aritmetiku, o které by se ukázalo, že je bezesporná a úplná.\n\nHilbert vyhlásil tento program ve 20. letech 20. století, ale již v roce 1931 dokázal Kurt Gödel své věty o neúplnosti. Jejich důsledkem je fakt, že pomocí aritmetiky nelze dokázat bezespornost a úplnost aritmetiky samotné a že žádná teorie, která by se dala použít k popisu všech matematických pravd, nemůže dokázat svoji vlastní bezespornost.\n\nHilbertův program je tedy neuskutečnitelný.\n"}
{"id": "233671", "url": "https://cs.wikipedia.org/wiki?curid=233671", "title": "Laterizace", "text": "Laterizace\n\nLaterizace je jeden z mnoha půdotvorných procesů, při kterém dochází k hydrolýze a oxidaci matečné horniny a jílových minerálů. Vzniká při tom kyselina křemičitá HSiO a vodnaté oxidy železa a hliníku. Kyselina křemičitá je vyplavována z půdy a namístě zůstávají pouze oxidy a hydráty hliníku a železa. Následně v suchém a teplém období dochází ke krystalizaci oxidů železa. To způsobuje oranžové až skořicové zabarvení půd. Tomuto poslednímu procesu se říká rubifikace. K laterizaci dochází zejména v tropických půdách, kde se střídají období sucha a dešťů.\n"}
{"id": "233674", "url": "https://cs.wikipedia.org/wiki?curid=233674", "title": "Tupolev Tu-104", "text": "Tupolev Tu-104\n\nTupolev Tu-104 (V kódu NATO \"Camel\") byl sovětský dvoumotorový proudový úzkotrupý dopravní letoun středního doletu z poloviny 50. let 20. století. Po britském letounu de Havilland Comet, kanadském Avro Jetliner a francouzské Sud Aviation Caravelle byl čtvrtým proudovým dopravním letounem na světě, který vzlétl, a druhým na světě v pravidelné letecké dopravě.\n\nPřílet jeho prototypu do Londýna 22. března 1956, při příležitosti státní návštěvy, západní pozorovatele překvapil. V té době byl letoun de Havilland Comet, kvůli konstrukčním závadám, které zapříčinily řadu havárií v letech 1952-1954, dočasně stažen z provozu, a tak se letoun Tu-104 stal, pro období let 1956 až 1958, jediným na světě provozovaným typem proudového dopravního letounu v pravidelné přepravě osob.\n\nV roce 1957 se Československé aerolinie - ČSA (nyní České aerolinie) staly první leteckou společností na světě, která na trase létala výhradně s proudovými letadly, přičemž mezi Prahou a Moskvou používala variantu Tu-104A. S Aeroflotem (tehdy největší aerolinkou) Tu-104 přepravily přes 90 milionů cestujících, dále menší počet s ČSA a služby se dočkaly také u sovětského letectva. Mezi jeho nástupce patřily stroje Tu-124, Tu-134 a Tu-154.\n\nVe své době byl česky lidově nazýván Túčko\n\nZačátkem padesátých let zpracovalo Ministerstvo civilního letectví SSSR, ve spolupráci s konstrukčními kancelářemi A.N. Tupoleva a S.V. Iljušina technické podmínky pro vývoj a výrobu proudového dopravního letounu. Měl nahradit svou větší kapacitou a daleko lepšími letovými výkony zastarávající pístové dopravní letouny Iljušin Il-12, Il-14 a Lisunov Li-2 na hlavních vnitrostátních tratích Sovětského svazu, především z Moskvy přes Omsk do Irkutska. Lepší výchozí podmínky pro splnění technických podmínek měla konstrukční kancelář A.N. Tupoleva, takže jí navržený letoun byl schválen do výroby rozhodnutím Rady ministrů SSSR. Využila totiž šípové křídlo, motory, motorové gondoly, podvozek, podvozkové gondoly a šípové ocasní plochy z již vyráběného a mimořádně zdařilého strategického bombardovacího letounu Tupolev Tu-16.\n\nZa tři roky po prvním vzletu letounu Tu-16, 27. dubna 1952, se 17. června 1955 uskutečnil první let prototypu proudového dopravního letounu Tu-104 (CCCP-L5400) pilotovaný J. T. Alašejevem. Hlavní změny spočívaly ve změně středokřídlého bombardovacího letounu na dolnokřídlý dopravní letoun a v novém trupu o větším průměru s přetlakovou kabinou cestujících, která byla podrobena cyklickým tlakovým zkouškám ve vodní nádrži. Přetlakový pilotní prostor byl převzat z bombardovacího letounu, stejně jako většina jeho systémů. Ponechán byl i pro dopravní letoun neobvyklý brzdicí padák (ve skutečnosti dva padáky na společném závěsu), který zkracoval dojezd o zhruba 400 m. Letouny vyráběly závody Ministerstva leteckého průmyslu v Omsku a Charkově.\n\nVýcvik pilotů Tu-104 byl prováděn na bombardéru Il-28 a poté následovaly poštovní lety na neozbrojeném bombardéru Tu-16 mezi Moskvou a Sverdlovskem v barvách Aeroflotu. Piloti s předchozími zkušenostmi s Tu-16 se relativně snadno přeškolili na Tu-104. Létat s Tu-104 však bylo považováno za obtížné. Letoun byl těžký na ovládání a při konečném přiblížení měl celkem velkou rychlost, při nízkých rychlostech zase vykazoval tendenci k pádu, což je rys společný pro křídla s velkou šípovitostí. Zkušenosti s Tu-104 vedly konstrukční kancélář Tupolev k vývoji prvního dvouproudového sériového dopravního letounu na světě, Tupolev Tu-124, navrženého pro lokální trh a následně komerčně úspěšnějšího Tu-134. Výroba Tu-104 skončila v roce 1960 ve prospěch typu Tu-124.\n\nVětší překážkou jeho exportu do zemí mimo státy Rady vzájemné hospodářské pomoci byly, spíš, než politické bariéry, vysoká spotřeba pohonných hmot, malá životnost motorů a některých drahých letadlových celků jeho palubních soustav.\n\nLetouny určené pro provoz na vnitrostátních linkách SSSR neměly radiovou a radionavigační výstroj slučitelnou s požadavky provozu na tratích letových provozních služeb, zejména v západní Evropě. Proto Československé aerolinie pořídily a instalovaly do svých letounů v té době špičkovou americkou radiokomunikační a radionavigační výstroj, spolu se sdruženými přístroji letově navigačními. Rovněž provedly přestavbu interiéru kabiny cestujících podle návrhu architekta Filsaka a úpravu charakteristiky klimatizace přetlakové kabiny, ke zmenšení rychlosti změn tlaku v kabině a zlepšení ventilace.\n\nProvozovateli letounů Tu-104 byly vedle Aeroflotu Československé Aerolinie a sovětské letectvo. Od roku 1956 do roku 1960 bylo vyrobeno 200 letounů Tu-104 v níže uvedených verzích. Aeroflot nasadil letoun do pravidelného komerčního provozu 15. září 1956 na trase Moskva - Omsk - Irkutsk, kde nahradily Iljušin Il-14. Doba letu byla snížena z 13 hodin a 50 minut na 7 hodin a 40 minut a nový proudový letoun výrazně zvýšil úroveň pohodlí cestujících. V roce 1957 uvedl Aeroflot Tu-104 do služby na trasách z moskevského letiště Vnukovo do Londýna, Budapešti, Kodaně, Pekingu, Bruselu, Ottawy, Dillí a Prahy. Československé aerolinie jej, jako jediný exportní zákazník, nasadily 8. prosince 1957 na trasách do Moskvy, Paříže a Bruselu. ČSA zakoupilo celkem šest Tu-104A (čtyři nové a dva použité) pro 81 cestujících. Tři z těchto letadel byly následně odepsány. U Československých aerolinií stroje sloužily do roku 1973.\n\nZatímco Aeroflot v 60. a 70. letech nadále Tu-104 používal v provozu, bezpečnostní záznamy letounu byly, ve srovnání s jinými proudovými letadly té doby, slabé - 16 z 96 letadel bylo ztraceno při nehodách. Tu-104 byl nespolehlivý, těžký, velmi nestabilní se špatnou odezvou na řízení, se sklonem k holandskému kroku. Špatná aerodynamika křídla vyústila v náchylnost k nečekanému pádu a nebezpečné tendenci k prudkému zvednutí nosu letounu, čímž se přesunulo těžiště, došlo k ztrátě vztlaku, letoun se dostal do pádové rychlosti a vstoupil do nenapravitelného pádu. Kvůli strachu z nečekaného přechodu do pádové rychlosti posádka s letounem letěla na přiblížení nad doporučenou přibližovací rychlostí - téměř 500 km/h, zatímco přistávací rychlost byla 270–300 km/h. Tento jev byl spojen s nejméně dvěma nehodami, což vedlo ke změnám v konstrukci letadla i ke změnám provozních postupů, nicméně problém přetrvával. Aeroflot vyřadil Tu-104 ze služby v březnu 1979 po fatální nehodě v Moskvě, ale několik strojů bylo převedeno k sovětské armádě, která je používala k přepravě personálu a k výcviku kosmonautů v nulové gravitaci. Při havárii armádního Tu-104 v únoru 1981 poblíž Leningradu zahynulo 52 lidí (17 bylo vyšších armádních a námořních důstojníků) a typ byl na trvalo vyřazen z provozu. Poslední let se uskutečnil 11. listopadu 1986 (přelet do muzea v Uljanovsku)\n\nCelkem za dobu provozu strávily ve vzduchu letouny Tu-104 okolo 2 mil. hodin.\n\nVe službách Československých aerolinií bylo nasazeno celkem 6 strojů Tupolev Tu-104A, dva z nich byly zničeny při nehodách (bez obětí), jeden při katastrofě (13 obětí), zbývající tři jsou dosud existující ke spatření na území ČR (2 v muzeu a 1 jako restaurace): \n\nV literatuře jsou uváděny tyto verze letounů TU-104:\n\nverze počáteční výroby pro 50 cestujících se dvěma proudovými motory Mikulin AM-3M (později označovaných RD místo AM)\n\nzlepšená verze s kabinou upravenou pro 70 cestujících poháněná dvěma proudovými motory Mikulin AM-3M se zvětšeným tahem zalétaná počátkem roku 1957, (Tu-104A-TS transportní/sanitární verze)\n\nverze s prodlouženým trupem a novými vztlakovými klapkami o větší ploše schopná přepravovat až 100 cestujících, poháněná dvěma proudovými motory Mikulin AM-3M-500, zalétaná v roce 1958, (Tu-104B-TS transportní/sanitární verze)\n\nsalónní verze letounu\n\npřestavba letounu Tu-104A pro přepravu až 85 cestujících\n\npřestavba letounu Tu-104A pro přepravu až 105 cestujících (stejné označení měla mít i nezrealizovaná verze pro 117 pasažérů)\n\npřestavba letounu Tu-104B pro přepravu až 115 cestujících\n\nverze zkušebního letounu, upraveného z Tu-104B, použitá k vytvoření světových rychlostních rekordů na uzavřeném okruhu s motory RD-3M o tahu 85,35 kN. Letoun vytvořil celkem 11, dnes již překonaných světových rekordů, většinou rychlostních na uzavřeném okruhu a výškových se zatížením, zapsaných FAI ve 3. skupině třídy C1, pozemní proudové letouny. (OKB Tupoleva uvádí 26 světových rekordů)\n\nverze pro výcvik kosmonautů ve stavu beztíže. K vytvoření stavu beztíže letoun zrychloval ve výšce 6 000 m na maximální rychlost, po jejím dosažení byl převeden do strmého stoupavého letu pod úhlem 45° a následným převedením do klesání pod úhlem 40–45° dosaženo stavu beztíže na dobu 25–28 s. Riskantní bylo vybírání strmého klesání na mezní rychlosti.\n\nPrototyp odvozený z letounu Tu-104B, vybavený čtyřmi proudovými motory (Ljulka-5 53,9 kN nebo dvouproudovými D-20P téhož tahu) v kořeni křídla, který ačkoliv byl hospodárnější a měl menší požadované délky vzletových a přistávacích drah, se nedostal do sériové výroby. Byly vyrobeny pouze 3 nebo 4 prototypy:\n\n\n\"* Platí pro H= 6 250 m, MSA\"\n\n\n\n"}
{"id": "233678", "url": "https://cs.wikipedia.org/wiki?curid=233678", "title": "Jednoaktovka", "text": "Jednoaktovka\n\nJednoaktovka (někdy také Aktovka) je dramatický žánr definovaný jako divadelní hra o jednom jednání.\n\nJednoaktovka má většinou anekdotický charakter, hraje se bez přestávky a její délka se obvykle pohybuje mezi dvaceti a padesáti minutami. Charaktery postav nebývají příliš rozvinuty. Jádro hry tvoří expozice, která se dále nerozvíjí, pouze se modifikuje jednáním postav až do rozuzlení, které mívá často povahu pointy. Obsahově jde většinou o zápletkovou komedi nebo o frašku, často se vyskytuje také ve formě opery. Rozvíjet se začala od konce 18. století.\n"}
{"id": "233679", "url": "https://cs.wikipedia.org/wiki?curid=233679", "title": "Aktovka", "text": "Aktovka\n\nAktovka je plochá taška z pevnějšího materiálu, často kožená nebo koženková, obvykle s velkými obdélníkovými stěnami. Název pochází z toho, že se v ní nosí akta, tedy spisy, dokumenty. Lidé však často nosí v aktovkách i jiné věci. Část, jejímž přehnutím se aktovka uzavírá, se nazývá \"klopna\". Na klopně aktovky bývá držadlo, které umožňuje aktovku nést v ruce. Klopna se v uzavřené poloze zajišťuje zpravidla aktovkovým zámkem, u širokých aktovek bývají dva zámky. Vnitřek aktovky bývá rozdělen na komory, z vnější i vnitřní strany aktovky mohou být kapsy, a to buď neuzavíratelné, nebo uzavíratelné například zámkem, suchým zipem či zipem.\n\nZvláštní kategorií aktovek představují školní aktovky a školní brašny, v nichž nosí zvláště mladší děti učebnice a jiné školní pomůcky. Typická školní aktovka se nosí na zádech. Bývá opatřena retroreflexními prvky ke zvýšení bezpečnosti školáků. \n\nKvůli zaručení zdravého vývoje dětského těla, zejména u prvnáčků a školáků prvního stupně, je důležité, aby batoh respektoval specifika dětské anatomie, jinak může dojít k trvalému poškození zdraví. Proto existují i posuvné zádové panely, které respektují poměrně radikální růst dítěte a zaručují správně posazení na zádech. \n\nOd devadesátých let se však školní brašny tvarově přibližují batohům (výška je větší než šířka), některé typy se označují jako školní batoh nebo studentský batoh. Zejména mezi staršími školáky a středoškoláky jsou také oblíbené různé tašky či aktovky nošené v ruce či přes rameno. Podle majitele jedné firmy vyrábějící aktovky převažovaly v roce 1994 aktovky mezi dětmi z prvních a druhých tříd, zatímco od třetí třídy výše již převážily batohy.\n\nDo listopadu 2002 podléhaly školní aktovky povinné certifikaci. K požadavkům podle ČSN 79 6505 a ČSN 79 6506 patří ortopedická nezávadnost (anatomicky tvarovaná, resp. pevná záda), nastavitelné popruhy dostatečné délky i šířky, dostatek odrazových prvků (minimálně 70 cm na čelní části a 15 cm na každém boku) a signálních barev (minimálně 20 % čelní plochy).\nTvar a podobu klasické aktovky mívá také notebook neboli laptop, malý přenosný počítač, respektive taška na notebook.\n\nJako aktovka se označují v některých systémech také elektronické složky určené pro přenášení dokumentů nebo jiných dat, tedy k funkci obdobné, jakou má skutečná aktovka vůči papírovým dokumentům.\n\n"}
{"id": "233680", "url": "https://cs.wikipedia.org/wiki?curid=233680", "title": "Bod ekvivalence", "text": "Bod ekvivalence\n\nBod ekvivalence je okamžik skončení chemické reakce. Jde o dosažení stavu, kdy určovaná látka právě kvantitativně zreagovala s přidaným činidlem ve známém stechiometrickém poměru. Bod na titrační křivce odpovídající přidání množství titračního činidla stechiometricky ekvivalentního množství titrované látky. Často se bod ekvivalence projeví nápadnou změnou vlastností titrační směsi. Buď vznikem zákalu, sraženiny, nebo změnou barvy. K jeho zvýraznění se často přidává malé množství indikátoru, který zřetelně reaguje s prvním přebytkem použitého titračního činidla.\n"}
{"id": "233681", "url": "https://cs.wikipedia.org/wiki?curid=233681", "title": "Ben Hai", "text": "Ben Hai\n\nBen Hai (vietnamsky \"Sông Bến Hải\") je řeka ve středním Vietnamu, v provincii Quang Tri. Tok řeky je dlouhý přibližně 100 km.\n\nŘeka pramení v Annamském pohoří u hranic Vietnamu s Laosem a vlévá se do Jihočínského moře. Ben Hai teče ze západu na východ, těsně pod 17. rovnoběžkou, u hranic provincii Quang Tri s provincií Quang Binh. Na svém nejširším místě je Ben Hai široká přibližně 200 metrů.\n\nVýznam řeky Ben Hai je dán především tím, že v letech 1954 až 1975 tvořila demarkační čáru mezi Vietnamskou republikou (Jižním Vietnamem) a Vietnamskou demokratickou republikou (Severním Vietnamem). Na obou březích řeky bylo pásmo v šířce pěti kilometrů, známé jako demilitarizovaná zóna. Během Vietnamské války probíhaly okolo řeky silné boje.\n\nV době rozdělení Vietnamu překračovala hlavní vietnamská severojižní silnice Ben Hai přes most Hien Luong, který byl postaven Francouzi v roce 1950. Po rozdělení Vietnamu byla severní část mostu nabarvena na rudo a jižní na žluto. V době Vietnamské války byl most Hien Luong byl poškozen americkým bombardováním a po Pařížských mírových smlouvách byl vedle mostu vybudován most nový.\n"}
{"id": "233682", "url": "https://cs.wikipedia.org/wiki?curid=233682", "title": "Zasolování půd", "text": "Zasolování půd\n\nZasolování půd je jedním z půdotvorných procesů. Z pohledu zemědělství a environmentalistiky se může jednat i o negativní proces zhoršování půdních vlastností. V podstatě se jedná o akumulaci rozpustných solí. S tímto jevem se setkáváme v aridním prostředí. Je spojen s vyšším obsahem solí v půdním roztoku, či podzemních vodách. Při zdvihu podzemních vod a následném vypařování dojde ke krystalizaci solí v půdě a nebo na povrchu v podobě tak zvaného \"výkvětu\". V suchém období se často tato půda rozpadá. \n\nProblém zasolování půd, resp. podzemních vod je často spojován s nadměrným užíváním minerálních hnojiv a agrotechnikou. Při vyváženém poměru minerálních a statkových hnojiv a použití správné agrotechniky s ohledem na půdní typ tento problém nenastává.\n\nZasolování půd se v Evropě týká asi 4 milionu hektarů, přičemž nejvíce je ohrožena Kampánie, údolí řeky Ebro a Velká uherská nížina. Škody způsobené zasolováním v nejpostiženějších zemích EU se odhadují na 150 až 300 miliard euro.\n\n"}
{"id": "233684", "url": "https://cs.wikipedia.org/wiki?curid=233684", "title": "Agrotechnika", "text": "Agrotechnika\n\nAgrotechnika je zemědělský pojem, pod kterým je většinou chápán způsob obdělávání zemědělské půdy v rámci rostlinné produkce. Jedná se tedy o hospodaření na polích a loukách. Správné obdělávání se snaží směřovat k udržitelnosti daného stavu kvality půdního pozemku nebo k jeho vylepšování. Tento směr však v mnohém naráží na ekonomická hlediska rostlinné výroby.\n\nPrincipem správného hospodaření na polích je střídání plodin na jednom pozemku tak, aby nedocházelo k přenášení nemocí mezi příbuznými rostlinami nebo aby se půda příliš nevyčerpávala.\nTak se mezi sebou střídají okopaniny, obiloviny, aj.\n"}
{"id": "233685", "url": "https://cs.wikipedia.org/wiki?curid=233685", "title": "Seznam sicilských královen", "text": "Seznam sicilských královen\n\nSeznam sicilských královen zahrnuje manželky králů, počínaje první královnou Elvírou a konče Marií Karolínou.\n\nPrvním králem Království sicilského se v roce 1130 stal Roger II., po nepokojích v roce 1282 za vlády Karla I. z Anjou se území původního Sicilského království rozpadlo na dvě části. Na sicilský trůn usedl aragonský král Petr III. a Karlovi zbylo Neapolské království. Obě království se znovu sjednotila v roce 1816, jako Království obojí Sicílie, za vlády Ferdinanda I., který vládl jako Ferdinand IV. Království neapolskému a jako Ferdinand III. sicilskému.\n\n"}
{"id": "233692", "url": "https://cs.wikipedia.org/wiki?curid=233692", "title": "Německá Východoafrická společnost", "text": "Německá Východoafrická společnost\n\nNěmecká východoafrická společnost () byla založena 28. března 1884 v Berlíně Felixem Wilhelmem Leonhardem Graf Behr-Bandelinem a Carlem Petersem původně jako \"Společnost pro německou kolonizaci\" (), s podporou Otto von Bismarcka, který jí svěřil vládu v Německé východní Africe. Společnost brzy v kolonii založila první hlavní město Bagamoyo, ale poměrně brzy se hlavní město stěhovalo do Dar es Salaamu.\n\nV roce 1888 Německá východoafrická společnost ovládla zbankrotovanou Německou wituánskou společnost, která existovala pouze rok a půl a sloužila k obchodu v německém protektorátu Witu.\n\nV dubnu 1888 si Společnost pronajala od zanzibarského sultána Chalifa bin Saida pobřežní pás naproti Zanzibaru na padesát let. Společnost byla schopna udržet Bagamoyo a Dar es Salaam pouze s podporou německého námořnictva. V roce 1889 byla německá vláda požádána o pomoc při potlačení povstání v oblasti Tanganiky.\n\nV roce 1891, poté co se Německá východoafrická společnost nestala zjevným obchodním impériem, po vzoru Britské a Holandské východoindické společnosti, byla německou vládou prodána a Berlín začal v Německé východní Africe vládnout přímo. Takto přetvořená společnost fungovala dále, spravovala některé plantáže a provozovala obchod.\n\n\n"}
{"id": "233693", "url": "https://cs.wikipedia.org/wiki?curid=233693", "title": "Emanuel Rosol", "text": "Emanuel Rosol\n\nEmanuel Karel Rosol (7. prosince 1876 Mladá Vožice – 29. června 1942 Tábor) byl český pedagog, politický, kulturní a společenský pracovník, ministerský rada a odbojář.\n\nEmanuel K. Rosol po ukončení základní školy v Mladé Vožici vystudoval Učitelský ústav v Praze a potom působil jako učitel češtiny a dějepisu postupně na několika školách (Praha-Braník, Kostelec nad Černými lesy, Praha-Chodov, Hostivař a Praha-Nusle). Vstoupil do České strany pokrokové, která vznikla v roce 1900 jako Česká strana lidová, v roce 1905 přijala název „pokroková“ a jejímž zakladatelem byl prof. Tomáš Garrigue Masaryk. Pracoval v jejím výkonném výboru v Praze, pořádal pravidelné přednášky na venkově věnované jak sociálním otázkám a aktuálnímu politickému dění, tak práci místních organizací strany. Zasloužil se také o popularizaci a přibližování slavných osobností českých dějin. V letech I. světové války se podílel na práci Maffie. Po vzniku Československé republiky (1918) byl E. K. Rosol jmenován inspektorem sociální péče v Bratislavě a podléhaly mu všechny ústavy sociální péče na Slovensku a na Podkarpatské Rusi. Tuto funkci, jako ministerský rada (vyšší úředník veřejné správy), zastával až do roku 1925, pak působil pět let ve Slovenském národním divadle v Bratislavě jako jeho administrativní ředitel. Ve svých 54 letech (1930) odešel na odpočinek a vrátil se do rodného města.\n\nV Mladé Vožici se věnoval kulturní a společenské činnosti: jako režisér vedl místní divadelní ochotníky, byl aktivní ve Sboru dobrovolných hasičů a v tělovýchovné organizaci Sokol. Je spoluautor publikace „Průvodce Mladou Vožicí a okolím“ (vydáno 1938). Po okupaci ČSR v březnu 1939 se zapojil na Mladovožicku do podzemního hnutí-odbojové organizace proti okupantům a patřil k jeho vůdcům. Druhý odboj se však stal pro Rosola osudným - německé gestapo zadrželo dopis z Bratislavy, který mu poslala jeho dcera a kde psala také o možnostech ilegálních přechodů hranice protektorátu Čechy a Morava na samostatné Slovensko. Rosol chtěl využít některou z variant pro mladovožického rodáka generála Františka Slunečka, jednoho z vedení odbojové organizace Obrana národa. 22. června 1942 byl Rosol zatčen a pražský stanný soud jej odsoudil k trestu smrti za ukrývání osob nepřátelských říši a udržování spojení s nimi. V pondělí 29. června 1942 byl v době nacistické hrůzovlády v období „heydrichiády“ v Táboře na tehdejším popravišti zastřelen - jako jeden z nejstarších ze zdejších sto padesáti šesti obětí.\n\n"}
{"id": "233696", "url": "https://cs.wikipedia.org/wiki?curid=233696", "title": "Východoindická společnost", "text": "Východoindická společnost\n\nVýchodoindická společnost je název několika evropských historických společností, které měly od svých vlád veliká privilegia, zejména monopol na obchod v Asii a především pak v Indii:\n\n\n"}
{"id": "233702", "url": "https://cs.wikipedia.org/wiki?curid=233702", "title": "Bezděčín", "text": "Bezděčín\n\nNázev Bezděčín má více sídel:\n\na přírodní památka\n"}
{"id": "233707", "url": "https://cs.wikipedia.org/wiki?curid=233707", "title": "Vrt", "text": "Vrt\n\nVrt je otvor válcovitého tvaru vyhloubený vrtáním v horninovém prostředí. Vrtání se povětšinou provádí pomocí specializovaných vrtných strojů (vrtných souprav). Převládajícím rozměrem je délka.\n\n\n\n\nObecně mohou být vrty nevystrojené (většinou průzkumné – např. pro inženýrsko-geologický průzkum základových poměrů staveb) nebo vystrojené (např. vrty pro jímání podzemní vody), tj. vybavené \"výstrojí\" zamezující zborcení vrtu, která zároveň umožňuje vybavit vrt dalším technickým vybavením jako je třeba čerpadlo.\n\nVrty jsou vrtány (hloubeny) pomocí vrtných souprav celou řadou různých technologií. V současné době se používají především tyto způsoby vrtání vrtů:\n\n\n\n"}
{"id": "233709", "url": "https://cs.wikipedia.org/wiki?curid=233709", "title": "FK Dynamo Kyjev", "text": "FK Dynamo Kyjev\n\nFutbolnyj klub Dynamo Kyjev (ukrajinsky: Футбольний клуб «Динамо» Київ) je klub nejvyšší ukrajinské fotbalové soutěže, sídlící ve městě Kyjev.\n\nZ hlediska historického i získaných trofejí jde o nejúspěšnější ukrajinský klub v dějinách. Mezi největší úspěchy patří zisk 28 domácích mistrovských titulů či dvě vítězství v Poháru vítězů pohárů. FK Dynamo Kyjev i dnes patří spolu se Šachtarem Doněck k předním klubům Ukrajiny. Klub byl založen roku 1927. Hřištěm klubu je NSC Olympijský stadion s kapacitou 70 050 diváků.\n\n\n\n\n\"Aktuální k datu: 6. srpna 2018\"\n\nZdroj: \n\nPoznámky:\n\nDynamo-3 Kyjev byl druhý rezervní tým kyjevského Dynama. Největšího úspěchu dosáhl klub v sezóně 1997/98, kdy se v Druha liha (2. nejvyšší soutěž) umístil na 3. místě. Rezervní tým zaniká v roce 2008.\n\nZdroj: \n\n\n"}
{"id": "233711", "url": "https://cs.wikipedia.org/wiki?curid=233711", "title": "Hrabětice (rozcestník)", "text": "Hrabětice (rozcestník)\n\nNázev Hrabětice má více sídel:\n"}
{"id": "233712", "url": "https://cs.wikipedia.org/wiki?curid=233712", "title": "Zemianske Kostoľany", "text": "Zemianske Kostoľany\n\nZemianske Kostoľany jsou obec na Slovensku v okrese Prievidza v Trenčínském kraji.\n\nPrvní písemná zmínka o obci pochází z roku 1331.\n\nObec leží v nadmořské výšce 236 metrů a rozkládá se na ploše 12.772 km². Vesnice má kolem 1 731 obyvatel. V části Dolné Lelovce je kostelík s románským jádrem.\n\n"}
{"id": "233716", "url": "https://cs.wikipedia.org/wiki?curid=233716", "title": "Dánská Východoindická společnost", "text": "Dánská Východoindická společnost\n\nDánská Východoindická společnost () byla dánská výsadní obchodní společnost působící především v Asii.\n\nDánská Východoindická společnost byla založena roku 1616 dánským králem Kristiánem IV., který jí následně udělil mnoho výsad. Společnost se soustředila na obchod s Indií a měla svou základnu ve městě Trankebar, v pevnosti Dansborg měl sídlo zdejší dánský guvernér kolonie Dánská Indie. Během svého zlatého věku, importovala dánská a švédská Východoindická společnost do Evropy více čaje, než britská Východoindická společnost a devadesát procent ho pašovala do Velké Británie.\n\nPo krátkém období rozkvětu Společnost rychle ztratila svou důležitost a v roce 1729 byla rozpuštěna. V roce 1732 byla znovuzaložena pod názvem \"Asiatisk Kompagni\" (\"Asijská Společnost\"), ta však v roce 1772 ztratila své monopolní postavení a v roce 1779 se Dánská Indie stala královskou kolonií.\n\nBěhem napoleonských válek britské námořnictvo v roce 1801 a později znovu v roce 1807 zaútočilo na Kodaň. Následkem posledního útoku, Dánsko, jako jedna z mála zemí Evropy neobsazená Napoleonem, ztratilo celé své loďstvo a ostrov Helgoland (část vévodství Holstein-Gottorp, připojené roku 1890 k Německu). Dánsko bylo nuceno své kolonie v Indii a Zlatonosném pobřeží v roce 1845 prodat Británii.\n\n\n\n"}
{"id": "233717", "url": "https://cs.wikipedia.org/wiki?curid=233717", "title": "Emmy Noetherová", "text": "Emmy Noetherová\n\nAmalie Emmy Noetherová, známá jako Emmy Noether, (23. března 1882 – 14. dubna 1935), německá matematička, která byla slovy Alberta Einsteina „…podle názoru největších žijících matematiků, …nejvýznačnější matematický génius od dob, kdy se mohly ženy začít vzdělávat na univerzitách…“ Proslula obdivuhodnou schopností náhledu na problémy a elegantními abstrakcemi.\n\nNarodila se v bavorském Erlangenu v Německu. Její otec Prof. Dr. Max Noether byl vynikající známý matematik své doby a profesor na Univerzitě v Erlangenu. Matka Ida Amalie (roz. Kaufmannová) pocházela z bohaté kolínské rodiny. Oba rodiče byli židovského vyznání. Emmy byla nejstarší z jejich čtyř dětí (tři bratři), pouze dvě však přežily dětství. Její bratr Fritz se taktéž proslavil jako matematik, synovec Gottfried byl statistik.\n\nEmmy navštěvovala Vyšší dívčí školu (Höhere Töchter Schule, 1889–1897) v Erlangenu. Jako dítě se nesoustředila na matematiku. Studovala aritmetiku, převážně ale jazyky se zaměřením na angličtinu a francouzštinu. Matka ji učila tradiční dovednosti mladé ženy té doby. Učila se vařit, uklízet a hrát na klavír. Milovala tancování a těšila se na večírky s dětmi tatínkových kolegů z univerzity. V tomto období bylo jejím cílem stát se učitelkou jazyků. Po dalším studiu angličtiny a francouzštiny složila v roce 1900 zkoušky bavorského státu a stala se aprobovanou učitelkou obou jazyků na bavorských dívčích školách.\n\nEmmy se však učitelkou jazyků nikdy nestala. Místo toho se ve věku osmnácti let rozhodla pro pro ženu tehdejší doby náročnou dráhu – studovat matematiku na Univerzitě v Erlangenu. V Německu tehdy neexistovalo gymnázium, kde by dívky mohly složit maturitní zkoušku, a ženy ještě nemohly být na německých univerzitách imatrikulovány. A tak přestože její bratr Fritz studoval v Erlangenu matematiku a otec tam byl profesorem matematiky, nemohla být na univerzitě zapsána, protože byla žena. Ženy studovaly neoficiálně, od každého přednášejícího musely získat povolení, aby mohly jeho přednášky navštěvovat (jako hostující posluchačky). Zda pak směla posluchačka složit zkoušku, záviselo na blahovůli zkoušejícího. Emmy tato povolení získala a v letech 1900–1903 navštěvovala přednášky z matematiky, romanistiky a dějin. Mimo to se připravovala na maturitu. 14. července 1903 složila jako soukromý student maturitu na Královském reálném gymnáziu (Königliches Realgymnasium) v Norimberku. Na jaře 1903 došel vývoj tak daleko, že na bavorských univerzitách směly být ženy, které měly maturitu, imatrikulovány. V zimním semestru 1903 – 1904 již studovala na Univerzitě v Göttingenu. Jejími akademickými učiteli byli Otto Blumenthal, Felix Klein, David Hilbert, Herbert Minkowski, Karl Schwarzschild a další. Pak onemocněla a vrátila se zpět do Erlangenu. Zde se v roce 1904 už mohla zapsat na studium matematiky na místní univerzitě. V roce 1907 získala pod vedením Paula Gordana doktorát (druhý, který kdy v oblasti matematiky získala žena; první byl udělen o rok dříve). Teď byla připravena učit. Univerzita v Erlangenu ji nechtěla zaměstnat, měli politiku proti ženám–profesorkám. Rozhodla se, že bude pomáhat otci na Matematickém institutu v Erlangenu. Prováděla zde výzkum a pomáhala otci s učením, když byl nemocný, bez smlouvy či místa. Brzy začala publikovat a její reputace rychle rostla. V roce 1908 byla zvolena do Circolo Matematico di Palermo, v 1909 se stala členem Německého matematického spolku (Deutsche Mathematiker-Vereinigung), v témže roce byla pozvána a jako první žena měla přednášku na výroční setkání Společnosti v Salcburku. V roce 1913 učila ve Vídni. V této době spolupracovala s vynikajícími matematiky Fischerem, Minkowskim, Hilbertem a Kleinem, které potkala v Göttingenu.\nBěhem deseti let, kdy Emmy pracovala se svým otcem, se Německo zapletlo do první světové války. Emmy byla od srdce pacifistka a nenáviděla válku. Toužila po Německu, které nebylo ve válce. V roce 1918 jí bylo přání splněno, válka skončila. Německá monarchie byla zrušena a ze země se stala republika. Noetherová a všechny ženy v Německu získaly poprvé volební právo. I když ženy získaly nová práva, Noetherová nebyla za svou práci (učení) placena.\nV této době Hilbert a Klein pracovali na Univerzitě v Göttingenu na dalším definování Einsteinových teorií (obecné teorii relativity). Cítili, že Emmyiny odborné znalosti by jim mohly pomoci v jejich práci. Požádali ji, aby přišla a připojila se k nim, ale na fakultě nebyly ještě žádné ženy, nebyla si tedy jistá, zda by byla vítaná. Mnozí z fakulty ji nechtěli. Hilbert a Klein bojovali, aby ji mohli na fakultě oficiálně mít, nakonec přišla. V r. 1918 dokázala dva teorémy základní pro fyziku obecné relativity i fyziku elementárních částic. Jeden z nich je stále znám jako „teorém Noetherové“.\n\nUčit ale nemohla. Spor vznikl, když se její protivníci ptali, co si němečtí vojáci pomyslí, když se vrátí domů a bude se očekávat, že se budou učit u nohou ženy. Povolení její přítomnosti na fakultě taktéž znamenalo, že bude volit v akademickém senátu. Prof. Hilbert řekl: „Nevidím, proč by pohlaví kandidáta mělo být argumentem proti jejímu zvolení jako soukromého docenta. Konec konců univerzitní senát nejsou lázně.“ V dlouhé bitvě s autoritami univerzity o dovolení Noetherové získat habilitaci bylo mnoho nezdarů a povolení jí bylo uděleno až v r. 1919. Edmund Landau se chtěl uchýlit k jejímu popisu jako dcery Maxe Noethera, ale raději prohlásil: „Max Noether byl otec Emmy Noetherové. Emmy je počátek souřadnic v rodině Noetherů.“ Během této doby Hilbert Noetherové dovolil učit inzerováním jejích kurzů pod svým vlastním jménem. Např. kurz ze zimního semestru 1916–1917 se v seznamu objevil jako: Seminář matematické fyziky: Prof. Hilbert, za asistence Dr. E. Noetherové, Pondělí 4–6, zdarma. Hilbert a Albert Einstein se přimluvili v její prospěch a v roce 1919 získala povolení učit (ač stále bez platu). \n\nV roce 1922 se stala „výpomocnou profesorkou bez funkčního období v úřadě“ a začala dostávat malou mzdu. Zatím co byla v Göttingenu, její status se nezměnil, nejen vzhledem k jejich předsudkům vůči ženám, ale také proto, že byla Židovka, sociální demokratka a pacifistka.\n\nVe dvacátých letech udělala základní práci na teoretické algebře, pracovala na teoriích grup, okruhů, čísel a skupinových zobrazení. Její matematika mohla být velmi užitečná pro fyziky a krystalografy, ale bylo to kontroverzní téma. Diskutovalo se, zda by matematika měla být pojmová a teoretická nebo více fyzikálně založená a aplikovaná. Pojmové pojetí algebry Noetherové vedlo k základům zákonů jednotné algebry, geometrie, lineární algebry, topologie a logiky.\nOkolo sebe shromáždila několik studentů známých jako „chlapci Noetherové“. Tito studenti cestovali třeba až z Ruska, aby u ní mohli studovat. Noetherová považovala své studenty za něco jako rodinu a byla vždy ochotná naslouchat jejich problémům. Její učební styl bylo velmi složité sledovat, ale ti, kteří její rychlý styl pochopili, se stali věrnými přívrženci. Její učební metoda vedla studenty k tomu, aby přicházeli s vlastními nápady, mnozí vytrvali a sami se stali velkými matematiky. Mnozí ji ocenili za úlohu naučit je učit se od sebe samých.\n\nV letech 1928–1929 působila jako hostující profesor v Moskvě. V roce 1930 učila ve Frankfurtu. Další uznání jejích skvělých matematických příspěvků přišlo s pozváními přednášet na Mezinárodním matematickém kongresu v Boloni v r. 1928 a opět v Curychu v r. 1932. V r. 1932 také získala spolu s Emilem Artinem prestižní Pamětní cenu Alfreda Ackermanna-Teubnera za pokrok v matematice.\n\nV roce 1933 získal v Německu moc Hitler a nacisté. Nacisté požadovali, aby byli všichni Židé z univerzit vyhozeni. Fritz, její bratr, byl tehdy taktéž profesorem. Když mu na Sibiři nabídli učitelské místo, přestěhoval se tam i s rodinou (1934). 10. září 1941 byl zastřelen za protisovětskou propagandu v Orëlu. Přestože se přátelé snažili získat Emmy místo na moskevské univerzitě, zvolila si přestěhování se do Spojených států (1933), kde jí na ženské koleji Bryn Mawr College v Pensylvánii nabídli místo hostující profesorky, taktéž učila na Institutu pokročilých studií (Institute for Advanced Study) v Princetonu.\nNa Bryn Mawr College učila Emmy Noetherová až do své smrti v r. 1935. Učit na ženské koleji pro ni bylo velmi rozdílné. Poprvé měla za kolegy ženy, plnohodnotné a placené místo. Anna Pell Wheelerová, další matematička a vedoucí katedry, se stala její velkou přítelkyní. Wheelerová chápala, jak musela Emmy bojovat o kariéru matematičky v Německu a jaké to je, být vykořeněna ze své vlasti. Emmy byla stále starající se a soucitnou učitelkou. Udržela si svůj charismatický učební styl, často sklouzávala do němčiny, když měla potíže vyložit své myšlenky studentům. Její smrt ve věku 53 let 14. dubna 1935 překvapila téměř každého. Lékař jí sdělil, že potřebuje operaci k odstranění nádoru na děloze. Téměř nikomu to neřekla a operaci si zařadila během kolejních prázdnin Bryn Mawr College. Zemřela během nebo krátce po operaci na pooperační infekci. Nikdy se nevdala, v USA neměla příbuzné. Byla pohřbena v klášteře Thomas Great Hall v kampusu Bryn Mawr.\n\nAlbert Einstein napsal do novin New York Times nekrolog, ve kterém se mimo jiné uvádí:\n„V říši algebry, jíž se po století zabývali nejnadanější matematici, objevila metody, které mají nesmírnou důležitost. Čistá matematika je v jistém smyslu poezií logických myšlenek. Ve snaze dosáhnout logické krásy, jsou objevovány duchovní formule nezbytné k hlubšímu průniku do zákonů přírody...\nExistuje, naštěstí, několik lidí, kteří ve svém životě včas poznají, že nekrásnější a nejuspokojivější prožitky dostupné lidstvu nepocházejí odněkud z vnějšku, ale souvisejí s rozvojem vlastního cítění, myšlení a práce jednotlivce. Skuteční umělci, objevitelé a myslitelé byli vždy lidmi tohoto druhu. Přestože životy těchto lidí probíhají nenápadně, plody jejich úsilí jsou nejcennějším přínosem, který nějaká generace může zanechat svým potomkům.“\n\n\n"}
{"id": "233719", "url": "https://cs.wikipedia.org/wiki?curid=233719", "title": "Odolenovice", "text": "Odolenovice\n\nNázev Odolenovice má více sídel:\n"}
{"id": "233720", "url": "https://cs.wikipedia.org/wiki?curid=233720", "title": "ČT3", "text": "ČT3\n\nČT3 byl třetí program České televize, který vysílal na původní frekvenci tehdejší OK3. Na rozdíl od ostatních dvou tehdejších programů České televize vysílala ČT3 svůj program nepřetržitě 24 hodin denně.\n\nHistorie stanice se odvíjí od původně třetího vysílacího okruhu Československé televize. Tento okruh byl původně využíván pro sovětské vysílání. Na počátku 90. let došlo v rámci federalizace k rozdělení tohoto okruhu na dvě nové stanice. Dne 14. května 1990 začala vysílat stanice OK3 pro Česko a 6. června 1991 začala vysílat stanice TA 3 pro Slovensko. (Současná zpravodajská televizní stanice TA3 tak pouze využívá shodného názvu.) Dne 1. ledna 1993 došlo k přejmenování kanálu OK3 na ČT3 a zároveň také k přejmenování kanálů ČTV na ČT1 a F1 na ČT2.\n\nProgramová skladba ČT3 obsahovala převážně zpravodajské relace několika zahraničních vysílačů jako je například CNN (00.00-10.00, pak krátce v poledních hodinách – anglicky), RTL (zpravodajství RTL Aktuell – německy), RAI (Telegiornale Uno – italsky), TV5 – francouzsky a zpravodajskou relaci Novosti – rusky. Vedle zpravodajských bloků lákala své diváky poutavou nabídkou do té doby nezhlédnutých seriálů a telenovel jako je například Riviéra, japonským seriálem pro děti Dobrodruzi z Vesmíru atd.\n\nNa ČT3 se rovněž objevovaly i reprízy ostatních kanálů České televize.\n\nDne 4. února 1994 se program ČT2 přesunul na vysílací frekvence právě zaniklého programu ČT3, aby uvolnil frekvence nově vzniklé první české celoplošné komerční stanici TV Nova, která začala vysílat na frekvencích původní ČT2.\n\nČT3 byl plánovaný název pro nový dětský kanál, který se začal vysílat 31. srpna 2013. Kanál ale zahájil vysílání pod názvem .\n\n"}
{"id": "233732", "url": "https://cs.wikipedia.org/wiki?curid=233732", "title": "Princ z Walesu", "text": "Princ z Walesu\n\nPrinc z Walesu, respektive kníže waleský, případně velšský (anglicky \"Prince of Wales\", velšsky \"Tywysog Cymru\") je titul v současnosti tradičně vyhrazený pro tzv. zjevného dědice (angl. \"heir apparent\") britského panovníka. Nachází-li se ve Skotsku, užívá namísto velšského titulu tamní titul vévody z Rothesay. Obdobou tohoto titulu v jiných zemích byl např. titul Dauphin používaný ve Francii. Současným velšským princem je princ Charles, nejstarší syn královny Alžběty II.\n\nPůvodně byl velšský titul \"Tywysog Cymru\" (\"Tywysog\" odpovídá nejlépe českému kníže) používán samostatnými keltskými vládci Walesu od 12. do 13. století.\n\nVilém Dobyvatel donutil velšská knížata podrobit se anglickým králům, Velšané si nicméně stále udrželi značnou míru samostatnosti, což pokračovalo až do vlády knížete Llewelyna ap Grufydda, který při povstání proti anglickému králi padl v boji, a jeho bratra Dafydda, který byl zajat a roku 1283 popraven. Legenda (doložená z 16. století) tvrdí, že poté vítězný anglický král Eduard I. slíbil odbojným Velšanům, že nového knížete dosadí, ale že to bude velšský rodák, který nebude umět říci ani slovo anglicky. Roku 1301 dosadil svého syna, pozdějšího krále Eduarda II., který se skutečně ve Walesu narodil a uměl jen francouzsky.\n\nPo roce 1301 byl titul již zpravidla udělován nejstaršímu žijícímu synu krále. Nenáleží mu automaticky a nepřechází také v případě následníkovy smrti na jeho dědice. Je nepochybně zajímavé, že pro tato velšská knížata se v češtině vžilo označení princové z Walesu. \n\nKnížata velšská užívají jako svůj odznak tři pštrosí pera protknutá korunou a motto \"Sloužím\" (ve středohornoněmčině \"Ich dien\"). Podle pozdní tradice vznikl odznak po bitvě u Kresčaku (26. srpna 1346), kdy tehdejší kníže velšský Eduard z úcty k chrabrosti padlého českého krále Jana Lucemburského, přes svou slepotu vyrazivšího do bitvy a bojujícího až do svého konce, převzal královo osobní heslo a tři pera z klenotu na jeho helmě. Podle střízlivější teorie odkazují pštrosí pera na hrabství Ostrevant, patřící rodu Eduardovy matky Filipy Henegavské.\n\n"}
{"id": "233733", "url": "https://cs.wikipedia.org/wiki?curid=233733", "title": "Katolický týdeník", "text": "Katolický týdeník\n\nKatolický týdeník (KT, do roku 1990 Katolické noviny, KN) je celostátně šířený oficiální list České i Moravské církevní provincie. Informuje o dění v katolické církvi (řecko- i římskokatolické) v ČR a ve světě. Zabývá se rovněž významnými událostmi v jiných církvích. Představuje nejčtenější a nejdůležitější katolickou tiskovinu v ČR. Současným šéfredaktorem je Kateřina Koubová.\n\nKatolický týdeník vznikl v roce 1990 přejmenováním Katolických novin. V roce 2001 měl náklad 60–70 tisíc výtisků a předpokládaný počet čtenářů byl 200 tisíc.\n\nRedakce KN sídlila nejprve na adrese Karlovo náměstí 5 (palác Charitas), záhy se ovšem přesunula do podkroví Sněmovní ulice čp. 9 na Malé Straně, kde sídlila až do Sametové revoluce. Záhy po ní se redakce přesunula na adresu Londýnská 44 na pražských Vinohradech a od října 2017 sídlí na nové adrese Antala Staška 40 v Praze 4 – Krči.\n\nV Katolickém týdeníku existují pravidelné rubriky, kromě zpráv z domácí a zahraniční Církve také každý týden vychází v KT liturgická čtení na příslušnou neděli, krátká homilie (kázání), odkazy na stránky breviáře na dny v následujícím týdnu. Je tu také rubrika „Bůh v mém životě“ kde se lidé mohou podělit o své duchovní zážitky a představení jedné konkrétní farnosti v ČR. Pravidelně jsou též v zadní části uveřejňovány pozvánky na různé akce církevního rázu (pozvánky děleny dle diecézí a abecedy), program zde má uveřejněno také Radio Proglas a TV Noe.\n\nKatolický týdeník má dvě nově pravidelně vycházející přílohy: \"Perspektivy\" a \"Doma\". V roce 2018 činil náklad 38 000 výtisků, což znamená asi poloviční počet oproti roku 2001.\n\n\nJan Paulas, Jiří Macháně, Tomáš Kutil, Jiří Prinz, Jaroslav Šubrt, Lukáš E. Nosek, Martin T. Zikmund, Alena Scheinostová, Radek Gális, Josef Pala, Václav Štaud.\nDříve například Jan Oulík, Renáta Holčáková, Petr Příhoda, do roku 2018 Aleš Palán a Jaroslav Med.\n\nČlenové redakční rady přílohy Perspektivy (2018): Prokop Brož, Miloš Doležal, Zdeněk Jančařík, Jakub Jinek, Jan Oulík, Lukáš Nosek, Alena Scheinostová, Jiří Prinz, Jan Paulas, Dagmar Pohunková, Mireia Ryšková, Jaroslav Šebek, Jiří Zajíc, Jaroslav Šubrt (odpovědný redaktor) a Martin T. Zikmund (předseda).\n\nFejetonisté (s. 8, stav 2018): Kateřina Koubová (šéfredaktorka), Marie Svatošová, Pavel Kuneš, Ladislav Heryán.\n\n\n"}
{"id": "233737", "url": "https://cs.wikipedia.org/wiki?curid=233737", "title": "Tupolev Tu-114", "text": "Tupolev Tu-114\n\nTupolev Tu-114 (V kódu NATO \"Cleat\") byl sovětský čtyřmotorový dopravní turbovrtulový letoun z druhé poloviny 50. let 20. století navržený konstrukční kanceláří Tupolev a v SSSR vyráběný od května 1955. Až do příchodu proudových strojů byl Tu-114 svého času největším a nejrychlejším dopravním letadlem na světě a také s největším doletem - 10,900 km. Od roku 1960 drží oficiální titul nejrychlejšího vrtulového letadla.\n\nNa počátku Tu-114 byl požadavek na dopravní letoun s velkou kapacitou na velké vzdálenosti. Konstrukční kancelář Andreje Tupoleva vycházela z vojenského letounu Tupolev Tu-95. První let prototypu se uskutečnil 15. listopadu 1957. Poté se uskutečňovaly zkušební lety, při kterých se ukázalo, že se jedná o spolehlivý stroj s ekonomickým provozem.\n\nPrvní prototyp (CCCP-L5611) zůstal po zahájení sériové výroby ve výrobním středisku a sloužil na další zkoušky. Šlo o ověřování letových vlastností a výkonů za různých podmínek a také o zkoušky zlepšených verzí motorů, přístrojového vybavení a uspořádání prostorů pro cestující a náklad. Při jednom ze zkušebních letů došlo k požáru pohonné jednotky a ke zničení prototypu.\n\nO důkladnosti zkoušek svědčí i fakt, že za 10 let přepravil Aeroflot stroji Tu-114 bez nehody tři miliony cestujících a nalétaly 130 milionů kilometrů. Sériová výroba Tu-114 začala až roku 1961, ovšem bylo vyrobeno poměrně málo kusů. Svoji úlohu v tom hrála jak poměrně velká hmotnost letounu s požadavkem (v té době) dlouhé letové dráhy, robustnost vyžadující zvláštní letištní vybavení, tak i zákulisní či politické boje v SSSR.\n\nJe paradoxní, že letadlo Tu-114 bylo později nahrazeno letadlem Iljušin Il-62, které bylo mnohem náročnější na provoz.\n\nKvůli obavám ze zpoždění vývoje Tu-114, byly pro dopravu sovětských vládních činitelů vyrobeny dva kusy (Tupolev Tu-116), označované zpočátku i jako Tu-114D. Tyto letouny byly upraveny z bombardérů Tu-95 vestavbou přetlakové kabiny do původního, úzkého trupu.\n\nAeroflot Tu-114 zařadil na své linky s imatrikulační značkami CCCP-76459 až 76490.\n\nTupolev Tu 114 Rossija byl čtyřmotorový turbovrtulový samonosný dolnokřídlý jednoplošník s jednoduchými ocasními plochami a předovní podvozkovou nohou.\n\n\nVstupní dveře byly na levém boku, jedny za křídly a druhé vzadu za třetí kabinou. Na pravé straně trupu se za pilotní kabinou nacházely ještě dveře pro posádku a dvě vrata k nákladovému prostoru. Dálková verze Tu-114 pro 120 cestujících měla v přední kabině 76 sedadel a v zadní 40. Čtyři cestující byli v saloncích uprostřed. Na zvlášť dlouhých trasách se létalo s vybavením pro 60 cestujících. V roce 1964 byly zavedeny i stroje se 145 sedadly určené na magistrální trasy v SSSR. Jak bylo řečeno, všechny prostory byly přetlakové, takže tlak odpovídající výšce 2 400 m se udržoval až do výše 10 000 m. Klimatizace udržovala teplotu v kabině na úrovni 18° - 24° C. Při zvlášť dlouhých letech se ve středním salónikovém oddílu vyčlenil prostor pro střídání směn posádky.\n\nV létě 1962 začal Tu-114 poprvé létat do Havany přes Conakry. Trasa vedoucí přes Afriku se ukázala být nevhodná a navíc politické problémy se státech nad kterými tento let vedl, zapříčinily, že se plán cesty změnil. V lednu 1963 začala doprava s jednou technickou zastávkou v Murmansku, kde stroje doplňovaly palivo, pak pokračovaly v letu velkým obloukem přes Atlantik bez dalšího mezipřistání až k cíli.\n\nKanada a USA tehdy ještě způsobovaly problémy při povolování použití tamních letišť, a proto byla zvolena tato náročná trasa. Let trval průměrně 19 hodin a 40 minut. V roce 1968 se podařilo upravit tuto náročnou trasu tak, že Tu-114 přistávaly v Alžíru a po doplnění paliva pokračovaly v cestě do Havany. V roce 1963 začaly Tu-114 spojovat Moskvu přes Taškent s Dillí. Kanada se otevřela pravidelnému spojení typem Tu-114 v listopadu 1966, kdy se začalo létat do Montréalu bez mezipřistání. V dubnu 1967 přišla na řadu linka do Tokia, na které Aeroflot spolupracoval s japonskou leteckou společností Japan Airlines; Tu- 114 nesly znaky Japan Air Lines do té doby, než mohly nastoupit na tuto trasu vlastními letadly.\n\nTu-114 se zapojily i do vnitrostátní dopravy na magistrálních tratích, například na trase Moskva-Taškent a Moskva - Alma-Ata. Od léta 1969 začaly s rekreační dopravou 220 cestujících mezi Moskvou a Suchumi. Další dálková trasa vedla z Moskvy do Novosibirsku.\n\nVedle strojů Tu- 114 Rossija pro přímé lety do kubánské Havany bez možnosti užít vzdušný prostor USA používal od roku 1962 Aeroflot i několik speciálních verzí přestavěno Tu-114D (nezaměňovat s Tu-116) s trupem s menším průměrem, menším rozpětím křídel, kabinou pro několik desítek cestujících a doplněním přídavných nádrží na spodní palubu.\n\nTu- 114D byl prakticky pouze upravený bombardér Tupolev Tu-95 s přetlakovým trupem po celé délce kabiny cestujících s demontovanou výzbrojí a s pumovnicí proměněnou na zavazadlový prostor. Tu-114D byly určeny na extrémně dlouhé tratě, konkrétně na kurýrní lety a speciální spoje. Jejich zásoba paliva se zvětšila, přičemž vzletová hmotnost nepřesahovala 121 920 kg. Při zkouškách prototypu letěl například Tu-114D bez mezipřistání z Moskvy do Irkutsku a zpět ve výši 12 000 m, průměrnou rychlostí 800 km/h. Urazil vzdálenost 8 500 km a při zpátečním letu se musel probíjet protivětrem o síle 200 km/h. Přesto zůstalo v nádržích po přistání v Moskvě palivo ještě na dalších 2 000 km .\n\nJistý čas létaly Tu- 114D i na lince Moskva - Havana. Výkony Tu-114 byly pozoruhodné a svého času tvořily světovou špičku. Na přelomu 50. a 60. let symbolizovaly, spolu s prvními Sputnik, celkem vyspělý letecko-kosmický průmysl SSSR. Ale o deset let později už éra letadel Tu-114 ve službách Aeroflotu pomalu končila. Poslední linkou, na které mohli cestující letět tímto letadlem byla linka Moskva - Novosibirsk.\n\nV roce 1975 byly letouny Tu-114 staženy z dopravy a byly prodány vojenskému letectvu. Tam sloužily k vývoji letadla včasné výstrahy (obdoba amerického \"systému AWACS\") Tupolev Tu-126. Sovětská armáda přebírala později pro dopravní účely i další letouny Tu-114, které Aeroflot vyřazoval z provozu. Docházelo i k dalším obměnám letounu pro dálkové lety s omezení přepravní kapacity ve prospěch paliva. Celkem bylo vyrobeno 32 kusů všech typů.\n\nNa dálkových tratích nahradily Tu-114 letadla Iljušin Il-62 a později Il-62M .\n\nLetadlo Tu-114 v roce 1959 dokonce dopravilo sovětského vůdce Nikitu Chruščova do Washingtonu.\n\n\n\n"}
{"id": "233738", "url": "https://cs.wikipedia.org/wiki?curid=233738", "title": "Dánská Indie", "text": "Dánská Indie\n\nDánská Indie je souhrnný termín pro bývalé dánské kolonie v Indii.\n\nMezi dánské kolinie patřilo město Trankebar, v dnešním indickém státě Tamilnádu, Serampore v Západním Bengálsku a Nikobarské ostrovy, které jsou dnes součástí indického svazového teritoria Andamanských a Nikobarských ostrovů.\n\nDánské kolonie v Indii byly založeny dánskou Východoindickou společností, která existovala od 17. do 19. století. Hlavním správním střediskem dánských kolonií byla pevnost Dansborg, ve městě Trankebar, založená roku 1620.\n\nDánové založili několik menších základen, které kontrolovali z Trankebaru:\n\nV roce 1779 převzala dánská vláda kontrolu nad asijskými územími od dánské Východoindické společnosti a Dánská Indie se stala Dánskou královskou kolonií.\n\nO deset let později převzali kontrolu na Andamanskými ostrovy Britové. Během napoleonských válek Britské námořnictvo útočilo na dánské lodě a přístavy a zruinovalo obchod dánské Východoindické společnosti. Od května 1801 až do srpna 1802 a znovu od roku 1808 do 20. září 1815 Britové okupovali Dansborg a Frederiksnagore. Dánské kolonie začaly upadat a Britové je nakonec převzali a připojili k Britské Indii; Serampore Británie odkoupila v roce 1839 a Tankebar a většinu menších osad v roce 1845 (11. října Frederiksnagore a 7. listopadu 1845 zbytek dánských kontinentálních držav) a 16. října 1869 odkoupila Velká Británie od Dánska všechna práva na Nikobarské ostrovy, které bylo od roku 1848 postupně dánskými osadníky opouštěné.\n\n\n"}
{"id": "233740", "url": "https://cs.wikipedia.org/wiki?curid=233740", "title": "Hans-Georg Gadamer", "text": "Hans-Georg Gadamer\n\nHans-Georg Gadamer, (11. února 1900, Marburg – 13. března 2002, Heidelberg) byl německý filosof 20. století, fenomenolog a žák M. Heideggera. Proslavil se bádáním o antické filosofii, o jazyce a estetice a zejména o filosofické hermeneutice.\n\nGadamer se narodil v Marburgu v Hesensku. Jeho otec, profesor chemie a později rektor tamní univerzity, vedl syna k přírodním vědám, Gadamer však odešel do (tehdy německé) Vratislavi, kde studoval filosofii. Po návratu do Marburgu studoval u novokantovců P. Natorpa a Nicolai Hartmanna a roku 1922 promoval prací o Platónovi. Potom odešel do Freiburgu k mladému M. Heideggerovi, kde jeho spolužáky byli Leo Strauss, Karl Löwith a Hannah Arendtová. S Heideggerem odešel do Marburgu, kde se roku 1929 habilitoval prací \"Platónova dialektická etika\" a přednášel.\n\nV letech 1939-1947 byl řádným profesorem v Lipsku a v roce 1945 děkanem filosofické fakulty. S nacistickým režimem sice vycházel, nebyl však aktivním nacistou, proto byl ve funkci potvrzen i po konci války a v roce 1946 byl zvolen rektorem. Vzhledem k politickému vývoji v tehdejší sovětské zóně odešel do Frankfurtu a roku 1949 převzal katedru filosofie po Karl Jaspersovi v Heidelbergu, kde zůstal i po svém emeritování v roce 1968.\n\nGadamer napsal řadu prací o antické filosofii, o filosofii jazyka a o estetice, proslavil se však velkou prací \"Pravda a metoda\" (\"Wahrheit und Methode\") z roku 1960. Téma „rozumění“ a filosofické hermeneutiky naznačil už Heidegger, teprve Gadamer je však zpracoval. Postavil se jednak proti názorům, které chtěly i v humanitních vědách zavést přírodovědecký způsob argumentace a dokazování, jednak proti starší hermeneutice Friedricha Schleiermachera a Wilhelma Diltheye, která chápala interpretaci jako vcítění, návrat k myšlenkám původního autora. Gadamer naproti tomu rozvinul myšlenku „hermeneutického kruhu“: ke každému textu člověk už přistupuje s jistým „před-porozuměním“, které se během četby kriticky mění, protože dochází ke „splývání horizontů“ a obzor čtenáře se rozšiřuje o čtené.\n\nTéma hermeneutiky, nauky o rozumění, se později ukázalo jako velmi aktuální v souvislosti s globalizací a setkáváním kultur. Gadamer tak měl veliký vliv na řadu současných filosofů, evropských i amerických: k jeho žákům se hlásí například Gianni Vattimo, Richard Rorty, Günther Figal nebo Jean Grondin, s velkou úctou o něm hovořil například Paul Ricoeur a Jürgen Habermas. Gadamer dostal mnoho vyznamenání a čestných doktorátů, mimo jiné i čestný doktorát filosofie Univerzity Karlovy (1996). K jeho stým narozeninám se do Heidelbergu sjely stovky významných osobností z celého světa.\n\n\n\n\n"}
{"id": "233743", "url": "https://cs.wikipedia.org/wiki?curid=233743", "title": "Tupolev Tu-124", "text": "Tupolev Tu-124\n\nTupolev Tu-124 (V kódu NATO \"Cookpot\") byl sovětský dopravní proudový letoun z konce 50. let 20. století.\n\nLetadlo Tu-124 vycházelo typově ze svého předchůdce Tu-104 a mělo splnit požadavek Aeroflotu na regionální letoun, který by na vnitrostátních trasách nahradil Iljušin Il-14. Na dálku byl letoun Tu-124 od Tu-104 na první pohled nerozeznatelný, připomínal Tu-104 ve 3/4 velikosti, ale jeho úplná kopie to nebyla. Tu-124 měl řadu vylepšení včetně dvojitých štěrbinových klapek, velkých středových aerodynamických brzd a automatických spoilerů. Na rozdíl od Tu-104 byla odtoková hrana křídla u trupu v oblasti podvozku nešípová.\n\nTu-124 si ponechal brzdicí padák pro případ nouzového přistání nebo přistání na kluzkém povrchu a měl nízkotlaké pneumatiky pro provoz z nezpevněných letišť. Motory byly jako u Tu-104 namontovány do křídel, ale dvouproudové motory byly úspornější. Umístění motorů zesílilo vibrace, které ovlivnily pohodlí kabiny cestujícího a také životnost křídla.\n\nZákladní verze poskytovala 44 míst pro cestující. První ze dvou prototypů, SSSR-45000 (C/N 0350101), provedl svůj první let ze Žukovského letiště v březnu 1960. Druhý prototyp SSSR-45001 (C/N 0350102) následoval v červnu 1960. Další dva posloužily pro statické testy. Testování bylo úspěšné a letadlo vstoupilo do výroby v továrně č. 135 v Charkově na Ukrajině a ve výrobě nahradilo Tu-104. Dodávky Aeroflotu byly zahájeny v srpnu 1962 a 2. října 1962 byl zahájen provoz první pravidelné osobní linky mezi Moskvou a Tallinem v Estonsku.\n\nNěkolik letounů bylo vyrobeno i pro vojenské účely, další kusy byly k vojenským účelům použity po vyřazení z komerčního civilního provozu.\n\nVylepšený Tu-124V mohl pojmout 56 cestujících místo 44 jako původní model, měl zvýšený dolet a maximální vzletovou hmotnost. Do služby vstoupil v roce 1964. Tu-124V společnosti Aeroflot byl vystaven v roce 1965 na pařížském aerosalonu. Navzdory nízké kupní ceně letadla (v roce 1965 uváděno 1,45 milionu dolarů) a nízkým provozním nákladům bylo vyvezeno pouze několik letounů - Československým státním aeroliniím (ČSA) a východoněmecké letecké společnosti Interflug, které se staly jedinými aeroliniemi, které nové Tu-124 mimo Aeroflot zakoupily. ČSA však své Tu-124 v roce 1973 prodaly a Interflug použil své tři Tu-124 jako alternativu k Iljušinu Il-62, v době kdy byly uzemněny kvůli technickým problémům. Všechny tři pak byly v roce 1975 prodány zpět do Sovětského svazu.\n\nTři draky letadel byly ve VIP konfiguraci dokončeny v roce 1966 a označeny Tu-124K. Nicméně Aeroflot je do služby nikdy neuvedl a byly zakoupeny indickým letectvem.\n\nMnožství bylo také prodáno k vojenským uživatelům, včetně sovětského letectva, které je používalo k výcviku navigátorů a také letectvu ČLR.\n\nCelkem bylo postaveno 164 ks Tu-124. Problémy s bezpečností Tu-104 ovlivnily i osud Tu-124, ačkoli jejich spolehlivost byla o něco lepší. Výroba skončila v roce 1965 a Aeroflot posledních dvanáct Tu-124 vyřadil k 21. lednu 1980. Tu-124 pokračoval ve službě dalších pár let v sovětském letectvu a v Iráku, ale všechna letadla byla stažena z provozu před rokem 1990. Irácké stroje byly zničeny počátkem 90. let během války v Zálivu.\n\nZachovalo se několik Tu-124. Jeden je v muzeu státní letecké výrobní společnosti v Charkově (dříve továrna č. 135), další je v čínském leteckém muzeu Datangšan v Pekingu, další v muzeu v Moninu u Moskvy. Tu-124K je k vidění na letišti v Novém Dillí a vedle Státního muzea v Zoo v Laknaú. Šestý se nachází v muzeu v Uljanovské oblasti v Rusku.\n\nNěmecká demokratická republika se pokusila v rámci obchodního bloku RVHP konkurovat letounu Tu-124 s vlastním čtyřmotorovým letounem Baade 152. Návrh byl neúspěšný a Interflug později zakoupil vývojovou verzi Tu-124 s motory vzadu - Tupolev Tu-134.\n\nTři stroje Tu-124V vlastnily Československé státní aerolinie, v jejichž řadách „malá Tůčka“, jak byly přezdívány, létaly mezi lety 1964 a 1972. Nasazovány byly na krátké a střední evropské a vnitrostátní linky.\n\n\"Tabulka podle L+K\"\n\n\nCelkem došlo ke ztrátě 16 strojů (včetně dvou iráckých, vybombardovaných v průběhu války v Zálivu v únoru 1991), což představuje asi 9% vyrobených strojů.\n\n21. srpna 1963, v 8:55, se po vzletu z tallinského letiště zablokoval u letounu Aeroflotu CCCP-45021 příďový podvozek v mezipoloze. Stroj byl místo cílového letiště v Moskvě přesměrován do Leningradu, kde pro něj připravovali nouzovou dráhu pro přistání na břiše. Mezitím stroj kroužil v malé výšce nad centrem města, spaloval palivo a posádka se po probourání do podvozkové šachy marně pokoušela vzpříčený mechanismus uvolnit. Není úplně jasné, jak se stalo, že si posádka nebyla včas vědoma nedostatku paliva, nicméně po zhasnutí obou motorů ve 12:10 musela volit nouzové přistání mezi mosty na řece Něvě (na mapě ). Přistání bylo dokonale zvládnuté, nikdo z 45+7 osob na palubě nebyl zraněn. Byla to první ztráta letounu Tu-124.\n18. srpna 1970 vzlétl z Prahy letoun ČSA s imatrikulací OK-TEB na let OK744 do Curychu. Během klesání se objevily problémy s přetlakem v kabině a palubní mechanik musel řídit tlakování kabiny ručně. Za této situace zřejmě přeslechl pokyn pilota ke spuštění podvozku. Akustický varovný systém byl vypnutý. Chvíli nato, při přistání v 13:40 hod., letadlo dosedlo na břicho a klouzalo ještě 875 m po dráze. Nikdo nepřišel o život, zraněných bylo celkem 14+6 a letadlo bylo ztraceno.\n\n\"Podle L+K\"\n\n\n\n"}
{"id": "233746", "url": "https://cs.wikipedia.org/wiki?curid=233746", "title": "Svazové teritorium", "text": "Svazové teritorium\n\nSvazové teritorium je sub-národní administrativní jednotka v Indii, avšak ne jako státy, které mají své vlastní oddělené vlády. Svazová teritoria jsou spravována federálními národními vládami. Správce či guvernéra každého Svazového teritoria oblasti jmenuje indický prezident. V roce 2006 existovalo v Indii osm Svazových teritorií. V roce 1991 Dillí získalo status Hlavního národního teritoria, a je dále na cestě stát se federálním státem.\n\nDillí, Džammú a Kašmír a Puduččéri mají dnes oddělené legislativy a Rady ministrů, avšak jejich pravomoci jsou omezené, určité typy zákonů musejí být vyhrazeny pro „uznání a souhlas“ indického prezidenta.\n\nNásleduje seznam Svazových teritorií v Indii:\n\n\n"}
{"id": "233747", "url": "https://cs.wikipedia.org/wiki?curid=233747", "title": "Tupolev Tu-134", "text": "Tupolev Tu-134\n\nTupolev Tu-134 (V kódu NATO \"Crusty\") je sovětský dvoumotorový proudový úzkotrupý dopravní letoun vyráběný v letech 1966 až 1989. Původní verze měla ještě prosklený nos letounu podobně jako další sovětské dopravní letouny té doby. Je schopný provozu z nezpevněných letišť.\n\nŠlo o jedno z nejpoužívanějších letadel v zemích bývalé varšavské smlouvy. Počet strojů v aktivní službě klesá z důvodu politického záměru a omezení hluku. Letoun se dočkal dlouhodobé služby v přibližně 42 zemích, přičemž některé evropské letecké společnosti plánovaly až 12 vzletů a přistání na letadlo za den. Kromě pravidelné osobní dopravy byl také používán v různých vzdušných silách, armádě a námořních podpůrných rolích - k výcviku pilotů a navigátorů a pro výzkumné a zkušební projekty v oblasti letectví. V uplynulých letech bylo množství Tu-134 přestavěno na VIP letouny a business jety. Celkem bylo postaveno 854 letounů Tu-134 všech verzí (včetně zkušebních strojů) a Aeroflot byl největším uživatelem; do roku 1995 Tu-134 pro tuto leteckou společnost přepravily 360 milionů cestujících.\n\nPočátky vývoje letounu Tu-134 spadají do počátku 60. let, kdy byl dán požadavek na stroj s kapacitou 40 cestujících, doletem 2 000 km a cestovní rychlostí přes 800 km/h. Dalším požadavkem bylo snížení hlučnosti, což mělo být řešeno umístěním motorů na zádi. Samotný vývoj začal roku 1961 a vycházel z typu Tupolev Tu-124. Bylo však zřejmé, že musí dojít k podstatným konstrukčním změnám. První prototyp s 64 sedadly značený ještě jako Tu-124A, SSSR-45075, poprvé vzlétl 29. července 1963.\nV prosinci 1963 následoval druhý exemplář (SSSR-45076). Ten byl v červnu 1965 předveden na 25. mezinárodním aerosalonu v Paříži. Po dolétání zkušebního programu byly oba prototypy ponechány ve výrobním závodě jako technologické stroje k ověřování systémů a vybavení, které byly následně aplikovány na sériové letouny.\nOvěřovací série 15 strojů (SSSR-65600 a výše) byla v charkovském výrobním závodě ukončena v létě roku 1965. Tyto letouny se od prototypů odlišovaly menšími úpravami v kabině osádky i cestujících s odlišnými servisními dveřmi na pravé straně trupu vpředu. Testování ověřovací série probíhalo v období 1966-1967. Do pravidelného provozu byl typ Tu-134 (SSSR-65600) nasazen 26. srpna 1967, když dopravil 43 cestujících z Moskvy do Murmaňska. Dne 9. září pak vzlétl z Moskvy do Soči. V roce 1968 již Tu-134 zahájil lety na linkách z Moskvy do Varšavy, Helsinek, Bukurešti, Vídně, Curychu, Bělehradu, Bejrútu a Rabatu. Z Leningradu pak tyto stroje létaly do Osla, Stockholmu, Amsterdamu, Kodaně a Londýna. V roce 1969 získalo Tu-134 jako první sovětské letadlo certifikaci dle mezinárodních standardů a přibyly linky do Tunisu, Tripoli, Káhiry a Casablanky. Od ledna 1970 zahájilo kyjevské ředitelství Aeroflotu pravidelný provoz do Vídně, Budapešti a Prahy. Zde přistál poprvé stroj SSSR-65618 dne 10. ledna s 23 cestujícími na palubě. Těchto letounů bylo vyprodukováno 78 kusů.\n\nDruhý prototyp byl v továrně rozebrán a podroben únavovým zkouškám, čímž posloužil při vývoji další varianty \"Tupolev Tu-134A\". Prototyp (SSSR-65567) vzlétl pod velením zalétávacího pilota Nikolaje Charitova v dubnu 1970. Od původní verze se Tu-134A odlišoval prodlouženým trupem o 2,05 m, jehož kabina pojala až 80 cestujících. Další změny se týkaly zesílení draku a podvozku, pro nějž bylo použito kol a brzd převzatých z turbovrtulového dopravního letounu Iljušin Il-18. Díky zvýšení přepravní kapacity a instalaci motorů Solovjov D-30-II se zvýšeným vzletovým tahem na 69,38 kN s vestavěným obracečem tahu a s nižší spotřebou paliva se z letounu stal provozně kvalitní konkurenční stroj s nízkými letovými náklady. Kokpit pro dva piloty s navigátorem v prosklené přídi byl vybaven modernější avionikou. Do zkušebního provozu u Aeroflotu bylo \"áčko\" nasazeno v listopadu 1970 na spoji z Moskvy do Leningradu.\n\nPřipomínky jugoslávské charterové společnosti Aviogenex, která zkoušela Tu-134A (YU-AHS, výr. č. 0350921) od 30. dubna 1970 a československého dopravce ČSA, vedly ke zrušení prosklené přídě navigátora. Jeho pracoviště bylo umístěno mezi piloty a do přídě byla instalována anténa radiolokátoru, která se přemístila z výstupku pod přídí, jenž byl odstraněn. První takto upravený letoun (SSSR-65667) byl v roce 1971 vystaven na aerosalonu v Paříži. Tu-134A (SSSR-65690, nebo -65694) užívalo KGB, ministerstvo obrany pak stroje SSSR-65982 a -6598.\n\nNa přelomu sedmdesátých a osmdesátých let se objevila nová verze označená \"Tu-134B\". Od Tu-134A se odlišovala novou avionikou a některými systémy, zesílenou konstrukcí a upraveným interiérem, který pojal až 82 cestujících. Zároveň s touto verzí představil závod v Permu na západním Uralu novou variantu motoru D-30 III. série se vzletovým tahem zvýšeným na 71,35 kN. Tyto pohonné jednotky se pak začaly uplatňovat zpětně také na již létajících strojích, které se pak označovaly \"Tu-134A-3\" a \"Tu-134B-3\". Letouny s původními motory byly pro odlišení značeny jako \"Tu-134A-1\".\n\nPro potřeby dopravy vládních činitelů před i po rozpadu SSSR sloužilo mimo jiné i deset Tu-134A-3, provozovaných 235. leteckým oddílem se základnou na moskevském letišti Vnukovo (např. RA-65552, -65557, nebo -65911).\n\nProdukce typu Tu-134 byla ukončena posledním vyrobeným kusem (výr. č. 66380, SSSR-65557, později RA-65557), který montážní halu opustil v prvním čtvrtletí roku 1985. Převzal jej tehdejší 235. speciální letecký oddíl se základnou v Moskvě Vnukovu. Celkem vzniklo přes 720 letounů všech verzí, včetně účelových přestaveb a úprav.\n\nJednou ze speciálních modifikací bylo osm strojů \"Tupolev Tu-134A-3 Sch\", které od jara 1986 létaly ve Voroněžské oblasti. Typ nesl ve dvou tvarovaných nádržích zavěšených pod centroplánem čidla citlivé aparatury, sledující stav zemědělské půdy, kvalitu obilovin a v zimě množství a rozvrstvení sněhového příkrovu.\n\nV roce 1991 byl zalétán \"Tu-134BU\" (UBL) s hrotitou přídí skrývající anténu radaru pro bombardér Tupolev Tu-160. Celková délka stroje se tak zvětšila o 4,82 m. Varianta sloužila k výcviku osádek a kondičnímu létání za účelem šetřit letové hodiny operačních Tu-160. Tři letouny tohoto typu převzal 184. pluk se základnou v Prilukách.\n\nDalší specializovanou verzí byl \"Tupolev Tu-134BŠ\" s obdobně instalovaným radiolokátorem z letounu Tupolev Tu-22M a s kabinou vybavenou jako učebna pro 12 žáků a dva istruktory. Pod křídlem byly navíc čtyři závěsníky pro atrapy cvičných pum. Jeden stroj převzalo letecké školní středisko v Tambovu.\n\nTu-134B-3 byla verze s přestavěným luxusním interiérem pro 18 osob britskou firmou Diamonite Aircraft Furnishings Ltd. pro společnost Latcharter (YL-LBB). Stejná firma zmodernizovala také kabiny čtyř Tu-134A-3 maďarského Malévu a tří Tu-134A ČSA.\n\nPolský přepravce LOT převzal první Tu-134 (výr. č. 8350602, SP-LGA) 6. května 1968, který o osm dní později vzlétl na lince z Varšavy do Leningradu. Za ním následovaly další čtyři (SP-LGB, -LGC, -LGD a -LGE), které začaly pravidelně létat do Kyjeva (od 1. července 1968), Istanbulu, Prahy (od 2. dubna 1969), Ženevy a Madridu (od 11. května 1970). 29. března 1973 převzal LOT první Tu-134A (výr. č. 3351808, SP-LHA) po kterém následovalo šest dalších strojů (SP-LHB, -LHC, -LHD, -LHE, -LHF a -LHG). Příležitostně byl využíván i letoun SP-LHI (49985), patřící vojenskému letectvu. Polské vládní Tu-134A provozoval 36. pluk Polskich Wojsk Lotniczych se základnou na letišti Varšava-Okecie (Letiště Frédérica Chopina). Za celou dobu se u pluku vystřídaly celkem čtyři letouny, vždy označené čísly 101 a 102. První dva stroje (výr. č. 3352005 a 3352008) byly dodány roku 1973 s ukončením služby v roce 1978, kdy stroje převzal LOT jako SP-LHF a -LHG. Druhá 101 (výr. č. 49909) přiletěla k pluku v červnu 1977 a 102 v červenci. Ta byla v září 1988 předána LOTu.\n\nBývalý východoněmecký Interflug převzal první Tu-134 (8350502, DM-SCA) na berlínském Schönefeldu 1. října 1968, který byl do 28. února 1969 využíván výhradně k výcviku svých osádek. V tento den byl poprvé nasazen na pravidelnou linku z Berlína do Lipska. 5. února 1969 přibyl do letadlového parku této letecké společnosti druhý Tu-134 (88350503, DM-SCB). Do poloviny roku 1970 vlastnil Interflug sedm strojů.\n\nBývalá Lidová armáda NDR převzala v prosinci 1969 salonní stroj Tu-134 (9350913, č. 177), který používal pro zahraniční lety fiktivní poznávací značku DM-VBB. Letoun se v roce 1976 dostal k Interflugu jako DM-SCZ. Druhým salonním strojem v NDR bylo č. 182, dodané původně společnosti Interflug jako DM-SCL (1351305). Dne 10. ledna 1973 převzal první \"áčko\" (3351903, DM-SCI), které létalo na spoji do Moskvy. V roce 1975 vlastnil Interflug již 11 strojů obou verzí, o osm let později pak 18.\n\nOd roku 1977 byly do letectva NDR postupně zařazeny následující letouny Tu-134A: č. 176 (4352206, ex Interflug DM-SCR), č. 181 (35180, s fiktivní poznávací značkou DM-VBC, 9. března 1982 předán Interflugu jako DDR-SDC), č. 184 (63952, po sjednocení země převeden k Luftwaffe) a č. 186 (46155, později u Interflugu jako DDR-SDG). Luftwaffe sjednoceného Německa dostala k užívání celkem tři Tu-134A (63967, 11+10, 63952, 11+11 a 66135, 11+12), které vyřadila v roce 1992.\n\nMaďarské letecké společnosti Malév byl první Tu-134 (8350604, HA-LBA) dodán 22. prosince 1968, který od 1. ledna provozoval linku do Moskvy. Během dalších dvou let převzal Malév další čtyři stroje (HA-LBC, -LBD, -LBE a -LBF), doplněné v roce 1974 i dvěma bývalými vládními letouny, které tehdejší MLR převzala v roce 1973, s přeznačenou imatrikulací na HA-LBG (původně HA-924) a -LBH (HA-925). Později se vládními letouny staly dva modernější stroje Tu-134A (HA-926 a HA-927), které pak opět převzal domácí civilní přepravce jako HA-YSA a -YSB.\n\n1. dubna 1971 byly Malévu dodány první dvě letadla Tu-134A (1351301, HA-LBI a 1351302, HA-LBK), které byly následující den nasazeny na lince do Curychu a Madridu. Dopravce Malév používal ve své flotile celkem šest strojů Tu-134A, sedmý (38050, SSSR-65892) byl v období od 1. dubna 1978 do 24. ledna 1980 pronajat od Aeroflotu.\n\nBulharský dopravce Balkan převzal první Tu-134 (8350405, LZ-TUA) 11. září 1968 a nasadil jej na spoj ze Sofie přes Brusel do Londýna. Následující rok s typem létal pravidelně rovněž do Prahy. Ve flotile Balkan provozoval dalších šest Tu-134, LZ-TUB, -TUC, -TUD, -TUE, -TUF a -TUO, který byl od roku 1970 do roku 1978 vojenský (výr. č. 0350922, č. 050). Dne 27. března 1971 dostal Balkan první Tupolev Tu-134A (1351209, LZ-TUK) a jako vůbec první provozovatel jej předvedl na pravidelné lince do Prahy 4. dubna 1971. Mezi bulharskými stroji byly rovněž čtyři letouny (LZ-TUG, -TUU, -TUV a -TUZ), provozované od roku 1972 vládní letkou ČSSR. Dalším letounem v parku Balkanu byl Tu-134A LZ-TUP, který po převzetí vojenským letectvem opět nosil trupové číslo 050. V srpnu 1980 se zase jako LZ-TUP vrátil národnímu dopravci. Balkan rovněž používal jeden stroj Tu-134B-3 (LZ-TUT) se salonním interiérem pro vládní potřeby. Dva Tu-134A-3 (5352303, LZ-TUL a 4352307, LZ-TUN) užívala rovněž bulharská letecká společnost Hamus Air.\n\nJugoslávský dopravce Aviogenex, založený v roce 1969, zpočátku létal se dvěma Tu-134 (9350701, YU-AHH a 9350705, YU-AHI).\n24. března 1971 pak převzal první z devíti Tu-134A (1351203, YU-AHX). V devadesátých létech byly Tu-134A vráceny do Společenství nezávislých států a přiděleny ruským leteckým podnikům.\n\nJeden z letounů Aviogenexu (1351204, YU-AHY) se v roce 1988 dostal do služby tureckého charterového dopravce Nesu Air jako TC-ALV.\n\nVietnamská společnost Hang Khong Viet Nam provozovala od 1. února 1977 s Tu-134A linku z Hanoje do Ho-Či-Minu (Saigon). V letadlovém parku měla 12 letounů této verze, včetně šesti převzatých od Interflugu a čtveřici Tu-134B-3.\n\nKorejský Chosonminhang, dnes Air Koryo, převzal roku 1983 dva letouny Tu-134B-3 s poznávacími značkami P-813 a P-814.\n\nTurecký Greenair měl do počátku devadesátých let pronajaty dva stroje Tu-134A-3 (66109, TC-GRD, ex SSSR-65914 a 66120, TC-GREC ex SSSR-65915) od 234. speciálního leteckého oddílu z Vnukova. Létal s nimi charterové lety do Evropy.\n\nLetecký dopravce Kaliningrad Avia pronajal 7. května 1993 jeden Tu-134A (0974, RA-65824) maďarskému přepravci Air Service Hungary s imatrikulací HA-LBS.\n\nSyrianair od roku 1982 používal na svých linkách i Tu-134B-3. Tři (YK-AYA, -AYB a -AYD) v salonním provedení a tři (YK-AYC, -AYE a -AYF) ve standardní úpravě pro 76 cestujících.\n\nV sedmdesátých letech používala společnost Iraqi Airways jeden Tu-134 (9350915, YI-AED) pro vládní potřeby.\n\nEgyptský dopravce Pyramid Airlines převzal dne 11. května 1992 do pronájmu od Belavie Tu-134A (60315, RA-65106), následován po ukončení služby v listopadu téhož roku strojem SSSR-65133 (60345).\n\nPrvním jihoamerickým provozovatelem typu se stala v prosinci 1992 peruánská letecká společnost Aero Tumi. Ukrajinskou firmou Katran jí byly na dobu šesti měsíců pronajaty dva stroje Tu-134A (OB-1489 a OB-1490). 24. února 1993 zahájily lety na lince z Limy přes Trujillo do Tarapota. Po ukončení pronájmu byly spolu s dalšími třemi Tu-134A-3 (UR-65092, -65093 a -65123) pronajaty dalšímu peruánskému dopravci Imperial Air, který s nimi 23. července 1993 zahájil provoz na lince z Limy do Arequipy.\n\nUkrajinské letectvo používalo Tu-134A s červenými čísly 42 a 71. Kromě nich létal pro potřeby ukrajinské vlády salonní Tu-134A-3 (výr. č. 66372, UR-65556).\n\nVládní letectvo Ázerbájdžánu užívalo Tu-134B-3 (AL-65711), Kazachstánu pak verzi Tu-134A-3 (SSSR-65551). V Angole létal od roku 1977 salonní Tu-134A (49830, D2-ECC), v Mosambiku pak stejný typ (63497, C9-CAA) od roku 1982 až do 19. října 1986, kdy havaroval u Nelspruitu.\n\nLetouny Tu-134A létaly i u Československých státních aerolinií v celkovém počtu 14 strojů. První byl zařazen k ČSA 29. listopadu 1971 (OK-AFA, v. č. 1351406). K nasazení na linky pak došlo 9. prosince 1971 při letu z Prahy do Bratislavy a zpět, o dva dny později byl OK-AFA vypraven na obchodní let do libyjského Tripolisu. Druhý Tu-134A (1351410, OK-AFB) v barvách ČSA přistál v Praze 9. ledna 1972, který byl o dvanáct dní později nasazen na svůj první komerční let z Prahy do Bratislavy a Košic.\n\nDne 5. března 1972 pak ČSA převzaly třetí Tu-134A (2351504, OK-CFC), následovaný 10. března čtvrtým strojem OK-CFD (2351505), pátým v pořadí se stal 12. května OK-CFE (2351602) a o sedm dní později ještě OK-CFF (2351603). Další dodávky Tu-134A do Československa následovaly v roce 1973. 15. ledna rozšířil park ČSA letoun OK-CFG (2351701), 22. ledna pak OK-CFH (2351801) a 4. července přistál na Ruzyni OK-DFI (3351908). 20. listopadu 1974 přiletěl do pražské Ruzyně OK-EFJ (4323228) a o dva dny později OK-EFK (4323230). 2. ledna 1977 došlo ve večerních hodinách při přistávacím manévru ke kolizi letounu OK-CFD s Il-18 (OK-NAA). Havárie bez obětí na životech však skončila pro rozsáhlá poškození Tu-134A jeho sešrotováním 30. srpna 1978.\n\nDne 1. července 1977 ČSA převzaly dvanáctý stroj OK-HFL (7349913) a 22. prosince třináctý OK-HFM (7360142). 6. února 1978 se OK-AFB, letící s osádkou velitele Holka na pravidelné lince z Berlína do Prahy, stal obětí únosu a byl přinucen změnit kurs do Frankfurtu.\n\nČtrnáctý a poslední letoun Tu-134A (8360282, OK-IFN) pro Československé státní aerolinie byl zároveň stým exportním strojem OKB Tupoleva. Z moskevského letiště Domodědovo byl osádkou velitele M. Trnky přelétnut do Prahy 11. března 1978.\n\n11. října 1987 došlo v Praze po přistání k poškození stroje OK-AFB, letícího na lince z Budapešti. Vzhledem ke stáří letounu bylo rozhodnuto o jeho vyřazení. Po předchozí nezbytné opravě byl dne 5. května 1989 přelétnut osádkou velitele D. Raveaneho do Piešťan, kde byl po příslušných úpravách přeměněn na snack bar. 20. května 1988 provedl poslední let z Varšavy první Tu-134A (OK-AFA) ČSA, který byl po náletu 22 185 hodin 30. listopadu 1988 přelétnut do Minska. Sovětský letecký zkušební ústav poté tento letoun podrobil únavovým lámacím zkouškám. Stroj Tu-134A OK-CFE se stal 14. prosince 1990 exponátem muzea Airpark v italském Loretu u Ancony.\nV období let 1991-92 byly z provozu vyřazeny a následně sešrotovány letouny OK-CFC, -CFF a -CFG, OK-CFH byl přebudován na restauraci v blízkosti brněnské přehradní nádrže (od 10. září 1992 do roku 2000, kdy vyhořel). Stroj OK-DFI byl od února 1994 vystaven v prostorách letiště Aeroklubu Kolín. Po silném poškození větrnou smrští byl rovněž sešrotován.\n\nNásledně ČSA provozovala posledních pět exemplářů Tu-134A (OK-EFJ, -EFK, -HFL, -HFM a -IFN). Poslední tři letouny navíc prošly přestavbou interiérů u britské firmy Diamonite.\n\nVe stejné době jako ČSA se k převzetí typu Tu-134 připravovali také u tehdejšího Leteckého oddílu federálního ministerstva vnitra a u vojenského letectva.\n\nPro zajištění dopravy ministra národní obrany a dalších vysokých vojenských činitelů bylo rozhodnuto o zakoupení jednoho Tupolevu Tu-134A v salonní úpravě. 16. prosince 1971 přelétla po předchozím přeškolení na nový typ v SSSR posádka velitele plk. ing. Josefa Mošny do Kbel Tu-134A evidenčního čísla 1407 (výr. č. 1351407). Letoun sloužil u Dopravního leteckého pluku velitelství letectva a PVO v Praze -Kbelích a pro specifické úkoly byla tomuto letounu přidělena rovněž civilní imatrikulace OK-AFD.\n\nLetecký oddíl federálního ministerstva vnitra provozoval v období 1972 až 1983 celkem čtyři stroje , z toho dva v salonní a dva ve standardní úpravě interiéru. První Tu-134A OK-BYQ (1351409) na Ruzyni přistálo 17. ledna 1972 následován salonním OK-BYR (1351408) o dva dny později. Třetí letoun (OK-BYS, 1351503) byl dodán 7. března téhož roku. Primárním úkolem těchto strojů vnitra byla doprava nejvyšších státních činitelů tehdejší ČSSR a státních delegací. V roce 1977 trojici doplnil OK-BYT (49858). Všechny čtyři stroje byly po ukončení služby 26. září 1983 předány bulharskému Balkanu, který nechal přestavět interiér, upravil je na verzi A-3 a uskutečnil další řadu menších úprav.\n\nDalším uživatelem typu byla v roce 1993 společnost Air Moravia, která si pro charterové lety Tu-134 pronajímala od ČSA.\n\nOd 10. srpna do 12. září 1992 měla Tu-134B-3 (výr. č. 63410, SSSR-65704) pronajatý letecká společnost Enson Air od dopravce Latvio Latvian Airlines z Rigy. V Litvě pak nosil imatrikulaci YL-LBJ.\n\n\n\n\n\n"}
{"id": "233748", "url": "https://cs.wikipedia.org/wiki?curid=233748", "title": "ŠK Aqua Turčianske Teplice", "text": "ŠK Aqua Turčianske Teplice\n\nŠK Aqua Turčianske Teplice byl slovenský fotbalový klub, který sídlil ve městě Turčianske Teplice v Žilinském kraji.\n\nZaložen byl v roce 1911. Většinu své historie se klub jmenoval Baník Turčianske Teplice, po vstupu Jaroslava Fidrika v roce 1998 se přejmenoval na ŠK Aqua Turčianske Teplice. V roce 2011 majitel klubu zrušil mužský tým a následně i mládežnická družstva, což znamenalo faktický zánik klubu.\n\nSvé domácí zápasy odehrával na stadionu Turčianske Teplice s kapacitou 1 500 diváků.\n\nZdroj: \n\n\nZdroj: \n"}
{"id": "233749", "url": "https://cs.wikipedia.org/wiki?curid=233749", "title": "Belgické kolonie", "text": "Belgické kolonie\n\nBelgie byla po staletí pod nadvládou nejdříve španělských Habsburků (1519–1713) a poté rakouských Habsburků (1713–1794). Po krátké nadvládě Francie ji Vídeňský kongres přiřkl Nizozemí (1815–1830), samostatný belgický stát vznikl až po Belgické revoluci v roce 1830. V této době však již měly jiné evropské státy ekonomicky nejperspektivnější zámořské oblasti pod svou sférou vlivu, Belgie (stejně jako Německo či Itálie, jejichž novodobá státnost také vznikla v 19. století) tedy čelila tvrdé konkurenci tradičních koloniálních mocností, zejména Anglie nebo Francie. Belgie vlastnila následující kolonie:\n\n\n\n"}
{"id": "233750", "url": "https://cs.wikipedia.org/wiki?curid=233750", "title": "Arthur Honegger", "text": "Arthur Honegger\n\nArthur Honegger (10. března 1892 Le Havre, Francie – 27. listopadu 1955 Paříž) byl švýcarský hudební skladatel, narodil se ve Francii a velkou část života prožil v Paříži. Byl členem Pařížské šestky. Jeho nejhranějším dílem je nejspíš orchestrální skladba \"Pacific 231\", která imituje zvuk parní lokomotivy.\n\nNarodil se v Le Havru, studoval harmonii a hru na housle na Pařížské konzervatoři, kam se po krátkém pobytu v Curychu vrátil a pokračoval ve studiu u Charlese Widora a Vincenta d'Indyho. V roce 1918 napsal hudbu k baletu \"Le dit des jeux du monde\", kde se poprvé projevil jeho charakteristický styl. V roce 1926 se oženil s klavíristkou a spolužačkou na konzervatoři Andrée Vaurabourgovou a roku 1932 se jim narodila dcera Pascale. Měl také syna Jeana-Clauda (1926-2003) se zpěvačkou Claire Croizovou.\n\nNa začátku 20. let na sebe výrazně upozornil svým dramatickým žalmem \"Le Roi David\" (\"Král David\"), který se dodnes objevuje v repertoáru různých sborů. \n\nByl veřejně znám jako velký železniční fanoušek - jednou řekl: \"Vždycky jsem vášnivě miloval lokomotivy. Pro mě jsou to živá stvoření a miluji je, jako ostatní milují ženy nebo koně.\" Svou skladbou \"Mouvement symphonique\" \"PACIFIC 231\" (hudební ztvárnění jízdy parní lokomotivy z roku 1923) si získal velkou popularitu. Období mezi světovými válkami bylo pro něj velmi plodné. Složil hudbu k výpravnému filmu Abela Ganca \"Napoleon\", vytvořil třináct baletů a dvanáct dramatických vokálních děl - jedno z nich, dramatické oratorium \"Jeanne d'Arc au bûcher\" (\"Jana z Arku na hranici\", 1935), je považováno za jednu z jeho nejlepších prací. S Jacquesem Ibertem spolupracoval jak na opeře \"L'Aiglon\" (1937) tak na operetě \"Les Petites Cardinal\" (\"Malý kardinál\", (1938). Jednou z nejzdařilejších komorních skladeb je \"Danse de la Chèvre\" (1921) pro sólovou flétnu , věnovanou René Le Royovi. Tato skladba hýří živostí, mládím, ale také přímočarostí, která je příznačná pro celou jeho tvorbu.\n\nPo celou dobu byl ve styku se Švýcarskem, zemí původu svých rodičů, ale po vypuknutí války a nacistické invazi se v Paříži cítil uvězněn. Připojil se k utajenému hnutí Francouzský odpor a i když nacisté do jeho práce nijak výrazněji nezasahovali, přesto se cítil kvůli válce sklíčený. V období od počátku okupace do smrti napsal čtyři symfonie, které jsou považovány za jedny z nejvýznamnějších symfonických děl 20. století. Nejznámější z nich je v pořadí třetí - \"Symphonie liturgique\", jejíž tři věty připomínají latinskou mši (\"Dies Irae\", \"De profundis clamavi\" a \"Dona nobis pacem\"). Ta vznikla v roce 1946 hned po skončení druhé světové války. Naprostý kontrast představuje Symfonie č. 4 \"Deliciae Basilienses\" (\"Požitky Basileje\"), ve které skladatel opěvuje uvolněné dny strávené v Basileji během války.\n\nPoslední dílo - \"Vánoční kantátu\" napsal v roce 1953. Zemřel doma na následek infarktu 27. listopadu 1955 a byl pohřben na Cimetière Saint-Vincent v Paříži.\n\nVýraznými prvky jeho kompozičního stylu jsou zejména:bachovský kontrapunkt, energické rytmy, koloristické harmonie, melodická bohatost, impresionistická práce se zvučností orchestru a velmi formální výstavba děl. Díla mají v porovnání s díly ostatních členů Pařížské šestky vážnější charakter.\n\nJeho portrét je v současné době zobrazen na švýcarské dvacetifrankové bankovce.\n\nOpusová čísla jsou převzata z původního katalogu Harryho Halbreicha.\n\n\n\n\n\n\n\n"}
{"id": "233751", "url": "https://cs.wikipedia.org/wiki?curid=233751", "title": "General Products", "text": "General Products\n\nGeneral Product je fiktivní loutkařská společnost, která vyráběla nejspolehlivější a nejbezpečnější vesmírné lodě s trupem, který nebylo možné nikterak zničit. Firma měla vybudované obsáhlé obchodní impérium, které se podobně jako loutkaři zničehonic rozpadlo a zmizelo, když se loutkaři dozvěděli o explozi galaktického jádra.\n\nOdkazy na firmu se vyskytují ve větším množství povídek a knih od Larryho Nivena, jako například ve sbírce povídek Neutronová hvězda, ve které je objevena mrtvá posádka v neporušené vesmírné lodi od firmy General Products. Je započato vyšetřování, které má objasnit příčiny smrti.\n"}
{"id": "233752", "url": "https://cs.wikipedia.org/wiki?curid=233752", "title": "48/49", "text": "48/49\n\n48/49 je debutové album německé punkové kapely Beatsteaks, které bylo natočeno v listopadu 1996 a vyšlo v únoru následujícího roku. Po vydání této desky podepsala kapela smlouvu s americkým prestižním labelem Epitaph, u kterého vyšly další nahrávky.\n"}
{"id": "233753", "url": "https://cs.wikipedia.org/wiki?curid=233753", "title": "Médie", "text": "Médie\n\nMédie (staropersky \"Máda\", řecky \"Μηδία\") je název historické země na severozápadě dnešního Íránu, ve starověku obývané indoevropským etnikem Médů, spřízněným s Peršany. Médové tuto oblast osidlovali od 2. tisíciletí př. n. l.\n\nV 6. století př. n. l. vytvořili Médové říši, která se rozprostírala od Černého moře až do střední Asie (zhruba dnešní Afghánistán) a která ovládala mnoho států a národů. Nejsilnějším z nich byli Peršané, kteří Médy později porazili a jejich říši ovládli. Médové založili první íránskou říši hodnou toho jména, přičemž někteří vědci a historikové věří, že jejich potomky jsou současní Kurdové, žijící na pomezí Íránu, Iráku, Sýrie a Turecka.\n\nPůvod a dějiny Médů jsou zahaleny rouškou tajemství, jelikož nemáme téměř žádné informace z první ruky ani památky jimi vystavěné. Flavius Iosephus odvozuje původ Médů od biblického Madaie, syna Jefetova, ale zároveň říká, že Médové se sami nazývali Árjové a teprve po usídlení v oblasti Íránu přijali jméno Médové.\n\nHérodotos vyjmenovává ve svých \"Dějinách\" šest médských kmenů – Búsy, Paretakenie, Struchaty, Arizanty, Búdie a Mágy. Hérodotos se taktéž zmiňuje o tom, že Médové měli stejný oděv jako Peršané a že i v jiných ohledech se jim velmi podobali. Jméno Médové prý dostali podle Médei, známé z řeckých bájí, jež pomohla Jásónovi a jeho Argonautům získat Zlaté rouno.\n\nHistoricky jsou Médové poprvé doloženi v asyrských pramenech k roku 836 př. n. l., za vlády krále Salmanassara III., přičemž o století později je zmiňován i jejich první vládce Dajukku (Deiokés). Médové platili Asyřanům po větší část 8. i 7. století př. n. l. tribut.\n\nV druhé polovině 7. století př. n. l. se vládci Médů z rodu Deiokovců osamostatnili. Za zakladatele médské říše lze pravděpodobně pokládat již krále Fraorta, ale teprve za jeho syna Kyaxara II. se země stala velmocí, jejíž vliv sahal daleko za hranice vlastní Médie. Podle Hérodota předcházela nástupu Kyaxara na trůn skythská invaze a nadvláda Skythů v regionu prý trvala 25 let.\n\nRoku 612 př. n. l. vyvrátil Kyaxarés Urartu a ve spojení s babylonským králem Nabopalassarem z chaldejské dynastie se mu podařilo dobýt hlavní město asyrské říše – Ninive. Od té chvíle ovládali Médové většinu Íránu, Asýrii, severní Mezopotámii, Arménii a Kappadokii. Po útoku na Lýdii a po bitvě u řeky Halys roku 585 př. n. l. králové Kilikie a Babylónu zasáhli a sjednali mezi válčícími stranami mír. Babylonský panovník Nabukadnezar II. se oženil s Kyxarovou dcerou, a až do vzestupu Peršanů trvala v regionu rovnováha sil.\n\nV roce 553 př. n. l. povstal médský vazal Kýros II., král Persidy z rodu Achaimenovců, proti svému dědovi, Kyaxarovu synu Astyagovi, panujícímu od roku 585 př. n. l. Rozhodujícího vítězství nad Médy dosáhli Peršané roku 550/549 př. n. l., kdy Astyaga zajali vlastní lidé a předali ho Kýrovi.\n\nV říši Achaimenovců zastávali Médové díky svému příbuzenství s Peršany prominentní postavení – stáli vždy po boku Peršanů, jejich dvorní obyčeje Peršané přijali za své a mnoho Médů se stalo vysokými úředníky, satrapy či vojevůdci. Přesto však několikrát došlo v zemi k povstáním (nejvýznamnější bylo Fravartišovo z roku 522 př. n. l.). Během perské nadvlády tvořila Médie tzv. velkou satrapii, k níž patřily i Arménie, Parthie a Chorazmie – hlavním městem byly Ekbatany, dnešní Hamadán.\n\nDalší osudy Médie ve starověku byly totožné s osudy ostatních zemí v oblasti – po dobyvateli Persie, Alexandru Velikém, zde vládli makedonští Seleukovci, vystřídaní v polovině 2. století př. n. l. Parthy v čele s králem Mithradatem I. O tři sta let později, kolem roku 220 n. l., pak Médii ovládl zakladatel novoperské říše Ardašír z rodu Sásánovců – v držení jeho potomků země zůstala až do arabských výbojů v 7. století n. l.\n\n\n\n"}
{"id": "233757", "url": "https://cs.wikipedia.org/wiki?curid=233757", "title": "Trillian (postava)", "text": "Trillian (postava)\n\nTricia McMillanová, ve filmu Tricia Marie McMillanová, známá též jako Trillian je postava ze sci-fi série \"Stopařův průvodce po Galaxii\".\n\nTrillian je vystudovaná astrofyzička, která pracovala jako moderátorka v televizi. Krátce před zničením Země se setkala na jednom večírku v Islingtonu s Arthurem Dentem a následně také se Zafodem Bílbroxem, který ji odvedl na svou kosmickou loď. To jí zachránilo život a následně se spolu s Arturem stali posledními pozemšťany.\n\nV televizní adaptaci ji představovala Sandra Dickinsonová. Ve filmu z roku 2005 ji hrála Zooey Deschanelová.\n"}
{"id": "233764", "url": "https://cs.wikipedia.org/wiki?curid=233764", "title": "Kabel Plus", "text": "Kabel Plus\n\nKabelový operátor Cable Plus (česky Kabel Plus) vznikl jako první poskytovatel kabelové televize v České republice v lednu 1991 a už během prvních pár let své existence se stal největším kabelovým operátorem ve střední a východní Evropě.\n\nKabel Plus a.s. byla společnost holdingového typu s dceřinými společnostmi v deseti různých regionech České republiky a na Slovensku. Původní sídlo až do roku 1998 se nacházelo na Nádražní ulici v Ostravě, kde bylo také televizní studio Prométheus, které Kabel Plus odkoupil od České televize. Po roce 1998 byla společnost přestěhována do Prahy. V říjnu 1996 se majoritním vlastníkem Kabelu Plus stala společnost US WEST International (dnes známa jako MediaOne International) – jedna z divizí MediaOne Group patřící mezi největší komunikační společnosti na světě. V roce 1999 společnost Kabel Plus a.s. měla více než 500 zaměstnanců.\n\nSpolečnost Cable Plus pro zvýšení oblíbenosti zahraničních televizních kanálů, které vysílala ve své nabídce, začala některé televizní stanice částečně dabovat do češtiny anebo slovenštiny.\n\nProevropský sportovní kanál Eurosport začala pro kabelovou síť Kabel Plus dabovat pražská dceřiná společnost Kabel Plus Sport, která se ještě v nedávné době podílela na přípravách vysílání krátkých pořadů pro Sazka (tj. Šťastných 10, Sportka, a jiné). Do té doby českou mutaci Eurosportu vysílaly i další kabeloví operátoři jako například Dattelkabel a Kabelnet Holding. Česká verze Eurosportu přetrvala dodnes, jen se nabídka překládaných (komentovaných) sportovních přenosů ohromně zvětšila a nyní je komentován celý rozsah vysílání. Českou verzi Eurosportu lze zachytit také prostřednictvím satelitu Astra, zvukový signál je však kódován systémem CryptoWorks, ale mají k němu přístup abonenti satelitní televize UPC Direct.\nTNT (Turner Network Television) byl neplacený americký filmový kanál vysílající klasické filmy americké a britské produkce. Tento program v nočních hodinách (22.00–6.00 hod.) nahrazoval vysílání dětského programu Cartoon Network. Kabel Plus začal ve svých sítích některé tyto filmy dabovat do češtiny, avšak měsíční podíl dabovaných filmů byl příliš malý a nakonec táto činnost zanikla. Zřejmě se nenašel dostatek českých nadšenců pro americké klasické filmy z 30.–80. let.\n\nSlovenský komentář k jednomu z nejoblíbenějších světových dokumentárních programů Discovery channel se objevil okolo roku 1999, kdy dceřiná společnost Kabel Plus Východné Slovensko a.s. začala tento program překládat. Vedle kabelových rozvodů byl komentář k programu slyšet i na vedlejší zvukové nosné přímo u programu Discovery channel vysílající na družici Astra (19,2° východně).\n\nPři vzniku satelitní televize UPC Direct došlo k rozšíření překladu a obohacení i o český dabované pořady.\n\nVe svém ostravském studiu Prométheus Kabel Plus daboval pro potřeby vlastního filmového kanálu Cable Plus Film (česky Kabel Plus Film) seriály a filmy (jako například Detektiv Nash Bridges, Faktor PSI, atd.), aby si udržel svou konkurenceschopnost mezi ostatními českými a slovenskými programy.\n\nINFOkanál Kabel Plus byl lokálně spravovaným kabelovým programem, který měl za úkol informovat o změnách, novinkách či nabídkách největšího kabelového operátora. Za celou dobu své existence prošel mnoha změnami a jeho transformace do takzvaného „létajícího kanálu“ ve stylu Bloomberg (ve výřezu obrazovky se střídaly TV kanály, vysílaly se ukázky a poutače. V ostatní části obrazovky pro změnu lítaly nejrůznější textové informace.). INFOkanál Kabel Plus byl původně videotextový program, později se zde vysílaly i reprízy pořadu z filmového programu Cable Plus Film (např. pořad pro děti Telefór, který se mimo jiné vysílal souběžně na Kabel Plus Film a na tehdejší Premiéře TV (regionální stanici TV Sever na Ostravsku)).\n\nCable Plus Film (česky Kabel Plus Film) byl prvním českým filmovým programem a zároveň první televizní stanici vysílající z moravskoslezské metropole Ostravy. Asi od roku 1995 byl signál Kabelu Plus Film přenášen také přes ruský satelit Gorizont 26 (11.575/RZ), později byl signál přesunut na německý satelit DFS Kopernikus 2 (11.11.475/H, kód.VideoCrypt 2), kde vysílal vedle českého programu Premiéra TV. Signál obou stanic byl částečně kódován (pořady nekódovány, filmy a seriály ano). V roce 1997 signál začali komprimovat na uplinkové stanici v Praze na Kavčích Horách a tímto započala první česká digitální satelitní platforma (paket) CzechLink (dnes CS Link). Od roku 1998 pro neustále snižující se oblibu tohoto programu bylo vysílání zastaveno a nahrazeno českou verzí programu Hallmark, který je známý po celém světě a vysílá ve více než 150 zemích světa. Pokud si chcete přečíst více informací o programu Kabel Plus Film, klikněte sem.\n\nSpolečnost Kabel Plus se v pozdějších letech podílela na tvorbě českého seriálu Bubu a Filip společně s Českou televizí, která však tento pořad odvysílala v okolí Vánoc o x let později. Do té doby mohli tento pořad zhlédnout pouze diváci filmového programu Kabel Plus Film. Jedním z dalších filmových projektů byl úspěšný český dramat – film Fany s Jiřinou Bohdalovou v hlavní roli.\n"}
{"id": "233765", "url": "https://cs.wikipedia.org/wiki?curid=233765", "title": "Bojíte se tmy?", "text": "Bojíte se tmy?\n\nBojíte se tmy? (v anglickém originále Are You Afraid of the Dark?) je dětský strašidelný televizní seriál. Celkem má 91 epizod, v České republice běžel nejdříve na televizní stanici ČT1 a později Supermax. Je americko-kanadského původu, jako společný koprodukční projekt kanadských společností YTV a Cinar a amerického Nickelodeonu. \n\nJeho epizody byly natáčeny v letech 1990 až 2000 (celkem 7 sezón). Jednotlivé příběhy však spíše než hororového charakteru obsahovaly prvky sci-fi a městských legend, jako jsou například kouzelná tajná patra, magie, čarodějnice či zakázané staré domy.\n"}
{"id": "233767", "url": "https://cs.wikipedia.org/wiki?curid=233767", "title": "Laktovegetariánství", "text": "Laktovegetariánství\n\nLaktovegetariáni (někdy \"lakto vegetariáni\") jsou vegetariáni, kteří sice nejedí maso, ryby ani vejce, ale jedí mléčné výrobky (například mléko, sýr, máslo nebo jogurt). Název pochází z latiny, kde \"lacto\" znamená mléko.\n\nTento druh vegetariánství je celosvětově nejrozšířenější. Tento fakt je zapříčiněn tím, že 70 % vegetariánů na světě pochází z Indie, kde laktovegetariánství vysoce převažuje. Proto když se v Indii hovoří o vegetariánství bez bližšího určení, myslí se jím toto.\n\nV Evropě a Spojených státech je běžnější lakto-ovo vegetariánství, avšak lakto vegetariánství je také rozšířeno.\n\nV Praze byla otevřena soukromá vegetariánská mateřská jazyková škola Happy Child, kde je podávána laktovegetariánská strava.\n\nV letecké dopravě neexistuje označení pro laktovegetariánské jídlo, a proto musí být podáváno veganské jídlo pod zkratkou VGML.\n\nTato forma vegetariánství je také podporována mnoha východními náboženstvími jako džinismem, hinduismem nebo buddhismem. V západním světě byla také rozšířena hnutím Hare Krišna v šedesátých letech minulého století.\n\nV Antickém Řecku byli nejznámějšími lakto vegetariány Pythagorejci.\n\nTuto formu vegetariánství si často volí lidé z toho zdravotního důvodu, že se pokoušejí snížit hladinu cholesterolu, který je ve vysoké míře obsažen ve vaječném žloutku.\n\nEtickým důvodem může být považování konzumace vajec za rovnocenné konzumaci masa a zabití živého zárodku. Naopak konzumace mléčných výrobků neovlivňuje zabíjení zvířat a při správném postupu není telatům odepřeno potřebné množství mléka a člověk může konzumovat zbytek mléka pro získání nenahraditelných živin a vitamínů.\n\nMéně striktní formou vegetariánství je lakto-ovo vegetariánství, které umožňuje konzumaci vajec. Naopak veganství zakazuje kromě mléčných výrobků také konzumaci vajec. Mezistupněm může být společně s lakto vegetariánstvím také ovo vegetariánství, které sice zakazuje mléčné výrobky, ale vejce ne.\n\n\n"}
{"id": "233778", "url": "https://cs.wikipedia.org/wiki?curid=233778", "title": "Wilhelm von Bismarck", "text": "Wilhelm von Bismarck\n\nWilhelm Otto Albrecht hrabě von Bismarck-Schönhausen (1. srpna 1852, Frankfurt nad Mohanem – 30. května 1901, Varzin) byl německý politik a druhý syn říšského kancléře Otto von Bismarcka.\n\nStudoval práva, byl účastníkem francouzsko-německé války (1871). V roce 1873 nastupuje do justice (nejprve jako soudní referendář, od roku 1878 jako čekatel).\n\nV roce 1879 byl zemským radou Hanauského kraje, v letech 1889-1895 byl hejtmanem (Regierungspräsident) Hannoveru, v letech 1895-1901 správcem (Oberpräsident) v provincii Východní Prusko.\nV letech 1878-1881 byl členem Reichstagu (Říšský sněm), v letech 1882-1885 poslancem Pruské sněmovny.\n"}
{"id": "233785", "url": "https://cs.wikipedia.org/wiki?curid=233785", "title": "Tupolev Tu-144", "text": "Tupolev Tu-144\n\nTupolev Tu-144 (, v kódu NATO „Charger“) je vyřazený proudový dopravní nadzvukový letoun (SST). Jedná se o první z jediných dvou SST, které vstoupily do služby; druhým je anglo-francouzský Concorde. Návrh byl dílem sovětské konstrukční kanceláře Tupolev vedené Alexejem Tupolevem a výroba probíhala ve voroněžské letecké továrně v Rusku. Celkem provedl 55 služebních letů s cestujícími na palubě v průměrné provozní nadmořské výšce 16 000 a rychlostí kolem 2 000 km/h (Mach 1,6). \n\nPrototyp vzlétl 31. prosince 1968 poblíž Moskvy z letiště Žukovskij dva měsíce před prvním letem Concordu. Tu-144 překonal rychlost zvuku 5. června 1969 a 26. května 1970 se stal prvním komerčním dopravním prostředkem, který překročil Mach 2. Na Západě se pro něj ujala přezdívka „Konkordski“ nebo „Concordski“, narážející na podobný letoun Concorde. Jeden z Tu-144 se v roce 1973 na pařížské letecké přehlídce zřítil a další vývoj se oddálil. Letoun byl zaveden do komerční služby 1. listopadu 1977 téměř dva roky po Concordu kvůli rozpočtovým omezením. V květnu 1978 se při zkušebním letu během dodávky zřítil další Tu-144 (vylepšená verze s označením Tu-144D) a osobní flotila byla trvale uzemněna po pouhých 55 pravidelných letech. Letoun zůstal v provozu jako nákladní letadlo až do roku 1983, kdy bylo provedeno celkem 102 komerčních letů. Tu-144 byl později používán v rámci sovětského vesmírného programu k výcviku pilotů raketoplánu Buran a NASA pro nadzvukový výzkum.\n\nRozhodnutí o vývoji Tu-144 bylo učiněno v době velkých nadějí vkládaných v technický pokrok, kdy odborníci věřili, že brzy vznikne poptávka po stovkách kusů podobných dopravních letadel. Například Boeing, vyvíjející v té době svůj slavný 747, uváděl jako výhodu koncepce pilotní kabiny na horní palubě, že po nástupu nadzvukových dopravních letadel bude snadné nepotřebná Jumba přestavět na nákladní verzi.\nVývoj byl ovlivněn řadou významných sovětských úspěchů při soupeření mezi SSSR a Západem, stejně jako atmosférou přežívající špiónománie. S nástupem velké ropné krize v 70. letech však zájem o nadzvuková dopravní letadla prudce opadl – u konkurenčního Concordu byly zrušeny všechny objednávky s výjimkou státních Air France a British Airways, a ani Aeroflot o zavádění Tu-144 nejevil velký zájem. Velmi ambiciózní americký projekt Boeing 2707 (Ma = 2,7; vzletová hmotnost 300 t) byl kvůli technickým problémům nejprve zcela přepracován a poté v roce 1971 definitivně ukončen. V průběhu 70. a 80. let se dostávaly do popředí otázky ochrany životního prostředí. Letounům byla vytýkána vysoká spotřeba paliva, narušování ozónové vrstvy a velký hluk.\nMinistrem civilního letectví SSSR se v roce 1970 stal Boris Bugajev, bývalý válečný letec a pilot-instruktor Aeroflotu. K myšlence provozování Tu-144 se stavěl značně rezervovaně a za hlavní prioritu považoval vývoj a uvedení do provozu velkokapacitního Il-86. Zastáncům Tu-144 se však podařilo prosadit do závěrů 24. sjezdu KSSS v r. 1971 i požadavek na zařazení Tu-144 do pravidelného provozu ještě v téže pětiletce, neboli do konce roku 1975. Práce na projektu tedy pokračovaly, i když v SSSR neexistovala skupina obyvatel, schopná platit cenu letenky, pokrývající náklady na provoz a údržbu.\n\nVedením vývoje letounu byla pověřena na Žukovské výzkumné a vývojové základně (letiště Ramenskoje – na mapě ) konstrukční kancelář Alexeje Tupoleva, syna slavného konstruktéra Andreje Tupoleva. Bylo rozhodnuto, že budou postupně vyvinuty dvě verze, nejprve s doletem 4 000 km a později 6 000 km.\n\nAerodynamický návrh komplikoval velký rozsah výšek i provozních rychlostí. V průběhu vývoje prověřili konstruktéři několik desítek variant, zpočátku i s klasickými ocasními plochami, které kvůli nárůstu odporu vzduchu brzy zavrhli. Křídlo bylo postupně testováno v novém aerodynamickém tunelu na Žukovské základně, na MiG-21I „analog“ i na prototypovém letounu. Úpravy byly později prováděny i během sériové výroby. Křídlo má prakticky symetrický profil, s výrazným podélným i příčným prohnutím a s dvakrát čtyřmi elevony. Bylo vyrobeno převážně z hliníkových slitin. Na tepelně nejnamáhanější součásti, jako náběžné hrana křídla, elevony, kormidlo apod., však bylo nutno použít titanové slitiny a nerezovou ocel. Použití kachních ploch bylo zpočátku odmítnuto kvůli destabilizaci hlavního křídla při vyšších rychlostech, později bylo navrženo velmi účinné řešení – jejich odklápění od trupu pouze během vzletu a přistání. V těchto fázích letu se také sklápěla příď (včetně čelního krytu pilotní kabiny), aby byl umožněn pilotům dostatečný výhled na VPD. Aerodynamické řešení patří k silným stránkám letounu. Podobnost při povrchním srovnání s Concordem dala vzniknout dohadům o sovětské průmyslové špionáži.\n\nKlíčovým prvkem, určujícím vlastnosti stroje, jsou pohonné jednotky. Sověti však příhodný motor neměli k dispozici. Narychlo vyvinutý motor Kuzněcov NK-144 měl sice výhodné charakteristiky, ale kvůli tomu, že značná část tahu byla dosahována pomocí přídavného spalování, vyznačoval se i značně vysokou spotřebou paliva. Modernizovaná verze NK-144A přinesla sice určité zlepšení, ale spotřeba paliva byla stále zhruba dvojnásobná, než by bylo třeba k dosažení požadovaného doletu. Od roku 1964 však byl postupně vyvíjen neforsážní motor Kolesov RD-36-51, který už zadané požadavky úspěšně splnil. Slabším místem ale zůstalo řízení přívodu vzduchu k motorům při zachování přijatelných aerodynamických ztrát.\n\nPrototypový letoun, nestandardně vybavený vystřelovacími sedačkami, se jako první dopravní nadzvukový letoun na světě poprvé vznesl 31. prosince 1968 (2 měsíce před Concordem), poté, co dva týdny čekal na příznivé počasí. Tehdejší druhý pilot M. V. Kozlov později zahynul na prvním sériovém stroji při nehodě v Paříži a první pilot E. V. Jeljan se zranil při nouzovém přistání v roce 1978. Dne 5. června 1969 překonal Tu-144 jako první civilní dopravní letoun na světě rychlost zvuku a 15. července téhož roku překročil rychlost Ma = 2. Prototyp víceméně splnil očekávání – kromě nedostatečného doletu měl ale i jisté problémy s přehříváním ocasní části způsobeným horkými plyny z motorů a s příliš vysokou přistávací rychlostí. Přehřívání konstruktéři odstranili u sériového Tu-144S přesunutím dvojic motorů ke kořenům křídla. To si vyžádalo zvětšení plochy křídla a změny v jeho konstrukci. Problémy s přistávací rychlostí vyřešilo doplnění sklopných kachních ploch. Dolet se použitím modernizovaného motoru NK-144A poněkud zvýšil. Když byl na letoun č. 77105 pokusně osazen motor RD-36-51A, bylo ověřeno, že je reálné i dosažení doletu přes 6 000 km.\nLetouny se zvýšeným doletem dostaly označení Tu-144D. Hned při zalétávání prvního kusu však došlo k porušení těsnosti palivového potrubí a letoun byl nucen kvůli výpadku tří motorů kvůli požáru nouzově přistát. Poté byly dokončeny ještě čtyři kusy, jeden zůstal rozpracovaný a celý program byl ukončen. Zároveň byly zastaveny i práce na vylepšené verzi s označením Tu-144DA, která měla mít dolet 7-7,5 tis. km, vzletovou hmotnost 235 t a poháněna měla být vylepšenými motory RD-36-61, vybavenými obraceči tahu.\n\nJedinou další variantou se tak stala modernizace letounu č. 77114, na které byla ve spolupráci s NASA a řadou dalších amerických společností z oblasti leteckého průmyslu, prováděna měření v souvislosti se studií možností SST 2. generace. Na stroji byly osazeny motory NK-321 z Tu-160, zvětšen úhel sklonu přídě a modernizována avionika. Rusové zajišťovali přestavbu letounu i jeho provoz, za což NASA celkem zaplatila 14 mil. USD. Tato varianta byla označena jako Tu-144LL.\n\nDo pravidelného provozu byly nasazeny pouze stroje Tu-144S s motory NK-144A. Nejprve byla 26. prosince 1975 zahájena přeprava pošty a nákladů na lince Moskva-Alma Ata. Později, po obdržení průkazu letové způsobilosti, byla 1. listopadu 1977 zahájena i přeprava osob na téže trase. Typový certifikát letoun obdržel 29. října 1977. Létalo se jednou týdně. Vzdálenost mezi městy činí 3 260 km. Dvouhodinový let probíhal ve výšce 16–17 km, v křesle prvního pilota seděl vždy některý ze zkušebních pilotů. Bylo uskutečněno celkem 55 letů, přepraveno dohromady 3 284 osob, přičemž jejich počet v letadle nikdy (s výjimkou posledního letu) nepřesáhl 80. Letoun vylétal ráno v 8:30 hod. z Moskvy jako let č. 499 a zpět startoval z Alma-Aty jako let č. 500 ve 14:00 hod. moskevského času. Na linku byly nasazeny letouny č. 77109 a 77110. Cena letenky byla 68 rublů (na podzvukových letadlech 48 rublů). V této souvislosti se hodí poznamenat, že Tu-144S mělo spotřebu paliva na kilometr a cestujícího téměř 10× větší než Tu-154 a i náklady na údržbu byly enormní. \n\n23. května 1978 došlo při zalétávání letounu Tu-144D k požáru, když praskl přívod paliva. Při následném nouzovém přistání přišli o život dva členové posádky. Tragický incident vedl k tomu, že byly lety s cestujícími pozastaveny a nakonec nebyly už nikdy obnoveny. Typ Tu-144D sice obdržel v polovině osmdesátých let průkaz letové způsobilosti pro přepravu osob, ale do provozu nebyl nikdy nasazen.\n\n\nCelkem vzlétlo 16 strojů, jeden zůstal nedokončen.\n\nK nehodě došlo 3. června 1973, v 15:29 SEČ, při druhém předváděcím letu na 30. pařížském mezinárodním aerosalónu na letišti v Le Bourget, před zraky více než dvou set tisíc diváků. Letoun Tu-144 č. 77102, pilotovaný M. V. Kozlovem, provedl ke konci letové ukázky několik neplánovaných manévrů. V přistávací konfiguraci předvedl stroj nízký průlet minimální rychlostí nad částí VPD 03, potom přešel se zapnutou forsáží do strmého stoupání na výšku 1200 m, při němž byl zasunut podvozek. Dále pak pokračoval ve vodorovném letu a zahájil sklápění kachních ploch. Krátce na to přešel letoun nečekaně do nekontrolovaného strmého klesání. Ve výšce kolem 500 m získal pilot znovu vládu nad strojem a pokusil se jej vyrovnat. Přibližně 250 m nad zemí došlo vlivem velkého přetížení k destrukci letounu, spojené se vznícením paliva, a trosky stroje dopadly na okraj městečka Goussainville. Zahynula celá šestičlenná posádka, 8 lidí na zemi, bylo poškozeno 20 domů v místě dopadu a 5 prakticky zničeno. V kritickou dobu prolétal nad Tu-144 francouzský průzkumný letoun Dassault Mirage IIIR, který tajně fotografoval sovětský letoun s vyklopenými kachními plochami. Závěrečná zpráva francouzsko-sovětské vyšetřovací komise neobjasnila příčiny havárie a kolem nehody postupně vznikla řada dohadů a spekulací.\n\nPodle jedné z medializovaných teorií souvisela ztráta kontroly letounu s úhybným manévrem Tupoleva před střetem s Mirage. Zveřejněné snímky však ukazují, že tou dobou letěla Mirage souběžně, asi kilometr před Tu-144. Teorie o upadlé filmové kameře, která zablokovala řízení, byla vyloučena už vyšetřovateli. Značně exoticky zní dnes dobová hypotéza o selhání součástek letounu, které byly slepě okopírovány podle záměrně chybných výkresů, které západní zpravodajské služby podstrčily sovětským agentům. \n\nPodle postupně zveřejňovaných dokumentů ze sovětského vyšetřování a svědectví některých účastníků nebyl letoun v době konání přehlídky ještě zcela dokončen, a také se na něm zkoušely a odlaďovaly systémy, které měly být později implementovány do sériové produkce. Nové křídlo letounu čekalo ještě zpevnění na základě zatěžovacích zkoušek, v letounu byly nedokončené elektronické systémy pro zlepšení horizontální a vertikální řiditelnosti a stabilizaci letu. Aby nedopatřením nedošlo k jejich zapnutí, byly příslušné spínače a nastavovací prvky umístěny na speciálním ovládacím panelu pod zaplombovaným zákrytem. Zatímco obvody pro horizontální, směrové řízení byly už víceméně funkční, obvody pro svislé, podélné řízení kompletní nebyly a jejich aktivace vyvolávala extrémní výchylku elevonů (řídící plochy na křídle). Když po první letové ukázce západní média hodnotila manévrovatelnost u Tupoleva jako znatelně horší než u Concordu, rozhodli se Sověti předvést, co jejich stroj dokáže a odstranili zákryt – zřejmě nedopatřením však zapnuli systémy oba. Když se pak přiklopením kachních ploch nekompletní systém aktivoval a vychýlil elevony, nemohl je pilot řízením vyrovnat, neboť se současně vysunul i mechanický omezovač řídící páky. Letadlo začalo prudce klesat, narůstala rychlost a zvyšoval se boční náklon. Posádka téměř okamžitě zahájila zpětné vysunutí kachních ploch, aby se obnovila řiditelnost letounu, ale pilot už nebyl schopen letadlo vyrovnat, aniž by přetížení překročilo hranici 4G. Vzniklé síly způsobily zlomení nosníku levé poloviny křídla a následně destrukci stroje.\n\nPrvní letoun nové verze Tu-144D (č. 77111) byl po předání z voroněžského výrobního závodu dokončován a zalétáván na Žukovské základně (na mapě ). Dne 23. května 1978 se uskutečnil kontrolní let, jehož hlavním úkolem bylo dosažení rychlosti Ma = 2. Během letu pilot sklesal na 3 000 m a snížil rychlost na 480 km/h. V tu chvíli byl zaznamenán významný rozdíl (4,7 t) v množství spotřebovaného paliva, měřený nezávislými systémy. Vzhledem k tomu, že dosud nebyly zkalibrovány průtokoměry paliva, nepřikládala tomu posádka dostatečnou pozornost a pokračovala dle plánu v 18:45 hod zkouškou pomocné energetické jednotky APU. Start APU se však nezdařil, místo toho se objevila světelná a zvuková signalizace \"Požár\". Palubní inženýr okamžitě vypnul motor č. 3 a spustil jeho hašení a velitel Popov dal povel k návratu. Po otáčce ohlásil inženýr výpadek motoru č. 4. Velitel informoval letiště, že letí jen na dva motory a požádal o aktivaci požárních jednotek. Situace se zdramatizovala, když vypadl i motor č. 1 a do kokpitu začal stále více pronikat černý kouř. Za této situace rozhodl velitel okamžitě nouzově přistát. Letoun dosedl relativně měkce na břicho, nedaleko od obce \"Iljinskij Pogost\" (na mapě ). Po poli klouzal víc než půl kilometru, přičemž ztratil všechny motory a podvozky. Po zastavení se požár rozšířil na celý letoun. Z osmičlenné posádky zahynuli kvůli deformacím konstrukcí dva inženýři, druhý pilot Jeljan se zranil a ostatní vyvázli bez zranění. V důsledku nehody byl pozastaven pravidelný provoz Tu-144S, který už nebyl nikdy obnoven.\n\nV průběhu vyšetřování se ukázalo, že ve stěně palivového potrubí se objevila únavová trhlina, kterou vyteklo do prostoru křídla kolem 8 t paliva. Trhlina vznikla v místě oslabení trubky otvorem pro čidlo, za clonou, na které se rozkmitával sloupec proudícího paliva neobvykle vysokou frekvencí. V tehdejší době se jednalo o málo prozkoumané jevy. Pokusem o spuštění APU došlo ke vznícení nahromaděného paliva. Odstranění této konstrukční vady nebylo obtížné.\n\nKřídlo Tu-144 prodělalo postupně několik změn. Oproti středoplošníku Concorde s hladkou křivkou náběžné hrany má křídlo dolnoplošníku Tu-144 značně odlišnou geometrii. Je větší (503 m² oproti 358 m²), s náběžnou hranu zalomenou a větším podélným i příčným prohnutím. Vzhledem k vyšší rychlosti byly na jeho konstrukci použity i slitiny titanu a nerezová ocel. Dále je Tupolev vybaven, na svou dobu velmi pokročilými, sklopnými kachními plochami, které výrazně zlepšují chování stroje při nízkých rychlostech s velkým úhlem náběhu – při vzletu a přistání. Západní zdroje zpravidla uvádějí, že Tu-144 měl poněkud větší aerodynamický odpor, Rusové tvrdí opak a dokládají to vyšším poměrem vztlak/odpor. \n\nZásadní rozdíl představuje umístění motorů. Concorde má motory umístěné blíže těžišti vztlakových sil, což zjednodušuje pevnostní řešení křídla, ale na druhé straně poněkud komplikuje aerodynamický návrh (motory s gondolami více „zakrývají“ dolní plochu křídla a odsávají odsud vzduch). Zároveň má takové umístění dopad na skupinu řídicích ploch – elevonů, které jsou u Concordu rozmístěny po obou stranách motoru.\n\nV oblasti pohonných jednotek měl zpočátku Tu-144 se svými motory Kuzněcov NK-144 velký handicap oproti motorům Olympus 593 na Concordu. Tyto motory vyžadovaly pro udržení Ma = 2 trvalý chod přídavného spalování, byly hlučnější a ani spotřebou nebyly schopny konkurovat (na jeden kilometr spotřebovaly cca 26 kg paliva). Teprve nový motor Kolesov RD-36-51 se svými vlastnostmi přiblížil konkurenci a umožnil stroji dosáhnout plánovaného doletu. Přesto bylo i nadále řešení Concordu pokrokovější, zejména kvůli elektronickému řízení motorů, elegantnějšímu řešení systému předehřevu paliva a systému regulace přívodu vzduchu do motorů.\n\nZatímco Tu-144 má systém řízení letounu mechanický s hydraulickým posilováním, je u Concordu použit systém fly-by-wire s vysokotlakou hydraulikou s tím, že vzletová fáze se prováděla automaticky. Velký rozdíl je i v zadání, na jakých letištích měly oba letouny přistávat. Zatímco Concorde uvažuje jen provoz na velmi kvalitních certifikovaných VPD, Tu-144 měl přistávat na běžných sovětských letištích, jejichž stav nebyl vždy ideální. To se projevilo zejména na konstrukci podvozků, ale také tím, že konstruktéři Tu-144 si nedovolili zcela vypustit APU (pomocnou energetickou jednotku), jako jejich konkurent. Významných rozdílů je mnohem více, Concorde měl zabudovaný pokročilý systém proti blokování brzd, Tu-144 brzdný padák, širší trup, takže umožňoval umístění 3+2 sedadla atd. \n\nNení uváděn žádný konkrétní systém, který by byl na obou letounech natolik podobný, aby zdůvodnil pověsti o okopírování Concordu a ospravedlnil hanlivou přezdívku „Konkordski“, kterou západní média Tu-144 označovala.\n\nTu-144 byl schopen vyvinout asi o 10 % vyšší rychlost, pojmul více cestujících a v poslední verzi měl i větší dolet. Měl však nízké APWFF (užitečné zatížení s plnou nádrží) proto při plném doletu nemohl nést maximální počet cestujících. Rovněž cestovní rychlost byla vzhledem k vysoké spotřebě jeho motorů použitelná pouze při omezeném doletu. Vzhledem k umístění motorů však pronikalo do kabiny znatelně více hluku a vibrací. Tu-144 létal s pasažéry pouhých 6 měsíců, Concorde 28 let a přepravil přitom o tři řády více cestujících. \nSpíše kuriózní je srovnání, že oba letouny postihly velké nehody, které zásadně ovlivnily jejich další osud. Tyto nehody se staly na místech, vzdálených od sebe jen cca 5 km.\n\nTupolev Tu-144 byl nejrychlejším dopravním letounem na světě. Dosáhl maximální rychlosti 2 430 km/h a je držitelem i řady dalších rekordů.\n\n"}
{"id": "233787", "url": "https://cs.wikipedia.org/wiki?curid=233787", "title": "Herbert von Bismarck", "text": "Herbert von Bismarck\n\nNikolaus Heinrich Ferdinand Herbert Fürst (kníže) von Bismarck (28. prosince 1849 v Berlíně – 18. září 1904 ve Friedrichsruhu) byl německý politik.\n\nHerbert von Bismarck se narodil v Berlíně jako nejstarší syn říšského kancléře Otto von Bismarcka a Johanny , roz. von Puttkamer. Měl ještě starší sestru Marii (nar. 1847) a mladšího bratra Viléma (nar. 1852).\n\nStudoval práva, účastnil se francouzsko-pruské války v řadách kavalerie (v srpnu 1870 byl raněn u Mars-la-Touru). V roce 1873 vstoupil do diplomatických služeb, na přání svého otce, a nejprve působil převážně jako jeho osobní sekretář. Během tohoto působení se ovšem také podílel na zahraničních cestách. Takto byl vyslán jako velvyslanecký rada do Londýna (1882), Petrohradu a Haagu (oba 1884). V roce 1885 byl jmenován státním podsekretářem (podtajemníkem), a o rok později se stal státním sekretářem pro zahraniční záležitosti (Německé císařství nemělo ministerstvo zahraničí, byl tedy jakýmsi kvazi ministrem zahraničí). V Pruském království se stal v roce 1888 ministrem. Se svým otcem měl od roku 1881 velmi komplikovaný vztah, neboť Herbert zamýšlel sňatek s o 10 let starší rozvedenou katoličkou, kněžnou Elisabeth von Carolath-Beuthen. Prostřednictvím výhrůžek a vydírání, že jej vydědí, nakonec otec dosáhl svého. Právě tato zkušenost přispěla k tomu, že se z Herberta stal zahořklý muž, jehož zálibou byl alkohol. Díky svému hodně nevlídnému vystupování se stal u svých současníků velmi neoblíbeným. Byly mu přisuzovány dobré vyhlídky na nástupnictví v úřadu kancléře po svém otci.\n\nRoku 1892 se nakonec oženil s hraběnkou Marguerite Hoyos, která pocházela ze zámožného rodu uherských magnátů původem ze Španělska, přičemž sama byla napůl Angličanka. Jejím dědečkem byl Robert Whitehead, vynálezce torpéda. Společně s Herbertem měli 5 dětí.\n\nPoté, co císař Vilém II. Pruský v březnu 1890 požadoval demisi jeho otce Otto von Bismarcka, opustil svůj úřad pár dní poté také Herbert, a to navzdory Vilémovým protestům.\n\nV roce 1893 byl zvolen do Reichstagu za Svobodně-konzervativní stranu (Freikonservative Partei).\n\nKdyž roku 1898 zemřel jeho otec, Herbert po něm zdělil titul knížete von Bismarck-Schönhaussen.\n\n10 let po své smrti obdržel Herbert k uctění své památky v mramoru vytvořený epitaf v kostele v Schönhausenu (sochařská práce Wilhelma Wandschneidera).\nJe autorem díla „Politische Reden 1878–1898\" (Politické hovory 1878–1898).\n\n"}
{"id": "233788", "url": "https://cs.wikipedia.org/wiki?curid=233788", "title": "Zevar vzpřímený", "text": "Zevar vzpřímený\n\nZevar vzpřímený (\"Sparganium erectum\", syn.: \"Sparganium ramosum\") je druh jednoděložné rostliny, podle systému APG III patří do čeledi orobincovitých (\"Typhaceae\").\n\nJedná se o vytrvalou bažinnou až vodní rostlinu s oddenkem, kořenící v zemi. Listy jsou jednoduché, střídavé, přisedlé, uspořádané do 2 řad. Čepele jsou celistvé, čárkovité, se souběžnou žilnatinou. Květy jsou ve složených květenstvích, hustých kulovitých hlávkách, hlávky jsou uspořádány do laty (nikoliv do jednoduchého hroznu jako je tomu u zevaru jednoduchého). Jedná se o jednodomou rostlinu, květy jsou jednopohlavné, oddělené do zvláštních částí květenství, dole jsou hlávky samičí, nahoře samčí. Okvětí je šupinovité, volné, v 1-2 přeslenech. Okvětních lístků 3-4, vzácněji 1-6, okvětní lístky jsou na špičce červenohnědé. Samčí květy obsahují 3 tyčinky, vzácněji 1-6 tyčinek (závisí to na poloze květu v květenství). Pyl se šíří pomocí větru. V samičích květech je gyneceum složené z 1-2 plodolistů, monomerické nebo synkarpní. Semeník je svrchní. Plodem je peckovice s 1 peckou nebo oříšek, také záleží na interpretaci.\n\nZevar vzpřímený roste skoro po celé Evropě, kromě úplného severu, zasahuje i do západní Asie. Mapa rozšíření zde: subsp. erectum – , subsp. neglectum: .\n\nV České republice roste celkem běžně od nížin až po nižší horské polohy. Často vytváří monodominantní porosty charakteru rákosin: as. \"Sparganietum erecti \" Roll 1938 ze sv. \"Phragmition communis\" Koch 1926.\n\nJedná se o druh značně variabilní, proto je rozlišováno několik poddruhů, které se liší hlavně znaky na plodech. V ČR to jsou:\n\n\nKvětena ČR: 9 díl\n\n\n \n"}
{"id": "233793", "url": "https://cs.wikipedia.org/wiki?curid=233793", "title": "Staré Brno", "text": "Staré Brno\n\nStaré Brno (německy \"\", v hantecu \"Oltec\") je městská čtvrť západně od centra statutárního města Brna. Její katastrální území má rozlohu 1,68 km². Původně samostatný městys byl k Brnu připojen v roce 1850, od 24. listopadu 1990 je součástí samosprávné městské části Brno-střed. Žije zde přes 12 000 obyvatel.\n\nRozkládá se v údolí Svratky pod hradem Špilberk a Žlutým kopcem.\n\nCelá čtvrť má výrazně městský charakter. Centrem Starého Brna je Mendlovo náměstí. Celou čtvrť tvoří 3-6 patrové bytové domy, obchodní centra, jsou tu také restaurace, herny, obchody atd. Mezi nejvýznamnější ulice na Starém Brně patří Poříčí, Nové Sady, Hybešova, Pekařská, Křížová, Úvoz, Hlinky a Veletržní. Sídlí zde Fakultní nemocnice u svaté Anny, Masarykův onkologický ústav či pivovar Starobrno. Staré Brno nabízí z katastrálních území statutárního města Brna druhé největší množství památek, např. gotický Starobrněnský klášter s bazilikou Nanebevzetí Panny Marie, nyní augustiniánský, založený roku 1323 Eliškou Rejčkou, Mendelovo muzeum MU či Letohrádek Mitrovských.\n\nStaré Brno vzniklo již kolem roku 1000 a pravděpodobně již ve 14. století bylo městysem. K Brnu bylo připojeno 6. července 1850.\nAž do 60. let 20. století mělo Staré Brno výrazně odlišné hranice než má v současnosti. V minulosti existovalo na území dnešního Starého Brna hned několik katastrálních území nebo jejich částí. Vedle severovýchodní části původního starobrněnského katastru to byla celá katastrální území V Jirchářích, U Svaté Anny, téměř celá katastrální území Pekařská a Silniční, polovina katastrálního území Nové Sady a menší části katastrálních území Křížová a Město Brno. Původní katastr Starého Brna, zahrnující mimo jiné jádro moderního Starého Brna, byl však mnohem větší než dnes. Mimo části moderního katastru k němu náležela většina Pisárek a asi třetina Štýřic. Vedle výše zmíněných katastrů, jejichž zdejší zástavba však s ním postupně splynula, k němu nepatřily ani svahy Žlutého kopce, náležející k výše zmíněnému katastrálnímu území Křížová. Při založení brněnského ústředního hřbitova na původně hornoheršpických pozemcích roku 1883 byl stávající starobrněnský katastr přejmenován na Staré Brno I. Zároveň byl Ústřední hřbitov připojen k Brnu jako nové katastrální území Staré Brno II, které mělo charakter oddělené exklávy. Roku 1919 byly oba starobrněnské katastry sloučeny pod názvem Staré Brno a Vídeňka. Součástí nového katastru se zároveň stalo velké území na severozápadě dosavadního katastru obce Horní Heršpice. Roku 1942 byla k tomuto katastru připojeno katastrální území U Svaté Anny, západní část katastrálního území V Jirchářích a malá část katastrálního území Křížová.\n\nPři druhé katastrální reformě Brna z let 1966-69 bylo katastrální území Staré Brno a Vídeňka zrušeno a rozděleno mezi obnovené, avšak nově vymezené katastrální území Staré Brno a nová katastrální území Pisárky a Štýřice. Součástí nově vymezeného Starého Brna se stal také Žlutý kopec (původně součást zrušeného katastrálního území Křížová), území ohraničené na západě ulicemi Náplavkou, Křídlovickou a Hybešovou (původně součást zrušeného katastrálního území Nové Sady), téměř celá území již roku 1942 zrušených katastrů Pekařská a Silniční (Hybešova) ulice a malá jihozápadní část původního katastrálního území Město Brno.\n\n"}
{"id": "233796", "url": "https://cs.wikipedia.org/wiki?curid=233796", "title": "Sicilské království", "text": "Sicilské království\n\nKrálovství sicilské (latinsky \"Regnum Siciliae\", sicilsky \"Regnu di Sicilia\", italsky \"Regno di Sicilia\") bylo historickým státním útvarem na jihu Itálie v letech 1130–1816. Původně zahrnovalo kromě samotné Sicílie také celou jižní část Apeninského poloostrova, v roce 1282 však došlo v souvislosti s tzv. Sicilskými nešporami k rozpadu království na dva samostatné subjekty — ostrovní a pevninskou část. V historické literatuře se pro období po roce 1282 tímto názvem označuje státní útvar zahrnující pouze ostrov. Ten byl často v personální unii s aragonským/španělským královstvím. V letech 1713–1720 bylo v rukou savojských vévodů, kteří je vyměnili s císařem za království Sardinské. V roce 1735 dobyl Sicílii v rámci války o polské dědictví parmský vévoda Karel Bourbonský, který se zároveň stal králem neapolským. Oba státy byly od té doby s krátkou napoleonskou přestávkou pod vládou jednoho panovníka a v roce 1816 byly i formálně spojeny do (staro)nového Království obojí Sicílie.\n\nV roce 1091 se Sicílie dostala pod kontrolu Normanů, kteří vyvrátili arabský Sicilský emirát a založili zde Sicilské hrabství. Království založil roku 1130 sicilský hrabě Roger II. Sicilský z původem normanské dynastie \"de Hauteville\", a to sloučením jihoitalských a sicilských držav Normanů, které byly od roku 1059 papežskými lény. Korunu přijal Roger přímo z rukou papeže. Normané zde vládli až do roku 1194 (postupně králové Roger II., 1130–1154, Vilém I. Sicilský, 1154–1166, Vilém II. Sicilský, 1166–1189, Tankred Sicilský, 1189–1194).\n\nRoku 1194 získali království Štaufové sňatkem syna císaře Fridricha I. Barbarossy Jindřicha s dědičkou Konstancií, dcerou krále Viléma I. Jindřich byl v letech 1194–1197 spoluvladařem své ženy, která zemřela v roce 1198. Novým panovníkem se tak stal pozdější císař Fridrich II., v té době pouze čtyřletý. Jeho vláda v letech 1198–1250 byla poznamenána řadou konfliktů s papeži, které pokračovaly i za jeho nástupců Konráda IV. (1250–1254), Manfreda (1258–1266) a Konradina (1254–1258 a 1268).\n\nV důsledku ostrého sporu, do kterého se dostal Fridrich s papeži kvůli pokusům o ovládnutí severní Itálie, odmítla papežská kurie po jeho smrti ponechat království jako papežské léno nadále Štaufům. Nejdříve je nabídla anglickému králi Jindřichovi III. pro jeho mladšího syna Edmunda, který se zde však neprosadil. Roku 1266 je udělila v léno mladšímu synovi francouzského krále Ludvíka VIII. Karlovi z Anjou. Ten porazil roku 1266 nemanželského syna císaře Fridricha II. Manfreda a 1268 Fridrichova mladičkého vnuka Konradina, kterého poté nechal v Neapoli popravit. Vládu v království však neudržel dlouho.\nRoku 1282 vypuklo proti Francouzům rozsáhlé povstání na Sicílii, které vešlo do dějin pod názvem sicilské nešpory. Příčinou byl daňový útlak vlády krále, který se neustále pokoušel o další expanzivní politiku, mimo jiné na území obnovené byzantské říše. Proto povstání finančně podpořil byzantský císař Michael VIII. Palaiologos. Jako svého krále přijali vzbouření Sicilané Manfredova zetě, aragonského krále Petra III.. Ten ovšem ovládl pouze ostrov Sicílii, zatímco pevninská část království zůstala v anjouovských rukou.\n\nPo dvaceti letech bojů byla roku 1302 uzavřena mírová smlouva, kterým byla uznána samostatnost ostrovního království v čele s aragonskou dynastií, které bylo oficiálně nazváno královstvím Trinacria, v praxi se však zvalo \"královstvím sicilským za\" (messinským) \"majákem\" a je v současnosti všeobecně nazýváno \"Sicilským královstvím\", a zároveň potvrzeno pevninské království dynastie Anjou, jehož formální název sice bylo Sicilské království — v praxi pak \"království sicilské před majákem\" — v současnosti je ovšem téměř výlučně známé podle svého hlavního města jako Neapolské království.\n\nOstrovnímu státu vládli střídavě aragonští/španělští králové anebo jejich vedlejší větvě. Roku 1707 se sicilské království ocitlo v rámci válek o španělské dědictví v držbě císaře Karla VI. V roce 1735 dobyl Sicílii v rámci války o polské dědictví parmský vévoda Karel Bourbonský, který se zároveň stal králem neapolským. Oba státy byly od té doby s krátkou napoleonskou přestávkou pod vládou jednoho panovníka a v roce 1816 byly i formálně spojeny do (staro)nového Království obojí Sicílie s vládnoucí dynastií Bourbon-Obojí Sicílie.\n\n"}
{"id": "233798", "url": "https://cs.wikipedia.org/wiki?curid=233798", "title": "Švihov (hrad)", "text": "Švihov (hrad)\n\nŠvihov je gotický vodní hrad nacházející se ve městě Švihov v okrese Klatovy. Hrad je chráněn jako národní kulturní památka. Je ve vlastnictví státu (správu zajišťuje Národní památkový ústav) a je přístupný veřejnosti.\n\nZakladatelem hradu, který je poprvé zmiňován v roce 1375, byl rod pánů z Rýzmberka ze Skály. Během husitských válek byl obléhán husitským vojskem a jeho posádka se vzdala až po vypuštění hradních příkopů.\n\nV letech 1480–1489 na příkaz tehdejšího majitele panství Půty Švihovského z Rýzmberka byl nákladně přestavěn ve slohu pozdní gotiky. V dostavbě opevnění po jeho smrti pokračovali jeho synové, kteří si na stavbu pozvali známého architekta Benedikta Rejta. Po rodu Švihovských hrad v roce 1548 převzali Kavkové z Říčan, jejich špatné hospodaření je ale již v roce 1598 donutilo hrad prodat rodu Černínů z Chudenic. Poté přišla třicetiletá válka. Hrad tehdy bezúspěšně obléhala švédská vojska.\n\nPo válce, zřejmě ze strachu před možnou „nedobytnou líhní protihabsburského odporu“, vydal habsburský císař Ferdinand III. nařízení k demolici hradu. Díky neustálému oddalování k ní však v plném rozsahu nikdy nedošlo, byla pouze pobořena část hradebního opevnění. Hradní paláce, kaple a zbylé bašty byly později změněny na panskou sýpku, čímž na jednu stranu celý objekt neobyčejně utrpěl, na druhou stranu jej to ale i ochránilo od rozsáhlejších přestaveb. V držení rodu Černínů zůstal švihovský hrad s malými přestávkami až do roku 1945, kdy byl zestátněn.\n\nČeskoslovenský stát převzal významnou historickou památku v dezolátním stavu. Ale již v roce 1950 začaly programové rekonstrukční práce, ve své době jinak ojedinělé. Hrad byl opět zastřešen, interiéry vyčištěny, vybavení hradu zrestaurováno. Další vlna oprav přišla na Švihov po povodních v srpnu 2002, která se týkala zejména soustavy vnějšího opevnění. V letech 2014–2016 byla opravena vstupní věž jádra hradu.\n\nHrad je spravován Národním památkovým ústavem v Českých Budějovicích a kromě jiného slouží jako kulturní středisko. Pořádají se zde svatby, výstavy, plesy nebo koncerty. Je oblíbený také filmaři. V roce 1973 se zde např. natáčela pohádka Tři oříšky pro Popelku.\n\nV roce 2013 se v těsné blízkosti konal Obrok, setkání českých skautů.\n\nHrad je tvořen dvěma obytnými paláci, pětipatrovou vstupní věží a hradní kaplí postavenou na baště. Pouze zčásti zůstala zachovaná hradba se čtyřmi baštami – Červenou, Bílou, Zelenou a Zlatou, jejíž pozůstatky byly vykopány v roce 1951. Okolo hradu byly dva vodní příkopy: vnitřní na místě dnešního vnitřního nádvoří a vnější mezi vnitřní a pobořenou vnější hradbou (částečně dochovaný na západní straně). V případě potřeby mohly být velmi rychle naplněny vodou ze tří okolních rybníků napájených kanály z řeky Úhlavy.\n\nV Červené baště se zachovalo torzo nástěnné malby z přelomu 15. a 16. století, jejímž autorem by mohl podle některých znaků být Mistr nástěnné žirovnické malby.\n\nHradní kaple, postavená mezi lety 1480–1489 Půtou ze Švihova, zasvěcena Panně Marii, je samostatná stavba vystupující z hradebního polygonu do východního parkánu. Původně byla založena na baště, pod kterou tekl hradní příkop, který byl však v 15. století z neznámých důvodů zazděn. Tento typ kaple je v České republice ojedinělý, dále je znám už jen na hradech Rábí a Velhartice. Exteriér kaple zůstal víceméně nepoškozen, kaple však byla výrazněji poškozena zevnitř, v roce 1890 se však dočkala rekonstrukce interiéru. Na rekonstrukci kaple se pracovalo až do prvního desetiletí 21. století.\n\nVchod do přízemního sklepení obdélníkového tvaru má ještě stále původní dřevěné pažení. Do kaple vedly otevřené schody z vnitřního palácového dvora, které se však zřítily. Portál kaple na levé straně západního průčelí, jehož ostění je profilováno hruškovcovým prutem mezi dvěma žlábky, má ve vrcholu trojlistovou kružbu, která se opírá o dva půlkruhové oblouky, které se sbíhají uprostřed v jednu konzolku v podobě vousaté hlavy Spasitele.\n\nDveře vedoucí do kaple jsou pobity plechem a diagonálně rozděleny železnými pruty na kosočtverce, které jsou vyplněny přírodními motivy (jelen, orlice, kůň, dvouocasý lev a květiny).\n\nOkna kaple jsou tvořena dvoudílnými lomenými oblouky s trojlistem v kružbě, který je podepřen jednoduchým prutem; dva se otevírají do samotné lodi, dalších pět lemuje zeď chóru. V baště pod chórem je dvojí sklepení nad sebou, spodní s úzkými obdélníkovými okny, nad nimi jsou tři čtvercová okna s tesaným ostěním, ústící skrz zeď širokou 2,8 metru do místnosti o šířce 5,5 metru, která je uzavřená polokruhem s valenou klenbou. U klenutí je chodba, kterou se z této místnosti vystupovalo na vnitřní hradbu.\n\nZ původního oltáře se dochovalo pouze spodní pažení a 60centimetrové dřevěné sošky čtyř svatých církevních otců. Jedná se o dokonalou technickou řezbářskou práci tohoto druhu z konce patnáctého století.\n\nLoď i polygonálně zakončený ochoz tvoří navenek jednolitý celek. Z podezdívky vystupují na stranách a v rozích dekorativní opěráky. Je široká 5,5 metru a žebra klenby mají tvar čtyřcípé hvězdy. Empora je opřena o dva sloupy s osmibokými patkami, okrouhlými dříky a hlavicemi s vegetabilními motivy listů, na kterých jsou uloženy lomené oblouky vybíhající v křížovou kytici. Loď kaple je přepjata klenutím, které kdysi podpírala čtyři žebra vystupující ze čtyř kuželovitých konzol se špičkou ve vrcholu ve čtyřech rozích kaple.\n\nPředsíň pod emporou je klenuta síťově, její hručkovcovitě profilovaná žebra se opírají na listím zdobené konzoly a sbíhají se do hladkých svorníků. Točité schodiště na levé straně vede na emporu; prsení schodiště je rozděleno na 9 čtvercových polí s malovaným panelováním ve tvaru plamene, z čehož pět prostředních polí bylo později přemalováno na erby Jindřicha Půty Švihovského, jeho manželky a příbuzenstva. U prvního erbu se dvěma gryfy, orlicí a lvem bylo úmyslně seškrábáno jméno rodu. Další erby náleží rodu Švihovských, Drsule Minsterberské, Rýzemberkům, kněžně Kateřině Opavské a Janu Samuelu Koltinusovi.\n\nPresbytář je uzavřen třemi stranami pravidelného osmiúhelníku, je zaklenutý síťovým paprskovitým obrazcem (zhruba o půl metru výše než loď) se žebry klínového profilu s postranními výžlabky. V presbytáři je olejomalba znázorňující mrtvolu hraběte Humprechta Černína z Chuděnic v černém rouchu. Na severní straně zdi je freskový obraz znázorňující svatého Jiří v boji s drakem. Na pozadí obrazu se tyčí Švihovský hrad společně s hradem Skály u Přestic. Jedná se o jednu z nejstarších krajinomaleb v Čechách.\n\n\n\n"}
{"id": "233801", "url": "https://cs.wikipedia.org/wiki?curid=233801", "title": "Zevar jednoduchý", "text": "Zevar jednoduchý\n\nZevar jednoduchý (\"Sparganium emersum\", syn.: \"Sparganium simplex\") je druh jednoděložné rostliny, podle systému APG III patří do čeledi orobincovitých (\"Typhaceae\").\n\nJedná se o vytrvalou bažinnou až vodní rostlinu s oddenkem, kořenící v zemi, dorůstají výšky nejčastěji 20–60 cm. Listy jsou jednoduché, střídavé, přisedlé, uspořádané do 2 řad. Listy mohou být vzpřímené nebo u zaplavených rostlin i plovoucí na hladině. Čepele jsou celistvé, čárkovité, trojhranné, se souběžnou žilnatinou, jsou asi 4–10 mm široké, plovoucí listy mohou být široké až 18 mm. Květy jsou ve složených květenstvích, hustých kulovitých hlávkách, hlávky jsou uspořádány do jednoduchého hroznu (nikoliv do laty jako je tomu u zevaru vzpřímeného). Jedná se o jednodomou rostlinu, květy jsou jednopohlavné, oddělené do zvláštních částí květenství, dole jsou hlávky samičí, nahoře samčí. Samičích hlávek bývá 3-6, samčích 3-10. Okvětí je šupinovité, volné, v 1-2 přeslenech. Okvětních lístků 3-4, vzácněji 1-6, okvětní lístky jsou na špičce světle hnědé. Samčí květy obsahují 3 tyčinky, vzácněji 1-6 tyčinek (závisí to na poloze květu v květenství). Pyl se šíří pomocí větru. V samičích květech je gyneceum složené nejčastěji z 1 plodolistu, je monomerické. Semeník je svrchní. Plodem je peckovice s 1 peckou nebo oříšek, také záleží na interpretaci.\n\nZevar jednoduchý roste v Evropě, v Asii a v Severní Americe. Severoamerické rostliny jsou však některými autory řazeny do samostatného druhu \"Sparganium multipedunculatum\" a jihoasijské do druhu \"Sparganium stenophyllum\". Mapka rozšíření zde: .\n\nV České republice roste celkem běžně od nížin až po nižší horské polohy. Společenstvo s dominancí zevaru jednoduchého se řadí do as. \"Sagittario-Sparganietum emersi\" Tüxen 1956 ze sv. \"Oenanthion aquaticae\" Hejný ex Neuhäusl 1959.\n\nKvětena ČR: 8 nebo 9 díl\n\n\n \n"}
{"id": "233805", "url": "https://cs.wikipedia.org/wiki?curid=233805", "title": "Zevar nejmenší", "text": "Zevar nejmenší\n\nZevar nejmenší (\"Sparganium natans\", syn.: \"Sparganium minimum\") je druh jednoděložné rostliny, podle systému APG III patří do čeledi orobincovitých (\"Typhaceae\").\n\nJedná se o vytrvalou bažinnou až vodní rostlinu s oddenkem, kořenící v zemi, dorůstají výšky nejčastěji 10–30 cm. Listy jsou jednoduché, střídavé, přisedlé, uspořádané do 2 řad. Celá lodyha včetně listů většinou plave na hladině, vzpřímené formy nejsou časté. Čepele jsou celistvé, čárkovité, ploché, se souběžnou žilnatinou, jsou asi 2-6, vzácněji až 10 mm široké. Květy jsou ve složených květenstvích, hustých kulovitých hlávkách, hlávky jsou uspořádány do jednoduchého hroznu. Jedná se o jednodomou rostlinu, květy jsou jednopohlavné, oddělené do zvláštních částí květenství, dole jsou hlávky samičí, nahoře samčí. Samičích hlávek bývá nejčastěji 1-3, samčí pouze 1, vzácněji 2 sblížené. Listen od dolní hlávky je kratší než celé květenství (u zevaru úzkolistého je 2-4x delší). Okvětí je šupinovité, volné, v 1-2 přeslenech. Okvětních lístků 3-4, vzácněji 1-6, okvětní lístky jsou na špičce světle hnědé. Samčí květy obsahují 3 tyčinky, vzácněji 1-6 tyčinek (závisí to na poloze květu v květenství). Pyl se šíří pomocí větru. V samičích květech je gyneceum složené nejčastěji z 1 plodolistu, je monomerické. Semeník je svrchní. Plodem je peckovice s 1 peckou nebo oříšek, také záleží na interpretaci.\n\nZevar nejmenší má cirkumpolární rozšíření, roste v Evropě (v jižní polovině však jen málo), v Asii a v Severní Americe, zde hlavně v Kanadě a na Aljašce. Mapka rozšíření zde: .\n\nV České republice je to velmi vzácný druh, z mnoha lokalit v minulých desetiletích vymizel. Je řazen mezi silně ohrožené rostliny: C2. Najdeme ho nejčastěji v rašeninných tůňkách.\n\nKvětena ČR: 8 nebo 9 díl\n\n\n \n"}
{"id": "233806", "url": "https://cs.wikipedia.org/wiki?curid=233806", "title": "Bitva u Mutiny", "text": "Bitva u Mutiny\n\nBitva u Mutiny proběhla 21. dubna roku 43 př. n. l. mezi jednotkami Marca Antonia a jednotkami Gaia Vibia Pansy Caetroniana a Aula Hirtia, kteří vojensky podporovali jednoho z Caesarových vrahů Decima Junia Bruta Albina.\n\nRok po vraždě Gaia Julia Caesara jednání mezi Marcem Antoniem a Římským senátem uvízla na mrtvém bodě. Římský senát totiž zpočátku prohlašoval Caesara za tyrana. Jeho vražda byla podle zákonů Římské republiky „oprávněná“. Caesarovi vrazi Cassius a Decimus Junius Brutus Albinus byli považováni za osvoboditele Římské republiky. Caesar však mnoha členům Senátu a římské nobility věnoval nemalé finance a rozsáhlé majetky, udělil veřejné funkce, které by, přirozeně, po smrti tyrana, museli vrátit. Podle římského práva totiž veškeré právní a státní úkony tyrana byly neplatné. Názor některých členů Senátu se tak přikláněl v opak a Cassius a Brutus byli považováni za vrahy. Senát byl tak rozdělen na pompeiovce a caesarovce. Marca Antonia považoval za tyrana, kterým ho také po bitvě u Mutiny, prohlásil. K zamítavému postoji Senátu vůči Antoniovi přispěl zejména Cicero. Pomstychtivý Antonius jej nechal později zavraždit.\n\nMarcus Antonius shromáždil vojsko a vydal se na pochod proti Brutovi, kterého v té době Senát pověřil správou Předalpské Galie. Antonius žádal po Senátu správcovství této Galie a odmítl nabízené místo správce Makedonie. Vojsko Marka Antonia se v březnu 43 př. n. l. vydalo na pochod, aby oblehlo Decima Bruta v Mutině (dnešní Modeně). U osady Forum Gallorum, nedaleko Mutiny, se vojska Antonia střetla s republikánskými vojsky Gaia Vibia Pansy (14. března 43 př. n. l.) a utrpěla porážku. Pansa byl v bitvě smrtelně raněn.\n\nPo šesti dnech se vojska opět střetla poblíž Mutiny a Antonius, znovu poražen, upustil od obléhání města. V bitvě padl i druhý konzul Aulus Hirtius. Vojsku bez vojevůdců velel Gaius Octavianus Caesar (Augustus). Pro Decima Bruta to však nebylo vítězství a Gaius Octavianus, který se ocitl v čele Pansova a Hirtiova vojska, odmítl jednat o míru s Decimem Brutem neboť, jak prohlásil, mu šlo o střetnutí s Marcem Antoniem.\n\nSenát pak postavil do čela republikánského vojska právě Decima Bruta, což považoval Octavianus za urážku. Z bitvy u Mutiny se Octavianus, kterého považoval Antonius za příliš mladého a nezralého, vrátil jako vítěz rovný Antoniovi. Octavian se po návratu do Říma stal konzulem. S Antoniem pak krátce poté uzavřel v Boloni příměří vedoucí k druhému triumvirátu. Bitva a vítězství u Mutiny byly v životě a kariéře Octaviana Augusta rozhodujícím mezníkem. Získal uznání a respekt jako Caesarův dědic a nástupce. V autobiografii Res Gestae Divi Augusti se nepřímo o této události zmiňuje.\nAntonia (s Kleopatrou) pak porazil po několika letech, roku 31 př. n. l., v bitvě u Actia.\n\n"}
{"id": "233810", "url": "https://cs.wikipedia.org/wiki?curid=233810", "title": "Zevar úzkolistý", "text": "Zevar úzkolistý\n\nZevar úzkolistý (\"Sparganium angustifolium\") je druh jednoděložné rostliny, podle systému APG III patří do čeledi orobincovitých (\"Typhaceae\").\n\nJedná se o vytrvalou bažinnou až vodní rostlinu s oddenkem, kořenící v zemi, dorůstají výšky nejčastěji 10–100 cm (plovoucí rostliny někdy až 200 cm délky). Listy jsou jednoduché, střídavé, přisedlé, uspořádané do 2 řad. Lodyhy včetně listů bývají vzplývající na hladině, vzpřímené formy nejsou časté. Čepele jsou celistvé, čárkovité, ploché nebo na kýlu trochu vypouklé ale ne trojhranné, se souběžnou žilnatinou, jsou asi 2-5, vzácně až 10 mm široké. Květy jsou ve složených květenstvích, hustých kulovitých hlávkách, hlávky jsou uspořádány do jednoduchého hroznu (nikoliv do laty jako je tomu u zevaru vzpřímeného). Jedná se o jednodomou rostlinu, květy jsou jednopohlavné, oddělené do zvláštních částí květenství, dole jsou hlávky samičí, nahoře samčí. Samičích hlávek bývá 2-5, samčích 2-4, samčí jsou navzájem dosti sblížené. Dolní listen bývá 2-4x delší než celé květenství (u zevaru nejmenšího je kratší než květenství). Okvětí je šupinovité, volné, v 1-2 přeslenech. Okvětních lístků 3-4, vzácněji 1-6, okvětní lístky jsou na špičce světle hnědé. Samčí květy obsahují 3 tyčinky, vzácněji 1-6 tyčinek (závisí to na poloze květu v květenství). Pyl se šíří pomocí větru. V samičích květech je gyneceum složené nejčastěji z 1 plodolistu, je monomerické. Semeník je svrchní. Plodem je peckovice s 1 peckou nebo oříšek, také záleží na interpretaci.\n\nZevar úzkolistý je cirkumpolární druh, roste v severní Evropě, souvisle ve Skandinávii, v jižnějších oblastech se s ním setkáme hlavně ve vysokých horách, dále roste v severní Asii a v Severní Americe, zde hlavně v Kanadě a na Aljašce. Na Slovensku se vyskytuje např. ve Druhém Roháčském plese. Mapka rozšíření zde: .\n\nV České republice kdysi rostl na březích Plešného jezera a Černého jezera na Šumavě. Později však vyhynul, proto je rostlina řazena k vyhynulým taxonům flóry ČR: A1. Nejblíže dnes roste patrně v Alpách.\n\nKvětena ČR: 8 nebo 9 díl\n\n\n \n"}
{"id": "233816", "url": "https://cs.wikipedia.org/wiki?curid=233816", "title": "HP-UX", "text": "HP-UX\n\nHP-UX (Hewlett Packard UniX) je proprietární implementace Unixu od firmy Hewlett-Packard, založená na UNIX System V. Tento systém běží na procesorech HP PA-RISC a Intel Itanium a byl později k dispozici pro Apollo/Domain systémy. Dřívější verze také běžely na HP 9000/200, 9000/300, a 9000/400 počítačových systémech založených na Motorola 68000 procesorech, a také na HP 9000/500 založených na HP proprietárním FOCUS procesor architektuře.\n\nHP-UX byl první Unix používající ACL pro přístup k souborům než standardní unixový systém práv. HP-UX byl také mezi prvními Unixy, které měly zabudované LVM. HP má dlouhodobé partnerství s VERITAS, proto je v HP-UX jako primární souborový systém využíván VxFS. Z historických a technických důvodu se však pro /stand (úložiště pro kernel) používá HFS, který je stále podporován.\n\nHP-UX 11i v3 podporuje:\n\n"}
{"id": "233817", "url": "https://cs.wikipedia.org/wiki?curid=233817", "title": "VTV", "text": "VTV\n\nVTV (\"Vaša televízia\") byla v letech 1995 až 2000 televizní stanicí na Slovensku. Vysílala přes satelit a kabel.\n\nTelevize začala vysílat 22. dubna 1995. Vysílání bylo uvedeno americkým filmem Tah jezdcem.\n\nK VTV přibyla konkurenční soukromá televizní stanice Markíza. TV Markíza se zahraničním kapitálem a know-how vytlačila VTV na okraj diváckého zájmu. V dobách kdy dluh VTV vůči Všeobecné úvěrové bance stoupal k 300 milionům Sk, dostala televize v roce 1998 první velkou finanční injekci – po prodeji 51% podílu společnosti VTV Cable TV spol s r. o. společnosti TV Plus Vladimíra Poóra. V záři se uskutečnil ve VTV relaunching, televize byla posilněna balíkem TV filmů a německých TV seriálů. Paralelně se objevila outdoorová kampaň televize. Televize však postupně začala opět programově stagnovat. Po dalších majetkových přísunech se dostala k televizi bývalá programová ředitelka TV Markíza Tatiana Heldová, která se pokusila zlepšit situaci upravením programové struktury. VTV ukončila vysílání v únoru 2000 po téměř pěti letech vysílání.\n\n"}
{"id": "233819", "url": "https://cs.wikipedia.org/wiki?curid=233819", "title": "Airco D.H.9A", "text": "Airco D.H.9A\n\nAirco D.H.9A, mezi osádkami známý spíše pod přezdívkou „Nine-Ack“, byl britský dvoumístný dvouplošný bombardér vyráběný firmou Airco, používaný během první světové války i po ní. Vznikl jako náhrada za nepříliš úspěšný typ Airco D.H.9. Jeho nástupcem se na základě specifikace 26/27 stal Westland Wapiti.\n\nZklamání výkony D.H.9 vedlo k rychlé snaze najít za něj náhradu. Řešením zprvu měla být instalace výkonnějšího motoru, jako se mezitím stalo i u typu Airco D.H.4, který měl D.H.9 původně nahradit (D.H.4 zprvu poháněly motory o výkonu 230-285 hp, ovšem skutečný úspěch znamenaly až výkonné verze poháněné motory Rolls-Royce Eagle VIII o výkonu 360 hp, které se díky své rychlosti mohly dostat nad cíle téměř neohrožovány německými stíhači, takže se mohly odvažovat létat i za dne přes linii fronty bez stíhacího doprovodu). Nakonec ale, ve snaze zvýšit bojovou hodnotu „náhrady za D.H.4“, nový stroj byl prakticky zcela překonstruován.\n\nProtože mateřská firma byla v té době plně vytížena prací na novém typu Airco D.H.10 Amiens, byly práce na náhradě za D.H.9 přesunuty k firmě Westland Aircraft. Stroj měl zcela nové nosné plochy, se zvětšeným rozpětím i plochou, trup postihly na první pohled jen menší změny (ovšem byl výrazně strukturálně zesílen, stejně jako podvozek — nový typ měl v sériové podobě vzletovou hmotnost vyšší o 22,5 %). Zcela překonstruována byla příď, motor dostal nový čelní chladič (tvarově podobný chladiči na stíhačce S.E.5a, ovšem s výrazně větší chladicí plochou — ostatně bylo nutné odvést teplo z motoru o cirka dvojnásobném výkonu). Kvůli značné (a stále rostoucí) poptávce po motorech Rolls-Royce Eagle se počítalo jako se standardní pohonnou jednotkou s motory Liberty 12A, které měly být nakupovány ve Spojených státech. Ovšem dva prototypy ze tří byly poháněny Eagly VIII (první prototyp vzlétl s Eaglem v únoru 1918, stroj s motorem Liberty se do vzduchu až o měsíc později). První sériový stroj (s/n C6122), již s americkým motorem, byl zalétán v dubnu 1918, ale výroba se rozbíhala pomalu — do konce června bylo předáno jen osmnáct strojů (v červenci pak byl jeden stroj s motorem Liberty v Martlesham Heath porovnáván s jiným, poháněným Eaglem — porovnání dopadlo více-méně nerozhodně, stroj sice byl poněkud rychlejší a měl vyšší dostup, ale zase nedokázal nést takový náklad pum jako stroj poháněný Eaglem; stroje s motory Liberty nakonec v praxi nosily stejný náklad jako starší D.H.4). Výroba paradoxně byla za proponovaným harmonogramem i díky dodávkám motorů — bylo objednáno 3000 motorů Liberty, které měly být dodány do konce července 1918, ovšem v srpnu byly dodávky pozastaveny, po dodání pouhých 1050 motorů. Menší část vyrobených D.H.9A tak dostala motory Eagle VIII, kterých firma Rolls-Royce dokázala vyrábět dost k pokrytí větší části poptávky.\n\nCelkem bylo během války objednáno 2250 strojů Airco D.H.9A u šesti dodavatelů, ovšem po skončení války bylo dokončeno jen 1730 strojů, zbytek zakázek byl stornován (přitom do 31. prosince 1918 bylo vyrobeno jen 885 letounů). Později bylo na základě zcela nových, poválečných kontraktů postaveno dalších 267 kusů, ovšem ty dostaly přiděleny zcela nová sériová čísla (na jejich výrobě se podílelo sedm různých finálních dodavatelů).\n\nDo konce války bylo na nový typ přezbrojeno pouze osm squadron RAF, pouze 4 byly bojově nasazeny ve Francii, dvě sloužily v Británii při protiponorkových patrolách a dvě nebyly do podepsání příměří ještě plně operační. Jako první byla přezbrojena 110. squadrona RAF (No. 110 \"Hyderabad\" Squadron), která nové stroje dostává až v červenci 1918, v té době bázující na základně RAF Kenley. Do Francie, k Independent Force je přesunuta 1. července 1918. Ovšem i přes vyšší výkony než měl typ D.H.9 squadrona během dvou měsíců operační služby utrpěla poměrně značné ztráty — 17 strojů bylo ztraceno působením nepřítele, dalších 28 strojů (!) bylo odepsáno při haváriích.\n\n\n"}
{"id": "233822", "url": "https://cs.wikipedia.org/wiki?curid=233822", "title": "Stoh", "text": "Stoh\n\nStoh může být:\n\n\n"}
{"id": "233824", "url": "https://cs.wikipedia.org/wiki?curid=233824", "title": "Třetí", "text": "Třetí\n\nTřetí je pořadové číslo od čísla tři.\n\n"}
{"id": "233829", "url": "https://cs.wikipedia.org/wiki?curid=233829", "title": "IX", "text": "IX\n\nSpojení písmen I a X může mít různé významy:\nInternet exchange point\n\n"}
{"id": "233832", "url": "https://cs.wikipedia.org/wiki?curid=233832", "title": "Pobedim (hradiště)", "text": "Pobedim (hradiště)\n\nPobedim je nížinné dvoudílné hradiště na území stejnojmenné slovenské obce Pobedim. Vzniklo v 1. polovině 9. století a stalo se důležitým centrem kovářství a dálkového obchodu na spojnici dvou cest vedoucích Povážím do Polska. Zaniklo krátce po polovině 9. století. \n"}
{"id": "233836", "url": "https://cs.wikipedia.org/wiki?curid=233836", "title": "Vítězslav Černoch", "text": "Vítězslav Černoch\n\nMgr. Vítězslav Černoch (* 21. října 1965, Karlovy Vary) je český houslista a pedagog. Byl primáriem významných českých komorních souborů České Noneto, Stamicovo kvarteto, Kubelíkovo kvarteto. Od roku 2006 žije s manželkou Marlen Vavříkovou. v USA.\n\nVystudoval Pražskou konzervatoř ve třídě prof. Jaroslava Foltýna a hudební fakultu AMU u prof. Nory Grumlíkové. Studium si doplnil na mistrovských kursech u prof. Olega Kryssy na Akademii Franze Liszta v německém Výmaru. Už jako dvanáctiletý se zúčastnil mezinárodní soutěže Jaroslava Kociana v Ústí nad Orlicí, ve které získal 1. cenu. Během studia na Pražské konzervatoři se dvakrát zúčastnil Beethovenovy soutěže v Hradci nad Moravicí, kde získal 3. a 1. cenu. Svá studia na pražské AMU zakončil provedením Čajkovského houslového koncertu D Dur s Orchestrem hl. města Prahy FOK ve Smetanově síni Obecního domu v Praze.\n\nJeště jako student AMU byl poprvé pozván na houslový festival do venezuelského Caracasu a od té doby aktivně působí na českých i zahraničních pódiích, vystupuje jako sólista nebo člen komorních souborů v mnoha zemích Evropy, Asie i Ameriky, hraje na pódiích jako Wigmore Hall v Londýně, Beethoven Hall v Bonnu, Tsuda Hall a Opera City Hall v Tokiu, Phoenix Hall nebo Izumi Hall v Ósace, Carnegie Hall v New Yorku, St.Lawrence Center of Art v Torontu, Museum of Art v Clevelandu. Do současnosti vystupoval na více než 1600 koncertech, hrál v kulturních centrech Severní i Jižní Ameriky (Kanada, USA, Venezuela, Brazílie), Afriky (Tunisko), Asie (Japonsko, Čínská republika, Hongkong, Korea, Macao) a Evropy (všechny země EU, Švýcarsko, Rusko). Několikrát byl přizván českými orchestry jako sólista na jejich evropská turné, např. s Karlovarským symfonickým orchestrem hrál na koncertech v Německu a Španělsku, se Západočeským symfonickým orchestrem na koncertech v Německu atd.\n\nV roce 1992 se stal primáriem Českého noneta, kde působil do roku 1994. V letech 1995-2001 byl prvním houslistou Stamicova kvarteta a od roku 2003 působil jako primárius Kubelíkova kvarteta. Spolupracoval s předními umělci, např. cellista Antonio Meneses, kytaristé Pepe Romero a María Isabel Siewers, klarinetista Ronald van Spaendonck, houslista Josef Suk, klavíristé prof. Boris Krajný, Ivan Klánský, Antonín Kubálek, Daniel Wiesner, Igor Ardašev, hrál se členy Kocianova kvarteta, Talichova kvarteta, Pražákova kvarteta a mnoho dalších.\n\nPodílel se na vzniku více než 20 CD pro KoArt, Lotos, Matouš, Panton, Bonton, Supraphon, německou firmu Bayer Records a americkou J.J.Enterprise. Za nahrávku 16 smyčcových kvartetů Aloise Háby na čtyřech CD (Bayer Records) a jejich souborném provedení na třech koncertech v rámci mezinárodního hudebního festivalu Pražské Jaro získal v roce 1997 cenu České hudební rady.\n\nVedl mistrovské kursy houslové a komorní hry během koncertních turné v Japonsku, na Tchaj-wanu, v Řecku, v Anglii a v USA.\n\nJe exkluzívně zastupován agenturou Great Lakes Performing Artist Associates se sídlem v Detroitu.\n\n"}
{"id": "233839", "url": "https://cs.wikipedia.org/wiki?curid=233839", "title": "Zlatý Hor", "text": "Zlatý Hor\n\nJméno (resp. titul) Zlatý Hor (nověji též Zlaté jméno) je v egyptologii užívané novodobé označení pro jednu ze součástí královské titulatury ve starověkém Egyptě. Název je odvozen od způsobu hieroglyfického zápisu, který je tvořen znakem pro boha Hora sedícího na značce s významem \"„zlato“\". V úplné podobě titulatury složené z pěti jmen bylo toto jméno uváděno jako třetí v pořadí. Stejně jako první z královských jmen (tzv. Horovo jméno) spojuje panovníka s bohem Horem, ale jeho přesný význam, v němž samotní Egypťané podle způsobu užívání kladli důraz na jeho složku vyjadřovanou slovem \"„zlato“\", zůstává nejasný a je předmětem diskusí. \n\nV české egyptologii je toto jméno pokládáno za způsob ztotožnění krále se sluncem žhnoucím na obloze. Erik Hornung poukazuje na mytologický kontext, podle nějž jsou ze zlata tvořena těla bohů, přičemž zlato samo může být různými způsoby spojováno s věčností. S tím snad souvisí nález unikátní hlavy sokola z tepaného zlata z doby Staré říše (nejpravděpodobněji ze 6. dynastie) doplněné v Nové říši čelenkou v podobě péřové koruny; stejným směrem by mohlo poukazovat prohlášení panovníků 18. dynastie Thutmose III., že jej Amon \"„vytvořil do podoby sokola ze zlata“\" nebo prohlášení Hatšepsuty, že je \"„ženským Horem z ušlechtilého zlata“\". Řecký text na Rosettské desce z ptolemaiovské doby dává jméno Zlatý Hor do souvislosti s predikátem \"„nadřazený (svým) nepřátelům“\", tedy do mytologického kontextu panovníka jako Hora vítězícího nad Sutechem. Tato interpretace však může být ovlivněna významovými posuny v povaze Sutechova kultu, k nimž docházelo od Pozdní doby, takže nemusí odrážet skutečný původní význam jména.\n\nVývoj panovnické titulatury byl uzavřen na počátku Střední říše, nejpozději od této doby se skládala celkem z pěti jmen uvozených znaky vypovídajících o povaze královské moci (podle pořadí):\n\n"}
{"id": "233842", "url": "https://cs.wikipedia.org/wiki?curid=233842", "title": "Oryctodromeus", "text": "Oryctodromeus\n\nOryctodromeus („hrabající běžec“) byl malý, asi 2,1 m dlouhý býložravý dinosaurus (mláďata měřila asi 1,3 m). Jeho hmotnost se pohybovala kolem 20 kg. Žil v období cenomanu (svrchní křída, před asi 95 miliony let) na území dnešního státu Montana (USA).\n\n\"Oryctodromeus\" je významný tím, že jde o prvního dinosaura, který vykazuje schopnost hrabat nory, jakožto unikátní ekologickou adaptaci. Zkameněliny tohoto dinosaura byly objeveny v původně dutém prostoru o rozměrech asi 200x70 cm, který byl během jeho života zřejmě norou. Kromě jedné kostry dospělého jedince zde byly objeveny i kostry dvou mláďat tohoto dinosaura. O mláďata se zjevně dospělý dinosaurus nejméně po nějakou dobu staral a krmil je. Objev je významný i z hlediska spekulací o možném přežití dinosaurů do starších třetihor (v norách zřejmě přežili katastrofu na konci křídy savci a jiní drobní obratlovci).\n\n\n"}
{"id": "233843", "url": "https://cs.wikipedia.org/wiki?curid=233843", "title": "FK Mutěnice", "text": "FK Mutěnice\n\nFK Mutěnice (celým názvem: Fotbalový klub Mutěnice) je český fotbalový klub, který sídlí v Mutěnicích v Jihomoravském kraji. Od sezony 2015/16 hraje Přebor Jihomoravského kraje (5. nejvyšší soutěž). Klubové barvy jsou zelená a žlutá.\n\nSvé domácí zápasy odehrává na stadionu Pod Búdama-Kappa Arena s kapacitou 2 500 diváků.\n\nKlub byl založen roku 1926 jako \"Slávia Mutěnice\" a brzy se zařadil k nejlepším v regionu, roku 1942 vyhrál putovní Dubňanský pohár. Od roku 1948 existoval pod názvem \"Sokol Mutěnice\" a hrál soutěže hodonínského okresu, největším úspěchem byla I. A třída v letech 1968–1976. V roce 1981 se oddíl přejmenoval na \"Velkovýkrmny Mutěnice\", od roku 1993 má současný název. Vzestup přišel od roku 1994, kdy se prezidentem klubu stal Miroslav Jagoš. Mutěnice postupovaly stále výše, od roku 2001 hrály divizi, v roce 2006 postoupily do MSFL a hned v prvním roce získaly druhé místo. Mutěnicemi prošel také Radek Petr, nejlepší brankář Mistrovství světa ve fotbale hráčů do 20 let 2007.\n\n\nZdroj: \n\n\n\nZdroj: \n\nPoznámky:\n\nFK Mutěnice „B“ byl rezervním týmem Mutěnic, který se pohyboval převážně v okresních soutěžích. Naposled startoval v ročníku 2009/10 v I. B třídě Jihomoravského kraje – sk. C (7. nejvyšší soutěž).\n\n\nZdroj: \n\n\n\nZdroj: \n\n"}
{"id": "233844", "url": "https://cs.wikipedia.org/wiki?curid=233844", "title": "Přívoz Oseček", "text": "Přívoz Oseček\n\nPřívoz přes Labe u obce Oseček je doložen od roku 1836, odkdy byl nepřetržitě v provozu až do roku 1978. Dne 15. června 2006 byl sezonní provoz přívozu obnoven. Přívoz byl a je obecní.\n\nPřívoz se nachází mezi Kolínem a Poděbrady, asi 3 kilometry před soutokem Labe s Cidlinou, u něhož Labe překlenuje most s dálnicí D 11. Západní přístaviště je blízko vsi Oseček. Východní konec přívozu je u chatové osady Oseček, nazývané též Na Přívoze (patří též k obci Oseček), z níž vede asi 3 kilometry dlouhá cesta přes libický lužní les k Velkému Oseku.\n\nPůvodní přívoz je doložen od roku 1836. Přepravoval osoby i vozidla včetně traktorů a nákladních aut. Byl jištěný horním vodicím lanem na ocelových sloupech. Provoz byl zrušen roku 1978 před zahájením pravidelné vodní dopravy uhlí do elektrárny Chvaletice.\n\nPřevozníci\n\nKovový převozní prám byl v roce 1982 obcí Pňov-Předhradí prodán obci pro přívoz Darová, kde slouží dosud.\nNa obou stranách přívozu je zřízeno občerstvení, přívoz je spojen i se službou půjčování motorových i nemotorových lodiček i vyhlídkovými plavbami.\n\nMajitelem přívozu je oficiálně obec Oseček, provozovatelem Pavel Faltys z Osečku. Převozníkem je Tomáš Kalenda, místostarosta Poděbrad, který obnovení přívozu z větší části i financoval. Na financování se menší části podílel i Středočeský kraj.\n\nPřevozní loď s celkovou kapacitou 12 osob postavila na zakázku firma Vari Honda Libice za 240 tisíc Kč.\n\nV roce 2006 jezdil přívoz od června do srpna denně kromě pondělí (ve všední dny s polední přestávkou od 12 do 16 hodin). V roce 2007 jezdil od května do září, a to o prázdninách denně, mimo prázdniny jen o volných dnech. V roce 2009 je přívoz v podobném rozsahu, zahájení provozu ve všedních dnech bude oznámeno v závislosti na zájmu, po telefonické domluvě je možné i jindy.\n\nJízdné za osobu je 20 Kč (děti a důchodci 10 Kč), přepravné za jízdní kolo nebo kočárek bylo v roce 2006 30 Kč, v roce 2007 již jen 5 Kč.\n\n\n"}
{"id": "233845", "url": "https://cs.wikipedia.org/wiki?curid=233845", "title": "Vedžat", "text": "Vedžat\n\nVedžat (často uváděno v překladu z egyptštiny jako Horovo oko) je mnohovýznamový staroegyptský posvátný symbol spojovaný s bohem Horem. Někdy splývá s v mytologii také hojně využívaným (i když pro specificky královské souvislosti výlučnějším) Reovým okem (viz ureus) vztahujícím se k bohu Reovi, jindy je však třeba oba symboly od sebe odlišovat. V základní podobě jsou mu přisuzovány dva rozdílné významy: jednak je součástí usirovského mytologického okruhu, v němž Hor ztratil při bojích se Sutechem své oko, jednak je kosmologicky v souvislosti s pojetím Hora jako nebeského boha chápáno jako kosmické těleso (Slunce a Měsíc). Vedle toho bylo užíváno také jako matematický symbol. Vedžet panovala v celé nilské deltě a bohyně Eset ji zasnoubila se svým synem Horem, sňatek však nebyl uskutečněn.\n\n"}
{"id": "233853", "url": "https://cs.wikipedia.org/wiki?curid=233853", "title": "Pořadové číslo", "text": "Pořadové číslo\n\nPořadové číslo je číselné vyjádření zařazení prvku v pořadí a může znamenat:\n\n"}
{"id": "233855", "url": "https://cs.wikipedia.org/wiki?curid=233855", "title": "Pořadí", "text": "Pořadí\n\nPořadí je vlastnost uspořádané množiny a prvků v ní, jejich označení, určujícím každé dvojici prvků množiny, která je přednější. V množině (původně neuspořádané, bez pořadí) lze pořadí zavést \n\nK určení pořadí mohou být prvky označeny znaky a jejich kombinací:\nNěkterá písma používají pro čísla i znaky abecedy (i vedle vlastních číslic) a proto mohou reprezentovat pořadí odlišné, než podle pořadí v abecedě.\n\nV češtině pro rozlišení od prostých čísel pořadová čísla označujeme připojením tečky nebo jiného interpunkčního znaku, jako čárka, pravá kulatá závorka a podobně. Obdobně se odlišuje i označení pořadí písmeny nebo kombinace čísel a písmen, např. v literatuře můžeme označovat odstavec „a“ v první kapitole jako odstavec „1.a“.\n"}
{"id": "233856", "url": "https://cs.wikipedia.org/wiki?curid=233856", "title": "Bígl", "text": "Bígl\n\nBígl je plemeno psa původem z Velké Británie, je to nejmenší a nejstarší honič. Jeho původ sahá až do doby starověkého Řecka (430 př. n. l.). Byl dovezen do Anglie Normany ze Skandinávie - jejich psi zvaní „northerhounds“, byli dále kříženi s greyhoundy, od kterých pravděpodobně získali rychlost a vytrvalost.\n\nBígl samotný vznikl asi ve 14. století. Je nejspíš potomkem staroanglických honičů a harierů. Od roku 1300 existují malí honiči, kteří doprovázeli pěší lovce, většinou při lovu králíků, avšak název bígl se objevil až v roce 1475.\n\nNázev beagle je patrně odvozen od staroanglického slova \"begle\", nebo od keltského výrazu \"beag\" či od starofrancouzského slova \"beigh\". Všechny tři výrazy odpovídají pojmu \"malý\". Byl oblíbeným loveckým psem i v královské rodině, chovala je Alžběta I., Vilém III. Oranžský a Jiří IV. Bígl byl vždy používán k lovu ve smečkách. Organizovaný chov tohoto plemene začal ke konci 19. století, klub chovatelů byl v Anglii založen v roce 1890 a o několik let později se toto plemeno dostalo do USA. Do bývalého Československa se dostal v roce 1965, a dnes je chován spíše jako společník než jako lovecký pes.\n\nJe to nezávislý pes, má sklon k toulání, je však také velmi oblíbený a příjemný společník, má totiž přítulnou povahu a má rád i děti. Dobře snáší teplo i chlad a je snášenlivý k jiným psům.\n\nHlava psa má mírně vyklenutou mozkovnu a dlouhé převislé uši. Při narození je čenich růžový, postupně tmavne. Horní pysk bígla je výrazný a převislý. Oči jsou poměrně velké, mají tmavohnědou nebo oříškovou barvu. Uši má bígl nízko nasazené, převislé, dlouhé, překlopené dopředu a předním okrajem přiléhají těsně k líci. Ucho má být tak dlouhé, aby dosahovalo ke špičce čenichu. Nasazení ucha, vnější koutek oka a horní část čenichu mají být v jedné linii.\nTělo je porostlé krátkou hrubou srstí. Hrudník je klenutý s dobře klenutými žebry. Zadní nohy jsou silné, dobře přizpůsobené ke skoku, tlapky mají odolné polštářky, jsou poněkud strmé, avšak kompaktní.\nSrst: je krátká, hustá a přilehlá, s hustou a jemnou podsadou. Srst má zajistit dobrou odolnost proti nepřízni počasí. Zbarvení je povoleno jakékoli uznané pro honiče, s výjimkou játrově hnědé barvy (barva vařených jater). Bígl se vyskytuje nejčastěji ve zbarvení tricolor v kombinaci černé, hnědé a bílé barvy a bicolor, což bývá kombinace hnědé a bílé barvy s dalšími variantami odstínů hnědé: lemon and white, či red and white. Trikolorní bígl se rodí černobílý s tím, že černá místa na hlavě a na končetinách začínají postupně hnědnout. Bikolorní bíglové se rodí celí bílí a časem srst na hlavě a trupu zhnědne. Srst bígla může být i melírovaná (harepied) a vzácně se vyskytuje zbarvení blue mottled, což je zbarvení modře skvrnité. Ať už je zbarvení bígla jakékoli, špička ocasu by měla vždy být bílá. Výška by měla být ideální od 33 cm do 40 cm v kohoutku.\n\nBígl je přirozeně veselý, inteligentní, aktivní, učenlivý a činorodý pes s příznačně dobrotivou a mírnou povahou. \"Povaha\" je milá, přátelská k lidem i psům, bez agresivity či bázlivosti. Výborně zastane roli domácího společníka a kamaráda pro děti, naopak jeho hlídací schopnosti končí vítáním nově příchozího, v lepším případě nedůvěřivým, nejčastěji však radostným štěkotem. Je to pes mimořádně nekonfliktní, což plyne z jeho smečkového původu - jinak tomu ani být nemohlo. Psi spolu byli 24 hodin denně a museli se výborně snášet s ostatními. Nesnášenliví nebo dokonce agresívní jedinci neměli ve smečce místo. Touto selekcí a následnou plemenitbou se tato žádoucí vlastnost u bígla upevnila a je dnes pro toto plemeno typická. Bígl bude vděčný za každou společnost, čím větší, tím lepší. Bohužel z toho pramení i některé problémy, jimiž je bígl také známý. Jakmile je odsouzený k životu o samotě v kotci nebo na zahradě, začne upoutávat pozornost a krátí si dlouhou chvíli po svém. Hlasitým štěkáním, ničením, útěky. Většinou proto, že člověk nevzal v úvahu právě jeho smečkové založení a nechal ho o samotě. Lidé, kteří si to ale uvědomí a bíglovi vytvoří jeho \"náhradní\" smečku, s ním nemají nejmenší problém. S tím souvisí i způsob ustájení. Bígl je odolný a díky husté podsadě by snesl ustájení venku v kotci s vyteplenou boudou. Psychicky tam ale sám bude strádat. Venku by měl bígl být vždy nejméně ve dvou. Dobře vychovaný bígl s ujasněnou pozicí v hierarchii \"náhradní smečky\" (rodiny), může bez problémů žít v bytě jakékoliv velikosti.\n\nBígl je přirozeně učenlivý a většinou pracuje a cvičí s radostí. Nevyhovují mu úplně metody „cvičáků“, zavedené většinou k výcviku služebních psů. Nemá rád dril a mnohačetné opakování cviků poslušnosti, více s ním svedete prostřednictvím hry a motivací pamlskem.\n\nJe nutné si uvědomit, že bígl je loveckým psem, po staletí chovaným pro práci honiče. Ve volné přírodě proto od něj nemůžeme očekávat bezmeznou poslušnost ovčáckého psa. Dostane-li se na čerstvou stopu zvěře, pravděpodobně zapomene na své dobré vychování a veškeré snahy o přivolání či pronásledování psa jsou většinou odsouzeny k neúspěchu. Jakmile ale zjistí, že jste se vzdálili, hned za vámi přiběhne. Pokud je to ovšem ještě štěně, nedoporučuje se ho venčit bez vodítka, neboť se stává, že se zatoulá. Když je bígl dospělý a vycvičený, nemusíte se tohoto problému obávat. V jiných podmínkách a disciplínách může naopak předčit ostatní „poslušnější“ plemena. O loveckých schopnostech bígla není pochyb. S radostí zvládá všechny úkoly odpovídající náplni práce honiče, na stopě je excelentní.\n\nBígl je tvor temperamentní, vyžadující pohyb a zaměstnání. Od malička je důležité jej\ncvičit v přivolávání. Pokud narazí na stopu, je problém jej odvolat a nezřídka\nmizí i na celé hodiny. \n\n"}
{"id": "233860", "url": "https://cs.wikipedia.org/wiki?curid=233860", "title": "Budweiser Budvar", "text": "Budweiser Budvar\n\nBudweiser Budvar je obchodní značka českého piva vyráběného v českobudějovickém pivovaru Budějovický Budvar. Celkový výstav piva je více než 1,6 milionu hektolitrů ročně.\n\nJe jedním z nejprodávanějších piv v České republice a vyváží se celkem do 76 zemí světa. Na německém trhu je druhou nejprodávanější značkou mezi dováženými ležáky, první mezi importovanými pivy na rakouském trhu a ve Velké Británii nejprodávanější český ležák.\n\nNovodobá historie pivovaru se datuje od roku 1967, kdy Ministerstvo zemědělství Československé socialistické republiky založilo národní podnik Budějovický Budvar jako přímého zástupce akciového pivovaru, který vařil pivo v Českých Budějovicích již od roku 1895. Český akciový pivovar byl založen českými právovárečníky, kteří navázali na více než 700 let starou historii vaření piva v Českých Budějovicích (původně nazýváno Budweis).\n\n\nPivo získalo několik domácích i světových ocenění. Mezi nejcennější patří zlatá medaile ze Světové výstavy v Praze z roku 1896.\n\n2013\n2011\n\n2010\n2009\n\nPivovar je vlastníkem 308 ochranných známek ve 101 zemích. Mezi nejznámější patří \"Budweiser Budvar\", \"Budweiser\", \"Budvar\", \"Bud\" a \"Budějovický Budvar\".\n\nOd počátku 20. století trvá spor mezi pivovarem Budějovický Budvar a americkým pivovarem Anheuser-Busch o vlastnictví ochranných známek. V současné době probíhá více než 40 soudních pří a 70 správních řízení před patentovými úřady. V důsledku se v Severní Americe pivo prodává pod obchodní značkou \"Czechvar\" a americký Budweiser jako \"Bud\" v celé Evropské unii, kromě Velké Británie a Irska, kde se prodávají oba dva výrobky.\n\nV letech 2000 - 2012 bylo definitivně ukončeno 173 soudních sporů a správních řízení, z nichž Budějovický Budvar vyhrál 120 případů a 10 sporů skončilo smírem nebo remízou. Díky registracím ochranných známek „BUDWEISER“ nebo „BUDWEISER BUDVAR“, které patří Budějovickému Budvaru, nemůže nadnárodní koncern ABI svou klíčovou značku „BUDWEISER“ používat téměř v 70 zemích.\n\n\n"}
{"id": "233863", "url": "https://cs.wikipedia.org/wiki?curid=233863", "title": "Brno-Komín", "text": "Brno-Komín\n\nBrno-Komín je městská část na severozápadě statutárního města Brna. Je tvořena městskou čtvrtí Komín (německy \"\"), původně samostatnou obcí, která byla k Brnu připojena v roce 1919. Její katastrální území má rozlohu 7,60 km². Samosprávná městská část vznikla 24. listopadu 1990. Žije zde přibližně 7500 obyvatel.\n\nRozkládá se na levém břehu Svratky. Pro účely senátních voleb je území městské části Brno-Komín zařazeno do volebního obvodu číslo 60.\n\nV modrém poli se nachází vlevo stříbrný vinařský nůž vpravo stříbrný srp. Mezi těmito nástroji se na ose v horní polovině štítu nachází bílá růže, která je zobrazena ještě pětkrát při okraji v dolní části štítu.\n\nOd jihozápadní hranice, která je vymezena řekou Svratkou a za níž se strmě zvedají zalesněné kopce s vrcholem Holedná (391 m), stoupá terén na levém, komínském břehu pozvolna směrem na sever. Komín pak tvoří přirozenou kotlinu ohraničenou Mniší horou, kde sídlí ZOO Brno, jižním okrajem přírodního parku Baba, přírodní památkou Medlánecké kopce a Palackého vrchem (339 m), na který na jihu opět navazuje svratecká niva o nadmořské výšce cca 210 m. Uvnitř této kotliny se zvedá nevýrazný hřbet v ose Chochola (307 m), Panský kopec a přírodní památka Netopýrky. V těsném sousedství původního vesnického centra se pak nachází osamocená vyvýšenina Ruský vrch (dříve zvaná Hausperk).\n\nKomín má charakter spíše menšího města s jasně patrnými pozůstatky původní vesnické zástavby. Zástavba Komína je soustředěna v okolí Svratky a na přilehlých severních svazích, zbytek plochy katastru tvoří především orná půda, lesy a také dráhový systém Letiště Medlánky. V jižní části městské části se rozkládá původní vesnické jádro Komína s kostelem sv. Vavřince, na něž na severu těsně navazuje zdejší panelové sídliště.\n\nSpojení se středem města zajišťuje dopravní podnik města Brna prostřednictvím tramvajových linek č. 1 (spojuje Bystrc a Řečkovice), 3 (spojuje Bystrc se Židenicemi) a 11 (spojuje Bystrc s Lesnou). Spojení s městem zajišťují taktéž trolejbusové linky č. 30 a 36.\n\nPůvod jména není zcela objasněn, etymologové však vylučují jeho souvislost se stavebním zařízením na odvod kouře. Důvodem je skutečnost, že slovo komín je u nás doloženo mnohem později, než jméno obce Komín. Navíc i poté, co k nám slovo komín z italštiny proniklo, jednalo se ještě dlouho o reálii typicky městskou, ve středověké zemědělské osadě prakticky neznámou.\n\nMá se za to, že pojmenování značí buď usedlost, patřící Komovi (či Komoňovi a pod.), nebo je odvozeno od slovanského základu kom- (strmě, svisle, kolmo). Název obce je u nás ojedinělý, v Chorvatsku ale existují nejméně dvě obce jménem Komin, v Bosně a Hercegovině jedna.\n\nNejstarší archeologické nálezy dokládají osídlení už v starší době kamenné, paleolitu, přibližně 50 tisíc let př.n.l. Nálezy prvních zahloubených obydlí pravěkých zemědělců jsou datována do mezolitu, 4-8 tisíc let př. n. l. Z následujícího období se dochovala celá řada malovaných keramických předmětů denní potřeby, a také hliněné sošky žen. V době bronzové dochází již u obyvatelstva ke vzniku společenských vrstev a mezi archeologickými nálezy přibývají bronzové šperky a zbraně. V Komíně se setkává kultura od jihu pronikajícího lidu mohylových polí a od severu postupujícího lidu popelnicových polí.\n\nV době 400 až 200 let před přelomem letopočtu obsazují území Keltové, kmen Bójů, což přináší nejen rozvoj hmotné kultury, ale i umění a obchodu. V následujících stoletích byla zaznamenána expanze germánských kmenů, Markomanů a Kvádů. Slovanské osídlení je doloženo od 5. století. V devátém století, po vzniku Velké Moravy, dochází k upevňování křesťanství, což dokládají i archeologické nálezy nezpopelněných hrobů. V desátém století se objevuje první souvislá zástavba v prostoru dnešního kostela, která se později rozšířila směrem k řece Svratce.\n\nVe 14. století přesunula do Brna svůj dvůr bývalá dvojnásobná královna Eliška Rejčka a postavila v Komíně románsko-gotický farní kostel svatého Vavřince. Příslušná dohoda s olomouckým biskupem je datována rokem 1324. Sto let poté, roku 1428 táhli kolem husité, obec však nedobyli, nicméně okolí vyplenili. Podle některých indicií mohla stát v té době na kopci Hausperku panská tvrz, důkazy však pro to chybí.\n\nS příchodem nové historické epochy postihla obyvatele Komína řada pohrom. V devadesátých letech 16. století se vyskytly nebývalé bouře, zemětřesení, neúroda a bída. Za třicetileté války, po dobu švédského obléhání v roce 1645, byla v Komíně ustájená švédská jízda. Z té doby se traduje pověst o pacholíkovi, který vyslechl poradu štábu, že pokud město nedobudou následujícího dne do poledne, obléhání zanechají a odtáhnou. Zprávu se podařilo předat obleženým, ti v nejvyšší nouzi odzvonili poledne o hodinu dříve, a tím se zachránili. Švédové sice odtáhli, ale předměstí Brna včetně Komína zůstala vypálena a vydrancována. Škola na několik desetiletí přestala existovat, vinice zpustly. Dílo zkázy dokončil mor, jehož epidemie se v Brně a okolí rozšířila roku 1648. V roce 1720 pak obec zcela vyhořela, a dlouhá léta trvalo, než znovu dosáhla ztraceného postavení.\n\nHřbitov kolem kostela byl zrušen v roce 1836, poté, co byl založen nový, v současné poloze. Roku 1849 se komínští vykoupili z poddanosti za 4060 zlatých, 26 krejcarů a zvolili první radní a starostu obce. K roku 1890 má Komín 168 domů a 1019 obyvatel (1017 katolíků, 2 židé, 1018 Čechů, 1 Němec).\n\nV roce 1909 byla v obci otevřena nová, výstavná škola, postavená podle návrhu akademického architekta Antonína Blažka z Králova Pole. Podle návrhu téhož autora byl v letech 1911-1913 přestavěn také komínský kostel. V oné době byl Komín prakticky výhradně rolnickou vsí, kromě zemědělství zde fungovala pouze výrobna likérů.\n\nPrvní světová válka, v letech 1914-1918, znamenala pro obyvatele povinnost narukovat a účastnit se bojů. Oběti války připomíná pomník, který stojí v parčíku mezi školou a kostelem. Po vzniku ČSR došlo 16. dubna 1919 k připojení okolních obcí k Brnu, čímž bylo v Brně dosaženo převahy česky mluvícího obyvatelstva. Připojení se týkalo i obce Komín. Tehdy téměř celý jeho současný katastr tvořil obec Komín, jihovýchodní část katastru s ulicí Štursovou a některými pozemky dnešního SOÚ Spojů náležela k obci Žabovřesky a jihozápadní část katastru k obci Jundrovu; ke Komínu naopak náležely i některé okrajové části moderního katastru Bystrce, zahrádky a část lesa na severu moderního katastru Jundrova a nejsevernější část moderního katastru Medlánek. Roku 1923 byla na místě bývalého mlýna, který zde stál již od středověku (v letech 1674-1692 v něm fungovala papírna), postavena podle návrhu Ing. Petra malá vodní elektrárna. Do postavení Brněnské přehrady fungovala jako průtočná, později jako vyrovnávací, a jednalo se o jednu z prvních instalací Kaplanovy turbíny (2x 100 kW). Není bez zajímavosti, že se má stát i jednou z prvních instalací velmi perspektivní, tzv. vírové turbíny, vyvinuté na brněnském VUT.\n\nKe konci druhé světové války bojovala Rudá armáda s německou armádou i v prostoru Komína. Již 26. dubna 1945 byl prostor Komína osvobozen, i když zbytky Němců se ještě ukrývaly v místě komínských zmol. Vojáci Rudé armády, padlí při osvobozeneckých bojích této části Brna, byli pochováni na čestném pohřebišti na Hausperku, přejmenovaném na Ruský vrch.\n\nV roce 1947 byla do Komína prodloužena tramvajová trať. V 70. letech došlo v Komíně dle návrhu architekta Františka Kopřivíka k výstavbě panelového sídliště (včetně zajištění obsluhy trolejbusovou dopravou) a v souběhu s řekou byla vybudována kníničská radiála. Obec tím rychle ztratila svůj vesnický charakter. V devadesátých letech, po změně politických poměrů, se tvář obce zlepšila díky celkové rekonstrukci komínského náměstí a z iniciativy skupiny obyvatel byl obnoven hřbitov, zrušený v rámci výstavby sídliště. V roce 1997 byla podle návrhu zlínského Kovoprojektu postavena na Jundrovské ulici nová trolejbusová vozovna. Součástí stavby bylo i mimoúrovňové křížení s kníničskou radiálou. Z nejasných důvodů však tato křižovatka nebyla nikdy dokončena – chybí na ní nájezdové rampy pro odbočení z/do Komína a Jundrova, dokonce ani tramvajové těleso nebylo nikdy v rámci prováděných rekonstrukcí přeloženo do příslušného mostního pole. Absence ramp značně komplikuje dopravu uvnitř Komína a představitelé městské části marně vyvíjejí tlak na město, aby most dokončilo.\n\n\nTraduje se, že do Komína chodíval mnohostranný umělec Jiří Mahen, básník Vítězslav Nezval zde při procházkách mohl najít inspiraci ke slavné básni Na břehu řeky Svratky, z centra Brna pěšky vyrážel na komínské hody hudební skladatel Leoš Janáček, o půlstoletí později zde zase tančíval v kroji známý silák a recesista Franta Kocourek.\n\nPři letecké nehodě v Komíně tragicky zahynul legendární hokejista Jaroslav Jiřík.\n\n\n"}
{"id": "233867", "url": "https://cs.wikipedia.org/wiki?curid=233867", "title": "František R. Kraus", "text": "František R. Kraus\n\nFrantišek Robert Kraus, hebrejským jménem גדעון בן יצחק קראוס \"Gideon ben Jicchak\" (14. října 1903 Praha – 19. května 1967 Praha), byl československý spisovatel a novinář, člen protinacistického odboje a přeživší holocaustu. Patřil do tzv. \"Pražského kruhu spisovatelů\". Působil v ČTK, Prager Tagblatt, Prager Presse, Tribuně, v Českém rozhlase zakládal krátkovlnné vysílání a byl prvorepublikovým zahraničním zpravodajem v českém, německém, francouzském a anglickém jazyce.\n\nBěhem holokaustu byl vězněn v terezínském ghettu, přežil Auschwitz, Gleiwitz a Blechhammer a podařilo se mu uprchnout z pochodu smrti. Jeho knížka Plyn, plyn… pak oheň, vydaná v září 1945 byla jedním ze zcela prvních literárně zpracovaných svědectví o holocaustu nejen v Československu, ale na světě vůbec.\n\nZ politických a antisemitských pohnutek komunistického režimu byla Krausova díla až do roku 1989 zakazována a cenzurována. Ačkoliv jeden z jeho žáků, Arnošt Lustig, jej považoval za spisovatele světového významu a přirovnával jeho tvorbu k Jacku Londonovi, E. E. Kischovi či Primo Levimu, a jeho dílo vyučoval na zahraničních univerzitách, zůstává zatím osobnost a dílo F. R. Krause u nás i ve světě na okraji zájmu. \n\nPo válce byl aktivním členem pražské židovské obce, jako spisovatel pravidelně přispíval každý měsíc do Věstníku ŽNO. Byl také jedním z prvních, kdo se aktivně podílel na obnovení minjanu Staronové synagogy okamžitě po osvobození v květnu 1945.\n\nNarodil se v pražském Josefově v česko-židovské rodině krejčovského mistra a majitele módního salónu, Roberta Krause a ženy v domácnosti, Matyldy Krausové, rozené Kollmannové.\nJeho strýcem byl doktor Maurus Bloch, tiskový poradce jak císaře Františka Josefa I., tak i později TGM, autor slavného manifestu Mým národům. Doma a s kamarády se mluvilo česky, ale ve škole německy, takže Kraus byl zcela bilingvní.\n\nO svém dětství kdysi napsal, že je prožil na asanačních pláckách a zbořeništích Židovského města, tehdejší pražské páté čtvrti, která vzala za své při velkorysé modernizaci města na počátku 20. století, tzv. asanaci. Vzpomínky na starý Josefov a jeho specifické obyvatele té doby se pak jako leitmotiv a zlatá nit táhnou celým Krausovým dílem. Právě zde se poprvé seznámil s existenciálním rozměrem staropražské chudiny, ale také původním pražským sportovním prostředím, jehož vrcholové osobnosti dobře znal:\n\nJak bylo v té době časté mezi tzv. lepšími pražskými židovskými rodinami, základní vzdělání získal v piaristické klášterní škole v Panské ulici, pak pokračoval na „reálce“ v Jindřišské a maturitu složil na klasickém gymnáziu v paláci Kinských na „rynku“, na Staroměstském náměstí.\nZároveň docházel do slavné náboženské školy Talmud-Tora, zvané \"Talme\", v Jáchymově ulici na Josefově. Vzpomínku na tuto školu, odrážející typický kolorit tehdejší \"Páté pražské čtvrti\", zaznamenal v jedné ze svých knih:\n\nJeho bar micva proběhlo v Jubilejní synagoze r. 1916, nejpravděpodobněji na šabat svátku Simchat Tora, zatímco jeho otec byl nasazen jako voják na italské frontě během I. sv. války.\n\nRozvod rodičů znamenal na dlouho konec úvahám o akademické kariéře – musel začít finančně přispívat na chod domácnosti, to jej ale přivedlo k novinářské dráze. V novinách také získal akronym svého jména – \"FRK\" – který si zvolil podle TGM.\n\nKraus byl novinář a spisovatel. Patřil do tzv. \"Pražského spisovatelského okruhu\". Za první republiky začal pracovat v německých novinách, třeba pro slavný Prager Tagblatt, Prager Presse, Bohemii a další. Měl kontakty také na české intelektuální prostředí, přátelil se s Maxem Brodem, Franzem Kafkou (povídka \"\"Džbánek plzeňského\"), Gustavem Meyrinkem, Friedrichem Torbergem, Karlem Čapkem, Jaroslavem Haškem, Janem Masarykem, ale i např. s Albertem Einsteinem.\nJeho literárním vzorem, rodinným přítelem a životním učitelem byl „zuřivý reportér” Egon Erwin Kisch. Jeden čas Kraus u Kische, v domě U dvou zlatých medvědů v Melantrichově ulici, dokonce bydlel a hodně se spřátelili. Později po válce, v roce 1948, se však zcela názorově rozešli, protože Kraus byl přesvědčený sociální demokrat, zatímco Kisch zůstal i po únoru 1948 komunistou a schvaloval převrat. Od té doby spolu nepromluvili, Kisch pak brzy poté náhle zemřel.\n\nKraus byl také u toho, když se před válkou zakládal Československý rozhlas, působil v „Mluvených novinách“, dlouhou dobu také v Československé tiskové kanceláři (ČTK). Spolupráce s berlínským časopisem Die Grüne Post ho zaváděla často do zahraničí, do Berlína, Vídně, ale i mimo Evropu. To se však již hlásil k moci nacismus. Kraus se snažil proti nástupu nacismu v Československu, zejména v Sudetech, vystupovat ve svých pravidelných rozhlasových reportážích a relacích. Vyvolal tak hněv henleinovců, kteří proti němu dokonce interpelovali v parlamentu. Za osudovou považoval mobilizaci, které se sám aktivně jako voják zúčastnil (toto téma zpracoval v povídce \"“Přilba v poli“\") a následné události, vrcholící mnichovskou kapitulací (reportáž \"„Runciman u Henleina“\"), která měla tragické důsledky nejen pro něj.\n\nKraus byl za první republiky mj. také celorepublikovým šampionem v plavání. Působil ve Slávii a později za židovský sportovní klub Hagibor. Kromě toho se také amatérsky věnoval i vodním pólu, fotbalu, tenisu a lyžování. Pravidelně reprezentoval Československo na Makabiádách. \n\nPo okupaci ČSR se Kraus stal informátorem odbojové zpravodajské sítě pod vedením Zdeňka Schmoranze. Tato síť, známá později jako Schmoranzova skupina se zabývala sběrem zpravodajského materiálu především o německé branné moci. Tyto informace předával Schmoranz bývalým analytikům vojenské zpravodajské služby a v podobě zpráv je přes Obranu národa předával do Londýna. Po Schmoranzově zatčení gestapem následovalo i zatčení Krause. Byl vyslýchán na Pečkárně a poté krátce vězněn na Pankráci, ale protože mu napojení na Schmoranzovu skupinu nebylo dokázáno, byl propuštěn.\n\nV listopadu 1941 byl zařazen do úplně prvního transportu, který šel do Terezína. Byl to transport \"Ak-1\", což byla zkratka pro \"Aufbaukommando\", tzn. \"Komando pro výstavbu\". Tato skupina se měla podílet na přestavbě města Terezína na židovské ghetto. Kraus dostal při registraci číslo \"Ak-353\". Tento první terezínský transport jel ještě normálním klasickým vlakem, nikoli dobytčáky, kterými se jezdilo později. Jeli vlakem na Litoměřice, vystoupili v Bohušovicích, a šli pěšky do Terezína, za doprovodu českých četníků.\n\nKraus byl pak Judenältestenratem pověřen až do června 1943, kdy byla Terezín napojen na železniční trať Praha-Lovosice-Ústí nad Labem železniční vlečkou, organizovat pěší přechody transportovaných právě z Bohušovic nad Ohří do Terezína, vzdáleného 3 kilometry. Vysloužil si tak v \"ghettu\" všeobecně známou přezdívku Mojžíš, protože chodil vždy v čele zástupu.\n\nZároveň s tím mu byl již v roce 1942 svěřen úkol velet pracovnímu komandu vězňů, kteří v Bohušovické kotlině mezi Bohušovicemi a Terezínem postavili Terezínské krematorium. I v takto příšerných podmínkách udržel jistou noblesu, chodil vždy upraven, v kravatě a v klobouku a v padnoucím obleku a platil za \"\"nejlépe oblékaného muže Terezína\"\".\n\nByl také jedním z třiceti vězňů Terezínského ghetta, který pohřbíval zavražděné muže z Lidic - tento hrůzný zážitek později popsal v povídce \"Pohřbíval jsem mrtvé z Lidic\".\n\nZ Terezína byl transportován spolu se svou manželkou 1. října 1944 do Auschwitz. Po příjezdu byli při selekci rozděleni. On sám měl štěstí a byl vybrán na práci, z Auschwitz jej vozili s ostatními vězni na denní práce do IG Farben a do nedaleké Buny, kde se vyráběl syntetický benzín.\n\nJednoho dne se měli přihlásit kováři a tesaři – Kraus, který v životě neměl v ruce kladivo, se přihlásil. Byl tedy zařazen do pobočného pracovního tábora v Hlivicích, ( \"Gleiwitz\"), kde opravovali železniční vagóny, což byla příšerná práce, na kterou byli většinou vybráni vězni z Terezína.\n\nPři této selekci Krausovi vytetovali na levé předloktí číslo \"B – 11632\". Tuto otřesnou zkušenost popisuje v knize \"Plyn, plyn... pak oheň\":\nV KZ Gleiwitz byl Kraus velmi pravděpodobně poslední, kdo mluvil s Karlem Poláčkem a Fritzem Taussigem, než zemřeli na otřesné podmínky tamního lágru.\n\nPosléze byl přeřazen někdy na přelomu let 1944 a 1945 do další fabriky na práci, do Blechhammeru (dnes Blachownia). Asi v březnu 1945 začali nacisté poboční pracovní tábory likvidovat a organizovali pochody smrti. Z Blechhammeru byl také vypraven pochod smrti, ale jemu se s ještě několika lidmi (mj. Jiří Brady) podařil útěk a dostal se díky partyzánům přes Polsko a Podkarpatskou Rus v dubnu 1945 do Budapešti, která už byla osvobozená. Tam se začal zotavovat z útrap táborů. Kontaktoval lidi, které znal jako novinář. Ti mu sehnali základní pomoc, pronajali mu malý byt v Arpád utca. V Budapešti sepsal své zážitky. V květnu 1945 přijel do Prahy a měl už hotovou celou knížku. Kniha-reportáž \"Plyn, plyn… pak oheň\" pak vyšla v září 1945 a byla to úplně první reportáž o vyhlazovacích táborech, která v Československu vyšla. Vydal ji nakladatel Chvojka. Druhá část \"A přiveď zpět naše roztroušené…\" byla pokračováním, ale z jiného úhlu. Důraz je zde na líčení období v Terezíně. Vyšla o něco později, také s obálkou od jeho přítele, který také přežil pobyt v lágrech, akademického malíře Davida Friedmanna.\n\nÚnor 1948 měl vliv nejen na osudy Krausových děl, ale i na něj samotného. Po válce nastoupil zpět do České tiskové kanceláře a do Československého rozhlasu, kde se stal zakladatelem a vedoucím krátkovlnného zahraničního vysílání. Působil zde také jako hlasatel v anglické, francouzské a německé redakci a komentátor pro střední Evropu. Jeho nejvýznamnějším žákem se stal Arnošt Lustig.\nTo vše však skončilo počátkem padesátých let během Procesu se Slánským. Kraus ztratil ze dne na den místo jak v ČTK, tak v Rozhlase. Nesměl publikovat, jeho díla byla byla opakovaně komunistickým režimem nejprve cenzurou pozměňována, posléze zcela odmítána s chabým odůvodněním, že \"\"téma holocaustu je již pět let po válce zcela vyčerpáno, je minulostí a již nikoho nezajímá. Lid se nyní musí soustředit na budoucnost, na budování nové, lepší a spravedlnější společnosti - komunismus.\"\"\n\nBez zájmu nakladatelství zůstala i další díla – román Tři pušky, novela pro děti Píseň o Lée i vůbec poslední Krausův román Tvář číslo 5, kde v hlavní roli figuruje nacistický zločinec, který si po válce změní podobu a identitu. Tento námět byl použit v barrandovském filmu Ztracená tvář, ovšem bez uvedení jakékoli zmínky o původním autorovi.\n\nKraus nicméně publikoval pod pseudonymy či cizími jmény, zejména jeho historky ze staré Prahy konce 19. a začátku 20. století se v šedesátých letech těšily značné oblibě a vycházely například ve Večerní Praze. Pod vlastním jménem publikoval pravidelně v Židovské ročence. Byl zaměstnán na Židovské náboženské obci v Praze, kde vedl kulturní oddělení. Díky jeho bohatým kontaktům tak v této době vystupovaly v kulturních programech a při oslavách židovských svátků takové osobnosti jako např. Jan Werich, Karel Gott, Judita Čeřovská či Waldemar Matuška.\n\nFrantišek R. Kraus zemřel v Praze 19. května 1967. Stačil ještě přivítat „tání ledů“ po liblické konferenci o Franzi Kafkovi, což považoval za zlomový okamžik v kulturním a politickém životě, pražského jara se však již nedočkal.\n\nJe pohřben na Novém židovském hřbitově v Praze.\n\nV r. 2003 vyšel v nakladatelství Bystrov a synové román z prostředí staré Prahy, Terezína a Osvětimi Kat beze stínu. V r. 2013 vyšlo 3. vydání knihy Plyn, plyn…, pak oheň (nakl. Grantis). V květnu 2015 vyšla kniha Holocaust – slepá kolej dějin od badatele a spisovatele literatury faktu Romana Cílka, kde jednu třetinu knihy tvoří právě Krausovy vzpomínky.\n\n\n\nArnošt Lustig považoval Krause za spisovatele světového významu a přirovnával jeho dílo k Jacku Londonovi, E. E. Kischovi či Primo Levimu, vyučoval o něm na amerických univerzitách. V České republice zůstává osobnost a dílo F. R. Krause na okraji zájmu. O jeho významu vypráví jeho syn, JUDr. Tomáš Kraus, tajemník Federace židovských obcí. \n\n"}
{"id": "233869", "url": "https://cs.wikipedia.org/wiki?curid=233869", "title": "Bodová částice", "text": "Bodová částice\n\nBodová částice je idealizovaný objekt, se kterým se lze často setkat ve fyzice. Jeho hlavní vlastností je to, že má dimenzi 0, tzn. jeho objem i plocha jsou v prostoru nulové. Bodová částice nezabírá žádný prostor. Má nulovou délku, šířku i výšku.\n\nBodová částice je přijatelnou aproximací pro libovolné těleso, jehož velikost, tvar a struktura jsou pro řešení určitého problému nepodstatné. Např. obvykle jsou považovány za bodové takové objekty, které jsou od místa pozorování velmi vzdáleny, proto můžeme (při pozorování ze Země) považovat za bodové např. hvězdy (ačkoliv jejich skutečné rozměry jsou značné).\n\nVe fyzice částic jsou jako bodové částice označovány elementární částice, tedy částice bez vnitřní struktury.\n\n"}
{"id": "233870", "url": "https://cs.wikipedia.org/wiki?curid=233870", "title": "Částice (rozcestník)", "text": "Částice (rozcestník)\n\nČástice může mít více významů:\n\n"}
{"id": "233871", "url": "https://cs.wikipedia.org/wiki?curid=233871", "title": "Třetí země", "text": "Třetí země\n\nTermín třetí země označuje stát, kterého se sice týkají ustanovení nějaké mezinárodní smlouvy mezi státy, ale tato země sama není účastníkem této smlouvy.\n\nNapř. v daňové oblasti (DPH) se pojmem \"třetí země\" označuje země, která není členem EU.\n"}
{"id": "233873", "url": "https://cs.wikipedia.org/wiki?curid=233873", "title": "Hromosvod (hudební skupina)", "text": "Hromosvod (hudební skupina)\n\nHromosvod je česká folk-rocková hudební skupina z Prahy.\n\nKapela byla založena roku 1994, tehdy jako dětské seskupení. Dnes je členům kapely kolem 32 let.\n\n\n\n"}
{"id": "233877", "url": "https://cs.wikipedia.org/wiki?curid=233877", "title": "Bod (rozcestník)", "text": "Bod (rozcestník)\n\nBod může mít více významů:\n\nMatematika\n\nFyzika\n\nTypografie\n\nSport\n\nDoprava\n\nChemie\n\nAstronomie\n\n\n"}
{"id": "233878", "url": "https://cs.wikipedia.org/wiki?curid=233878", "title": "Nepřímá daň", "text": "Nepřímá daň\n\nNepřímá daň je taková daň, kterou státu platí jiná osoba (\"plátce\") než ta, která je této dani podrobena a na kterou účinky daně dopadají (\"poplatník\"). Označuje se také jako \"daň ze spotřeby\", neboť daň je zahrnuta v ceně zboží nebo služeb nakupovaných poplatníkem, který tedy tuto daň hradí v rámci úhrady své spotřeby (a státu pak daň zaplatí příslušný obchodník). Opakem nepřímé daně je daň přímá, u které je poplatník přímo plátcem: přímá daň nezdaňuje spotřebu, ale příjmy poplatníka.\n\nNepřímá daň může být \"selektivní\" (např. spotřební daň), která se týká pouze vybraných druhů zboží, nebo \"univerzální\" (např. daň z přidané hodnoty), která se týká veškerého zboží.\n\nVe srovnání s přímými daněmi lze některé vlastnosti nepřímých daní přinejmenším z určitých hledisek označit za výhodné:\n\nNěkteré vlastnosti však lze z určitých pohledů označit také za nevýhodné:\n"}
{"id": "233881", "url": "https://cs.wikipedia.org/wiki?curid=233881", "title": "Vojna a mír", "text": "Vojna a mír\n\nRomán Vojna a mír (rus. \"Vojna i mir\", napsáno v letech 1863-1869, vydáno v roce 1869) je čtyřdílná románová epopej, hlavní dílo ruského spisovatele Lva Nikolajeviče Tolstého (1828-1910), jedno z největších a nejslavnějších děl světové literatury. Lev Tolstoj se v názvu své knihy inspiroval ve stejnojmenném díle Pierra-Josepha Proudhona.\n\n\n\n\n\nV románu vystupuje na 250 postav hlavních i epizodních včetně historických osobností cara Alexandra I., císaře Napoleona či generála Kutuzova. Obsáhlé, barvité líčení bitev (u Slavkova, u Borodina) či vylidněné, hořící Moskvy nemá ve světové literatuře obdoby. Komorní scény ze života vyšší společnosti a milostná vzplanutí a dobrodružství se střídají s líčením historických událostí a boje ruského lidu proti Napoleonovi.\n\nRok 1805. Večírek u Anny Pavlovny Schererové v Petrohradě.\nSetkání přátel Pierra Bezuchova a knížete Andreje Bolkonského.\nRevolučně založený levoboček Pierre se zastává Napoleona, čímž způsobí ve společnosti skandál.\nKníže Kuragin si stěžuje na své syny Hippolyta a Anatola. Je zde i jeho krásná dcera Hélène (Jelena) a také Bolkonského těhotná žena Líza.\nAnna Pavlovna dohazuje Bolkonského sestru Marju Kuraginovu synovi Anatolovi.\nKněžna Drubecká žádá Kuragina, aby se přimluvil za jejího syna Borise u cara.\nPo večírku je Pierre u Bolkonských.\nRozepře mezi Andrejem a Lízou (Lisou) kvůli válce. Andrej radí Pierrovi, aby se nikdy neženil a aby se přestal stýkat s Kuraginovými, což mu Pierre slibuje.\nAle slib nedodrží – ještě tu noc jede k Anatolovi, kam byl pozván – mezi hejsky a výtržníky a opilce.\nOslava svátku matky a dcery u Rostovových v Moskvě. Je zde i kněžna Drubecká – za jejího syna Borise, který u Rostovů vyrůstal, se dle slibu přimluvil Kuragin u cara a Boris se stal u gardy praporčíkem, nebyl však už vybrán jako pobočník Kutuzova (tím je Andrej Bolkonskij). Drubecká mluví o Pierrovi – jeho otec hrabě Bezuchov umírá. Pierre je však nelegitimním synem. Hlavním dědicem je Kuragin (starý Bezuchov má jen samé nemanželské syny). Nicméně jeho miláček Pierre bude bezpochyby boháčem. Vypráví však, jak nevhodně se Pierre choval u Schererové a také potom ve společnosti Anatola a jeho přítele Dolochova – ten byl degradován a Pierra poslali do Moskvy – a za Anatola ututlal skandál jeho otec (tropili si žerty ze strážníka ještě tu noc, kdy k Anatolovi přišel Pierre od Bolkonských).\nDo armády nejde jen Boris Drubeckoj, ale dobrovolně i Nikolaj Rostov, do něhož je zakoukaná neteř Rostovových Soňa (15 let), která u nich žije. Nataše Rostovové je nyní 13 let a má ráda Borise. Její starší sestrou je Věra. Nejmladší syn Rostovových je Petruša, Péťa.\nBoris slibuje Nataše, že za čtyři roky požádá o její ruku.\nKněžna Drubecká si stěžuje své přítelkyni hraběnce Rostovové na svou bídu kvůli jakémusi procesu a jak se musí ponižovat a doprošovat, aby pro milovaného syna Borise dosáhla svého. Doufá, že jeho kmotr, starý Bezuchov, mu něco odkáže. Chce teď jet za ním.\nU Bezuchovů se setká s knížetem Vasilijem Kuraginem. Ten není rád, že ji vidí, hned se bojí o dědictví. Starý Bezuchov už nemá naději.\nBoris jde pozvat Pierra na oběd k Rostovovým.\nPierre je skutečně v Moskvě – historka o skandálu je pravdivá. Umírajícího otce ale ještě neviděl – otec ho nedal zavolat.\nO starého Bezuchova pečují tři kněžny Kuraginovy, sestřenice Pierra. Boris s ním nahlas mluví o tom, že všichni čekají, komu hrabě odkáže svůj obrovský majetek.\nPo návratu Drubecké jí dá hraběnka Natálie Rostovová peníze na Borisovu uniformu.\nSlavnostní oběd u Rostovových, spousta hostů. Hovory o válce, která byla právě vyhlášena.\nSoňa si naříká Nataše – bojí se, že si nikdy nebude moci vzít Nikolaje, protože jsou bratranec a sestřenice.\nMezitím dá hrabě Bezuchov zavolat pro Pierra. Doprovází ho Drubecká, aby mu pomohla a především ochránila své zájmy. Kuragin a tři kněžny mají strach o závěť – zřejmě nakonec všechno zdědí Pierre. Drubecká a nejstarší kněžna se přetahují o skříňku s listinami.\nHrabě je mrtev a z Pierra se stává boháč. Nic však nechápe – všechny ty tahanice o majetek apod. Drubecká ho zapřísahá, aby nezapomněl splnit otcovo přání – totiž pomoci jí a Borisovi.\nLysé Hory – venkovské panství knížete Bolkonského. Přísný, ale činorodý kníže zde žije s nepříliš hezkou dcerou Marjou, kterou trápí svými nároky. Také zde bydlí vychovatelka slečna Bourienne. Očekávají příjezd Andreje a Lízy.\nMarja dostane dopis z Moskvy od dávné přítelkyně Julie Karaginové (kvůli níž žárlila Soňa na Nikolaje Rostova). Ta jí píše, že Pierre dědil, byl uznán za právoplatného syna a stal se hrabětem Bezuchovem a všichni hned k němu jinak shlížejí, zvláště matky s dcerami na vdávání. I Julii teď považují za možnou nevěstu. Píše také, že chtějí Marju provdat za Anatola Kuragina (nebo o tom aspoň mluví).\nPřijede Andrej s Lízou, která je těhotná. Druhý den odjíždí Andrej k armádě a Líza zde má zůstat. Hovoří s otcem o Bonapartovi. Rozloučení a Andrejův odjezd.\n\nŘíjen 1805, ruské ležení u rakouského Braunau.\nMezi vojáky je i degradovaný Dolochov.\nGenerál Kutuzov jede na přehlídku.\nV jeho suitě je i Andrej Bolkonskij jako jeho pobočník.\nKe Kutuzovovi dorazí raněný rakouský generál Mack, který se vzdal u Ulmu Bonapartovi.\nAndrej sestavuje zprávu, proč se Rusové dosud nepřidali k Rakušanům.\nBolkonského druh, důstojník Něsvickij. Vtipálek husarský kornet Žerkov. Druhý pobočník Kozlovskij.\nNikolaj Rostov slouží jako kadet u husarského pluku, tábořícího 2 míle od Braunau, v německé vesnici Salzenecku. Velitelem eskadrony je rytmistr Vaska Děnisov.\nK husarům se vrací Žerkov se zprávou o Mackovi. Přijde rozkaz vyrazit zítra na pochod.\nKutuzov ustoupil k Vídni.\nPotyčka u mostu v Enži s Francouzi. Rusové ustupují po proudu Dunaje.\nDvůr se z ohrožené Vídně přestěhoval do Brna.\nKonec října.\nAndrej je poslán jako kurýr do Brna. Je zklamán, protože je přijat pouze ministrem války. Ubytuje se u ruského diplomata Bilibina. Andrejovy zprávy o jednom vítězství (bitva u Kremže) nejsou přijaty s takovým nadšením, jak si představoval. Dozví se, že Vídeň už je obsazena Francouzi a že Napoleon sídlí v Schönbrunnu. U Bilibina se Andrej setká s Hippolytem Kuraginem. Po audienci u císaře Františka se Andrej dozví, že Francouzi táhnou na Brno. Všichni v Brně balí. Andrej odjíždí zpět k armádě.\nKutuzov ustupuje ke Znojmu od Kremže, Napoleon táhne z Vídně na Znojmo. Kutuzov a Murat uzavřou příměří, ale Napoleon to Muratovi zakáže.\nAndrej odjede k Bagrationovu pluku, kde se právě schyluje k bitvě po onom příměří. Objíždí rozestavená ruská vojska.\nZpět u knížete Bagrationa v Grundu.\nBitva u Schöngrabenu.\nNikolaj Rostov je zraněn, málem zajat, ale podaří se mu uprchnout.\nSchöngraben je zapálen.\nAndrej jede k Tušinovi s rozkazem k ústupu. Rusové ustupují. Na jednom děle se veze raněný kadet Rostov. Dolochov zajal francouzského plukovníka a byl také zraněn.\nÚstup. Oběd u Bagrationa. Dorazí Tušin, který ztratil dvě děla. Andrej se ho zastane a tvrdí, že děla byla zničena a že za úspěch dne vděčí právě Tušinovi.\nRostov leží raněn a lituje, že se dal na vojnu.\n„Druhý den Francouzi útok neopakovali a zbytek Bagrationova oddílu se připojil ke Kutuzovově armádě.“\n\nK zbohatlému Pierrovi se všichni rázem chovají jinak, s úctou. Kníže Kuragin ho chce oženit se svou krásnou dcerou Héléne, v čemž mu na večírku v Petrohradě, kam Pierre opět odjel z Moskvy, pomáhá Schererová. Pierra Héléne přitahuje, i když zároveň cítí podivný strach. Díky knížeti je zařazen do diplomatického sboru.\nPo dalším večírku – a Pierrově dlouhém a bolestném váhání – je rozhodnuto. Za další měsíc a půl je Pierre už ženatý a usadí se v opraveném domě hrabat Bezuchovových v Petrohradě.\nKníže Kuragin se vypraví na ves k Bolkonským, aby požádal o ruku Marji pro svého syna Anatola. Starý kníže Bolkonskij jím však pohrdá, od dcery se nechce odloučit, ale dává jí svobodu volby.\nNehezká Marja Anatola nezaujme, zato její společnice Amelie Bourienne ano. Marju však krásný Anatol okouzlí a už je rozhodnuta provdat se za něj. Kníže si dobře všimne, jak Anatol kouká po Amelii, nikoli po Marje, což dceři také řekne. Marja tomu nevěří, ale pak, právě když si má definitivně rozmyslet svou odpověď, přistihne Anatola a Amelii v objetí. Pak oznámí, že se provdat nechce, že chce zůstat s otcem. Kníže se zlobí, ale ve skutečnosti je rád – chce být s dcerou a Kuraginovými pohrdá. Marja se rozhodne být šťastná štěstím Amelie – necítí nenávist, chce jí pomoci.\nRostovovi dostanou dopis od zraněného Nikolaje. Byl povýšen na důstojníka.\nListopad. Kutuzovova armáda táboří u Olomouce.\nRostovovi poslali dopis a peníze pro Nikolaje přes Drubeckou Borisovi. Nikolaj odjel k Borisovi, aby si je u něj vyzvedl. Setká se zde s Bergem, zřejmě snoubencem své sestry Věry. Později sem přijede Andrej Bolkonskij.\nPřehlídka ruského vojska před carem Alexandrem a císařem Františkem.\nBoris se vypraví k Andreji do Olomouce, aby mu pomohl stát se pobočníkem. Andrej rád pomáhá mladým lidem. Zavede Borise ke knížeti Dolgorukovovi, který právě zvítězil nad opatrným Kutuzovem – válečná rada totiž rozhodla zaútočit proti Napoleonovi a na nic dál nečekat. Dolgorukov slíbí, že pomůže, ale je dosti zaneprázdněn.\nSchyluje se k bitvě u Slavkova – k „bitvě tří císařů“.\nRusové dobudou Vyškov a zajmou francouzskou eskadronu.\nRostov se setká s císařem, jedoucím k přednímu voji.\nCar se ubytuje ve Vyškově a odmítne schůzku s Napoleonem. Kutuzov si myslí, že bitvu prohraje. Andreji se nelíbí schválený plán bitvy, ale Dolgorukov ho nevnímá.\nVálečná rada u Kutuzova ve Slavkově. Andreji se nepodaří vznést své námitky.\nNikolajova eskadrona má zůstat v záloze, Nikolaj chce však do boje. Po menším průzkumu v blízkosti nepřítele, kam ho poslal Bagration, ho požádá, aby byl přidělen k první eskadroně. Bagration si ho u sebe nechá jako ordonanc.\nBrzy ráno začíná v husté mlze bitva. Zmatek v ruské armádě kvůli rozkazům. Nadšení vojáků ochabuje. Kutuzov stále váhá s útokem. Přijedou oba císaři. Alexander přinutí Kutuzova k útoku. Francouzi se náhle objeví blíž, než Rusové předpokládali. Vojáci se dají na útěk, Francouzi střílí na Kutuzova. Andrej velí k útoku, je však zraněn.\nU Bagrationa se ještě nebojuje. Bagration chce vyčkat, zatímco Dolgorukov by už zaútočil. Bagration vyšle proto Rostova ke Kutuzovovi (nebo k panovníkovi), aby se zeptal po rozkazu. Rostov je šťasten. Po cestě potká Borise a Berga – již byli v boji, Berg raněn.\nZmatek, úprk, zranění. Rostov nevěří, že by prohrávali, jak tvrdí někteří. Dozví se, že car byl raněn. Jede však dál. Náhle spatří osamoceného cara – byly to tedy nepravdy. Touží mu pomoci, ale než se k něčemu odhodlá, kdosi ho předejde. Nikolaj lituje své neschopnosti.\nOdpoledne je bitva prohrána.\nDolochov, již důstojník, též zraněn.\nZraněný Andrej ležel dlouho v bezvědomí v poli. Po bitvě, k večeru, objíždí pole Napoleon. Spatří i Andreje a dá ho převézt k ošetření mezi ostatní zajatce. Znovu ho spatří při prohlídce zajatých, které chválí za jejich statečnost. Andrej blouzní. „Jako raněný bez naděje na uzdravení byl kníže Andrej ponechán péči místních obyvatel.“\n\nZačátek roku 1806.\nNikolaj Rostov se vrací domů do Moskvy a jede s ním Děnisov. City mezi Nikolajem a Soňou ochladnou. Hrabě Rostov připravuje hostinu na počest knížete Bagrationa. Mluví se o Pierrově nešťastném manželství s Hélène (Dolochov je prý jejím milencem) a o smrti Andreje Bolkonského. 3. března 1806 se koná oslava. Je zde i Pierre. Setká se s Dolochovem, jemuž pomohl a ubytoval ho u sebe. Nevěří, že je milencem jeho ženy, ale pak pochopí, že je to pravda. Pro malou neshodu jej vyzve na souboj. Při souboji jej zraní, ačkoli střílel poprvé v životě. Pierre si konečně přizná, že Hélène nikdy nemiloval. Po hádce se s ní rozejde – dá jí do správy polovinu majetku a odjede do Petrohradu.\nBolkonští doufají, že Andrej žije, neboť jeho tělo nebylo nalezeno. V noci, když jeho žena Líza rodí, se Andrej nečekaně vrátí domů. Líza porodí syna – Nikolaje Andrejeviče, při porodu však zemře.\n\nDolochov se po souboji uzdravil a Nikolaj Rostov se s ním velmi spřátelí. Léto 1806 tráví v Moskvě jako pobočník generálního gubernátora, zatímco Rostovovi odjeli na venkov. Na podzim se vracejí. Dolochov požádá Soňu o ruku, ale ta odmítne, protože miluje Nikolaje. Ten jí však nemůže nic slíbit, ačkoli ji zřejmě také miluje.\nDěnisov je okouzlen Natašou.\nNikolaj prohraje v kartách s Dolochovem 43 tisíc. Hrabě pak shání peníze.\nDěnisov požádá Natašu o ruku, ale je odmítnut.\nV listopadu odjede Nikolaj ke svému pluku do Polska.\n\nCestou do Petrohradu se Pierre setká se zednářem Bazdějem a v Petrohradě pak s hrabětem Willarskim, který mu nabídne vstup do řádu. Přijetí do lóže.\nKníže Vasilij naléhá na Pierra, aby se smířil s Hélène, ale Pierre knížete vyhodí. Odjíždí na své statky rozhodnut pro nový život.\nHélène přijede do Petrohradu. Večírek u Schererové. Je zde i Boris Drubeckoj, jenž má nyní významné postavení v Prusku. Boris a Hélène se spřátelí.\nOpět je válka – v Prusku.\nAndrej už nechce k armádě, a slouží proto pod svým otcem v domobraně. Většinou je sám na svém statku v Bogučarovu.\nJaro 1807. Pierre odjede do Kyjeva a snaží se zavést reformy na svých statcích; protože je však nepraktický, nechává se klamat správci a brzy žije stejně „hříšně“ jako dřív. Navštíví Andreje v Bogučarovu a jede s ním na Lysé Hory. Vykládá mu o zednářství a Andrej, dosud vyprahlý, začíná pociťovat změnu.\nNikolaj Rostov zpět u pluku v Polsku. Jeho přátelství s Děnisovem se upevňuje. Děnisov je zraněn a Rostov ho navštíví v nemocnici. (Červen 1807)\nBoris se stane svědkem schůzky cara a Napoleona v Tylži 13.6.1807. Sem přijede i Nikolaj s dopisy pro cara. (Jedná se o Děnisovovu žádost o milost – zabavil proviant pro své vojáky, ale byl obviněn z krádeže.) Pokusí se požádat o pomoc nejprve Borise, pak jde k carovi – jemu odevzdá dopis jistý generál, který Nikolaje poznal. Car však nemůže pomoci, protože zákon je silnější než on.\nV té době je ve městě podepsána mírová smlouva mezi Ruskem a Francií. Nikolaj je tím dost znechucen, ale carovy záměry jsou pro něj i nadále nedotknutelné.\n\n1808-1809 – dobré vztahy Alexandra a Napoleona, další schůzky. Válka bývalých nepřátel proti Rakousku, dřívějšímu spojenci Ruska.\nJaro 1809. Celé dva roky Andrej neopustil venkov. Žije střídavě na Lysých Horách a v Bogučarovu. Bez námahy uskutečňuje v praxi reformy, o nichž Pierre jen mluví. Živě se zajímá o politické události. Při správě statků svého synka navštíví Andrej Rostovovy v Otradném. Je okouzlen Natašou, což ho zneklidňuje. Chce však opět plně žít, a proto v srpnu 1809 odjede do Petrohradu. Andrej vypracoval návrh vojenských zákonů. Stává se členem komise pro vojenský řád. Setká se s ministrem Speranským, kterého obdivuje pro jeho reformy ve státě.\nMezitím Pierre pochybuje o ruském zednářství a vydává se do ciziny. V létě 1809 se vrací do Petrohradu. Jeho návrhy na změny však řád nepřijme a Pierre je zklamán. V Moskvě mu radí Bazděj. V listopadu se usmíří se ženou. Hélènin salon je nejskvělejší v Petrohradu. Chodí sem i Boris – a Pierre si zapoví ženu podezírat. Boris je přijat do lóže. V deníku si Pierre poznamená, že Borise nenávidí a marně se to snaží překonat.\nRostovovi jsou nyní také v Petrohradu. Mají finanční problémy. Berg požádá o Věřinu ruku a je přijat. Tahanice kolem věna. Nataše je v r. 1809 šestnáct let. Po letech ji navštíví „ženich“ z dětství Boris. Ten si nechce Natašu vzít, protože by mu překážela v kariéře, jež se nyní tak dobře rozběhla (i díky poměru s Hélène), ale přesto je zkrásnělou dívkou přitahován a tráví u Rostovových spoustu času. Po rozmluvě s hraběnkou však přestane.\nNa konci roku velký ples i za přítomnosti carské rodiny. Rostovovi jsou uvedeni do zdejší společnosti; první velký Natašin ples. Tančí s Andrejem Bolkonským, který se rozhodne, že si ji vezme. Pierrovi vadí, jak všichni uctívají jeho ženu Hélène.\nAndrejovo nadšení pro práci ochabuje – na obědě u Speranského si to dobře uvědomí.\nNovomanželé Bergovi pozvou na večeři Hélène, ta však pohrdavě odmítne, naopak Pierre ne. Je zde i Boris a všichni Rostovovi. Pierre si všimne Andrejova obdivu k Nataše. Druhý den stráví Andrej u Rostovových, ale nedokáže se vyjádřit. Nataša je neklidná a rozrušená; ví, že ji Andrej miluje a ona jeho. Andrej se svěřuje Pierrovi, že si Natašu vezme. Požádá o její ruku až po návštěvě svého otce: ten si vymíní odklad svatby o rok (doufá, že se city obou změní) a Andrej musí souhlasit, stejně tak Nataša. Úmluva zůstane tajná a zasnoubení se neslaví. Nataša má navíc naprostou volnost, kdyby si vše rozmyslela. Na radu lékařů pak Andrej odjede do ciziny.\nStarý Bolkonskij churaví a je čím dál nesnesitelnější. Marja hledá útěchu ve víře a ve starosti o chudé. Až za půl roku, v létě 1810, jí Andrej píše z lázní ve Švýcarsku o chystaném sňatku s Natašou.\n\nNikolaj Rostov již velí po Děnisovovi eskadroně. U vojska se mu líbí a domů se mu nechce. Přesto tam na jaře 1810 zavítá a je překvapen všemi změnami: Natašinou krásou; Soně je už 20 let a Péťovi 13. Rodina je však téměř na mizině. Proto matka povolala Nikolaje do Otradného a on musí dát leccos do pořádku namísto nehospodárného otce – důvěřivého hraběte všichni okrádali. V září se koná hon na vlky. Při honu hádka se sousedem Ilaginem a jeho lovci, kteří lovili v revíru Rostovových. Ilagin se však s Nikolajem spřátelí. Nikolaj, Nataša a Péťa zůstanou odpoledne u strýčka ze sousedství, který je chudý, ale všude v okolí velmi vážený.\nHraběnka vidí jedinou záchranu ve sňatku Nikolaje s bohatou Julií Karaginovou, nakonec od toho však ustoupí, když pochopí, že syn stále miluje Soňu.\nDopis z Říma od Andreje.\nVánoce 1810. Nataša nemá stání, nudí se, touží po Andrejovi. Nikolaj konečně pochopí, jak moc miluje Soňu a řekne rodičům, že se s ní ožení. To se nelíbí zejména matce – málem dojde k roztržce, Nikolaj však neustoupí. V lednu 1811 odjíždí k pluku. Matka se roznemůže. Hrabě s Natašou a Soňou jedou do Moskvy prodat dům a statek, aby měli z čeho žít. Také doufají, že se z cest vrátil Andrej – starý kníže je na zimu v Moskvě.\n\nPierre upadá do nečinnosti, pije, hodně čte, hýří. Aby nedělal ostudu ženě, odjede na zimu do Moskvy. Bazděj umřel.\nZačátkem zimy 1810 přijede do Moskvy i kníže Bolkonskij s Marjou. Ta je nešťastná: naděje na vdavky se vzdala, chybí jí její chudí, otec ji krutě trápí, nemá přátele, s Julií Karaginovou, s níž si dopisovala, si nemá co povídat a m-lle Bourienne je jí protivná, navíc otec dává přednost právě jí. O knížete pečuje doktor Métivier – kníže ho však brzy vyžene domnívaje se, že je to francouzský špión. – Malá společnost u knížete, mezi hosty Pierre a Boris, který v Moskvě tráví dovolenou. Boris se točí kolem Julie a kolem Marji, ale ta si toho pro své trápení ani nevšimne, dokud jí to neřekne Pierre, který ví, že Boris sem přijel hledat nevěstu, když v Petrohradu neuspěl. Ctižádostivý Boris není z melancholické Julie nadšen a otálí, ale když se dozví, že do Moskvy přijel hloupý, ale přitažlivý Anatol Kuragin, aby se s Julií oženil, konečně ji požádá o ruku.\nLeden 1811. Přijedou Rostovovi – bez nemocné hraběnky – a ubytují se u přísné, přímé, ale přesto laskavé Marji Achrosimovové.\nNávštěva u knížete Bolkonského. Natašu přijme Marja, ale jedna druhou posoudí špatně. Kníže si jen přijde v županu jakoby náhodou Natašu prohlédnout. Nataša se cítí ponížená.\nNávštěva opery. Je zde i Hélène, Pierre, Boris s Julií, Anatol a Dolochov. Nataša se seznámí s Hélène, která jí pak představí Anatola, svého bratra, jenž je Natašou okouzlen, a ji to velmi těší. Teprve po návratu z opery má Nataša výčitky, že se snad chovala nevhodně. A přesto musí myslet nejen na Andreje, ale i na Anatola.\nAnatol vede hýřivý život, v Polsku se dokonce musel oženit s venkovským děvčetem, které svedl a obtěžkal. Otec ho poslal do Moskvy, kde se ubytuje u Pierra a dá se opět dohromady s podobně zkaženým Dolochovem, který využívá jeho postavení, aby k sobě nalákal bohaté mladíky, protože je vášnivý hráč.\nNa bratrovu žádost pozve Hélène Natašu a Soňu na večer. Anatol vyznává zmatené Nataše lásku. Doma má Nataša opět výčitky. Dostane dopis od Marji, která nabízí přátelství.\nAchrosimovová byla předtím u knížete, ale nepochodila. Radí Rostovovým odjet zpět do Otradného a tam čekat – svatba může být i tam. Nataša dostane milostný dopis od Anatola (neví, že jej za něj psal Dolochov). Je nadšena: Anatol ji chce unést. Soňa náhodou tento dopis přečte. Marně Nataše domlouvá. Nataša odepíše Marje, že vrací Andrejovi slovo. Na další večeři při setkání s Anatolem něco domlouvají. Soňa pochopí, že jde o útěk. Neví, co má dělat, a hlídá.\nPřípravy únosu (a sňatku) u Dolochova, k němuž se Anatol přistěhoval. Dolochov, který vše vymyslil a zařídil, nyní Anatola zrazuje od nebezpečného podniku (může být i souzen, vždyť už je jednou ženatý), ale Anatol si nedá říci.\nAchrosimovová vše zjistí a zabrání útěku. Hraběti však nic neřekne a Nataša předstírá, že je nemocná. Achrosimovová se bojí souboje, a žádá proto o pomoc Pierra, aby řekl Anatolovi, že by měl hned odjet. Ten sdělí jí i Nataše, že Anatol je již ženatý. Hrabě Rostov se pouze dozví, že Nataša vrátila Andrejovi své slovo. Pierre je Natašiným skutkem raněn: sám ji totiž miluje a navíc je mu líto přítele Andreje. Pierre hledá všude Anatola, až se s ním setká u své ženy, kterou opět nenávidí pro její prostopášnost. Rozzuřeně žádá od Anatola tři věci: Natašin dopis, jeho odjezd z Moskvy a mlčení o celé záležitosti. Dá mu peníze a Anatol druhý den odjede do Petrohradu.\nNataša se pokusila otrávit, byla však včas zachráněna; je ale velmi zesláblá.\nKníže Bolkonskij si přečte Natašin dopis Marje (ukradla ho m-lle Bourienne) a slyší řeči o pokusu o únos (tyto řeči po celém městě srdnatě vyvrací Pierre) a má radost. Vrací se Andrej, a nedávaje najevo své skutečné pocity, tvrdí, že Natašinu zradu předpokládal. Zavolá k sobě Pierra. Diskuse o Speranského domnělé zradě a jeho vyhnanství – Andrej se ho zastává. Andrej pošle Nataše po Pierrovi její dopisy a přání všeho dobrého. Pierre cítí, jak mají všichni radost, že ze sňatku sešlo, a že Rostovovými pohrdají. Předá Nataše dopisy a náhle ji chápe. Řekne jí, že kdyby byl hezčí a lepší, sám by prosil o její lásku.\n\nČerven 1812.\nFrancouzi na Němenu. Postupují do Ruska. Car ve Vilně. Na plese (je zde i Boris a Hélène) se car dozví, že Francouzi vstoupili do Ruska. Pošle svého pobočníka generála Balašova s listem k Napoleonovi. Trvá čtyři dny, než je Balašov Napoleonem přijat – v témže domě, odkud jej vyslal car Alexander –, neboť Francouzi mezitím Vilno obsadili. Napoleon odmítne carovy návrhy na mír. Válka začala.\nKníže Andrej, hluboce raněný Natašinou zradou, touží po souboji s Kuraginem, který mu však stále uniká. Andrej se dá opět k armádě a odjede do Turecka. Pak se nechá přeložit k Západní armádě a cestou do Běloruska se zastaví u otce, sestry a syna na statku, kde je vše stejné, jen syn vyrostl. Pohádá se s otcem kvůli m-lle Bourienne a Marje. Pak se dostaví k armádě na řece Drisse. Je přijat carem, nechce však sloužit u něho, ale dle svých zásad v armádě, kde bude užitečnější, jak je přesvědčen.\nNikolaje Rostova opět volají domů, ale on zůstává u vojska. Slibuje však, že hned jak skončí tato válka, vrátí se – a ožení se se Soňou. Vyznamená se v potyčce s francouzskými dragouny a je povýšen, dali mu husarský prapor, ale nemůže se zbavit nechuti k zabíjení nepřátel.\nNataša je velmi nemocná, ale pomalu se začíná zotavovat. Léto 1812 tráví rodina v Moskvě. S radostí přijímá pouze Pierra, který však nikdy nemluví o svých citech k ní. Útěchu její nemocná duše nachází ve víře.\nPierre nechce vstoupit do armády, ani nemůže kvůli zednářům a také proto, že pociťuje jakési tajné poslání v souvislosti s „apokalyptickou šelmou zla“ Napoleonem.\nZato Natašin bratr Péťa k armádě chce, ale otec nesouhlasí, vždyť je to ještě chlapec. Do Moskvy přijede car a Péťa se jde na něj do Kremlu podívat. V davu je málem ušlapán, ale když zahlédne cara, jen to posílí jeho touhu po vojsku. Doma pak vyhrožuje, že uteče, až otec nakonec podlehne a jde pro syna hledat nějaké co nejbezpečnější umístění.\nShromáždění stavů. Pierre se snaží prosadit své konstituční názory, ale pak toho, když vidí cara, lituje.\n\nKníže Bolkonskij se dopisem usmíří se synem. Ten domů píše, že statku hrozí nebezpečí. Sluha Alpatyč jede nakupovat do Smolenska, které právě obsazují Francouzi. Zde potká Andreje – má pak zařídit odjezd všech z Lysých Hor do Moskvy. – Smolensk hoří. – Andrej se zde setká s Bergem. Cestou ze Smolenska se zastaví na rodném statku – je tu jen Alpatyč, otec s Marjou odjeli do Moskvy.\nKutuzov je jmenován knížetem a maršálem. Po Smolensku se Francouzi blíží k Moskvě.\nAndrej neví, že otec s Marjou nejsou v Moskvě. Otec vůbec nechtěl opustit Lysé Hory a Marja také odmítla, což knížete rozčílilo. Odjel jen vychovatel s malým Nikoleňkou. Otce však raní mrtvice – Marja ho vezme do Bogučarova. Přeje si jeho smrt pro svůj i jeho klid. Umírající otec je k ní však náhle něžný a milující. Po další mrtvici zemře a Marja si vyčítá, že si přála, aby zemřel. Chce odjet do Moskvy, ale mužici ji nechtějí pustit. Náhodou kolem projíždí mladý Rostov a kněžna ho požádá o pomoc. Doprovodí ji na cestu do Moskvy. Marja je okouzlena, Rostov také, ale snaží se příliš si to nepřipouštět kvůli slovu, jež dal Soně.\nAndrej je povolán ke Kutuzovovi do štábu a setká se zde s Děnisovem, což mu opět připomene Natašu. Vrací se raději k svému pluku.\nPierre už nemůže zůstávat déle v Moskvě a vyrazí k pluku, který založil a platí.\n24. srpna – bitva u Ševardina.\n26. srpna – bitva u Borodina.\nPierre objíždí a pozoruje bojiště u Borodina. Setká se s Borisem a s Dolochovem, též s Kutuzovem. Pak navštíví Andreje, ale pozná, že Andrej jej nevidí rád – příliš mu připomíná minulost.\nV předvečer bitvy obhlíží Napoleon bojiště a vydává dispozice; má rýmu.\nDruhý den, 26.8., začne brzy ráno bitva. Pierre ji zvědavě pozoruje – v civilu chodí mezi vojskem, tu překáží, tu pomůže; všichni na něj hledí s rozpaky i s obdivem, že se nebojí. Francouzi prohrávají. Andrej je těžce raněn, v ošetřovně spatří Kuragina, jemuž právě amputovali nohu. Opět se mu bolestně vybavuje Nataša a pak v sobě objeví soucit, lásku a odpuštění.\nNapoleon je zlomen porážkou. Vítězství Rusů však není tak přesvědčivé – ztráty na obou stranách jsou obrovské.\n\nKvůli velkým ztrátám nařizuje Kutuzov ústup na Moskvu – a tím ji vlastně obětovat nepříteli, jehož cílem právě Moskva je.\nPierre přespí v zájezdním hostinci, 30.8. se vrátí do Moskvy.\nRusové ustupují. Cestou se Pierre dozví o smrti knížete Andreje (neví, že je jen těžce raněn).\nMezitím Hélène, která se zamilovala do dvou mužů, mladého a starého, a neví, za kterého se provdat, žádá Pierra o rozvod. Ministr Rastopčin varuje Pierra před jeho styky se zednáři. Chce, aby opustil Moskvu. Ví se už, že Moskva bude obětována nepříteli. Druhý den ráno zmizí Pierre ze svého domu; marně po něm pátrají.\nPéťa Rostov se vrátil do Moskvy k rodině a Rostovovi se chystají k odjezdu. Nataša je už zdravá i veselá. Soňa by byla ráda, kdyby se Nikolaj oženil s bohatou Marjou, jak si to přeje hraběnka, protože by to zachránilo rodinnou situaci. Zmatek kolem balení věcí a příprav na cestu. Do Moskvy přivážejí raněné a na Natašinu prosbu je berou i do jejich domu. 1. září rodina konečně odjíždí – vozy jsou však z velké části uvolněny raněným, proti čemuž protestuje hraběnka. Mezi raněnými je i Andrej, to však zatím Nataša netuší. Cestou potkají Pierra, který zůstává v Moskvě. Pierre se tajně usadí v domě zednáře Bazdějeva, jenž je po smrti. Napoleon dorazil do Moskvy – ta je však v podstatě prázdná, neboť kdo mohl, tak odjel. Vrchní velitel města hrabě Rastopčin je nespokojen, že Kutuzov vydal Moskvu bez boje a sám také město opouští. Francouzi pod velením Murata obsadí Kreml. Dřevěnou Moskvu, opuštěnou obyvateli – domy obsazují francouzští vojáci – postupně zachvacuje požár.\nDo Pierrova útočiště přijde francouzský kapitán Ramballe s doprovodem. Bývalý Bazdějevův sluha ho napadne, ale Pierre mu proti své vůli zachrání život a vlastně se z nich stanou přátelé. Pierre, posedlý myšlenkou zabít Napoleona, je na pochybách.\nRostovovi za Moskvou pozorují požár města. Nataše řekli o raněném Andrejovi. V noci ho tajně navštíví. Prosí o odpuštění; Andrej ji miluje víc než dřív. Od té chvíle se od něj Nataša nehne.\n3. září vyjde Pierre do ulic hořící Moskvy, odhodlán najít a zabít Napoleona. Jakási žena ho požádá, aby zachránil její malou dcerku zanechanou v hořícím domě. Pierre dítě najde, a když pak hledá jeho matku, jme se hájit čest arménské ženy proti francouzským vojákům, a protože má zbraň a vypadá podezřele, je zajat a uvězněn.\n\nVyšší společnost v Petrohradu sleduje zprávy o bojích i o vydání Moskvy nepříteli. V tom čase zemře za nejasných okolností nemocná Hélène Bezuchovová.\nMarja se usídlila u své tety ve Voroněži. Tam se objeví i Nikolaj Rostov a gubernátorova žena, jeho teta, chce domluvit sňatek s Marjou. Nikolaj se nebrání, ale dal přece slovo Soně. Právě v té době od ní však dostane dopis, v němž mu dává volnost – vzdala se ho i po domluvách hraběnky Rostovové.\nNataša po cestě dál pečuje o Andreje.\nPierre je v Moskvě vězněn a vyslýchán Francouzi. Má být popraven, ale v poslední chvíli dostane milost a dál je vězněn mezi zajatými ruskými vojáky.\nMarja se vydá do Jaroslavli za Andrejem, který touží po smrti. Krátce po sestřině příjezdu, v Natašině péči, Andrej zemře.\n\nŘíjen 1812 – bitva u Trutina – chaotická, ale přesto pro Rusko vítězná. Úvahy o Napoleonovi.\nPierre nadále v zajetí. Francouzi opouštějí Moskvu i se zajatci. Složitosti kolem dalšího postupu Francouzů i Rusů. Francouzi stále ustupují. Kozáci málem zatknou Napoleona. Kutuzov nechce zbytečně útočit na ustupující Francouze, kteří míří ke Smolensku.\n\nPočátky a úspěchy partyzánské války Rusů proti Francouzům. Mezi partyzány je Děnisov a Dolochov. Přijede k nim Péťa Rostov, který je sem vyslán na obhlídku. Jede s Dolochovem v převlečení na výzvědy do francouzského tábora. Při útoku je pak Péťa zabit.\nMezi ruskými zajatci, které Děnisov s Dolochovem osvobodí, je i Pierre. Francouzi na útěku, postupný rozklad jejich armády. (Konec října.) Zároveň neschopnost Rusů – velmi oslabených ztrátami i nastupující zimou – nepřítele odříznout a razantně zahnat či zajmout.\n\nPo Andrejově smrti a ještě víc po zprávě o Péťově smrti se stanou z Nataši a kněžny Marji nerozlučné přítelkyně – utrpení a osamělost je tolik sblížily.\nKoncem ledna 1813 odjedou obě do Moskvy do domu Bolkonských, který zůstal zachován.\nRychlý ústup Francouzů, jež stále pronásledují vyčerpaní Rusové – ti mají velké ztráty, ačkoli měsíc nedojde k žádnému boji. Pak bitva u Krasného – 5. až 8. listopadu 1812. Francouzi poraženi. Přechod přes Berezinu – dovršení porážky Francouzů.\nKutuzov je stále obviňován z liknavosti apod. Na konci listopadu se usídlí ve Vilně. Cítí se starý a slabý a rád už by měl klid. 11. prosince přijede do Vilna car. Vytkne leccos Kutuzovovi, ale přesto mu dá řád. Car chce pokračovat ve válce za hranicemi, Kutuzov je proti, je tedy – jako překážka – rychle odstaven a moc je z něj převedena jinam, především na cara samého.\nPo osvobození odjede Pierre do Orla a na tři měsíce onemocní. Stará se o něj jedna z kněžen, navštíví ho zednář Villarski. Pierre se velmi změnil, dokonce se s rozvahou stará i o své finanční záležitosti a odmítne platit dluhy po své mrtvé ženě.\nObnovování zničené Moskvy. Koncem ledna 1813 přijede do Moskvy i Pierre. Navštíví kněžnu Marju a k svému velkému údivu se zde setká s Natašou, na niž myslil už jen málo, ale teď se v něm opět probudí všechny dávné city. Nataša poprvé otevřeně mluví o tom, co prožila, když pečovala o Andreje. Při večeři a pozdě do noci Pierre podrobně líčí svá dobrodružství. Marju napadne, že Pierre a Nataša by se mohli milovat. Pierre svěří Marje své city a ta vše poví Nataše, která ho má také ráda. Pierre odjíždí do Petrohradu a Nataša mu řekne, že na něj bude čekat.\n\nAutorovy úvahy o událostech počátku 19. století.\nV roce 1813 se Nataša provdá za Pierra. Brzy poté zemře starý hrabě Rostov. Nikolaj opustí armádu a s dědictvím po otci přijme i jeho obrovské dluhy. Rodina je na mizině, Nikolaj se Soňou však bídnou situaci skrývají před matkou i před Natašou a Pierrem. Nikolaj se dá na civilní službu. V zimě přijede do Moskvy Marja a navštíví Rostovovy, Nikolaj se k ní však z hrdosti chová chladně a odmítavě. Pak jí oplatí zdvořilostní návštěvu, která se nakonec – aniž to jeden z nich plánoval – změní na vyznání. Na podzim 1814 se Nikolaj a Marja vezmou. Odstěhují se i s matkou a se Soňou do Lysých Hor. Nikolaj splatí všechny dluhy. Stane se velmi dobrým, spravedlivým hospodářem. Soňa, žijící s rodinou a pečující o hraběnku a o děti, je, zdá se, smířena se svým osudem. Marja však nemůže přemoci své zlé pocity k ní, ačkoli ji Nikolaj, který jí o Soně vše řekl, prosí, aby ji měla ráda. Marja o tom často hovoří s Natašou.\nV roce 1820 už má Nataša tři dcery a syna. Zcela se vyhýbá společenskému životu a oddaně se věnuje rodině. S Pierrem žijí střídavě v Moskvě, v Petrohradu a na Lysých Horách. I Pierre se docela změnil a pod Natašiným přísným, ale láskyplným vlivem se věnuje rodině.\nStará hraběnka Rostovová je už zatrpklá a nesnášenlivá, ale všichni její stav po ztrátě syna a muže chápou.\nPo návratu z delšího pobytu v Petrohradu vykládá Pierre na Lysých Horách – je zde i Děnisov – o své nespokojenosti s vládou. Nikolaj je však na straně vlády. Pierra zbožňuje Andrejův syn Nikolaj, jemuž je teď už 15 let. Marja si píše deník o dětech. Nikolaj je znovu udiven její mravní silou, s níž vždy žila. Marja se trápí, jestli se dost stará o svého synovce Nikolaje. Nikolaj Rostov nemá synovce (a svého jmenovce) příliš rád, ale před Marjou jej chválí.\nVečer spolu o všem, co se toho dne událo, hovoří Nataša a Pierre. Pierre je „pod pantoflem“, ale Nataša dělá vlastně vše jen pro něj a bezmezně ho miluje a Pierre je spokojený. V noci probudí Nikolenku Bolkonského zlý sen o strýci a o otci: myslí na milovaného strýce Pierra a přeje si, aby v životě dělal jen to, s čím by Pierre – a dokonce i otec, na nějž se nepamatuje – mohl být spokojen.\n\nAutorovy filosofické úvahy o historii a společnosti.\n"}
{"id": "233883", "url": "https://cs.wikipedia.org/wiki?curid=233883", "title": "Jaromír Nečas", "text": "Jaromír Nečas\n\nJaromír Nečas (17. listopadu 1888 Nové Město na Moravě – 30. ledna 1945 Merthyr Mawr) byl český sociálně demokratický politik, národohospodář, publicista, poslanec a ministr sociálních věcí.\n\nZáklady vzdělání až po maturitu absolvoval v rodném městě. Po studiích stavebního inženýrství se ještě před válkou stal pracovníkem státní stavební správy na Podkarpatské Rusi i na Bukovině. Po vzniku republiky se zapojil do veřejného života a pro znalost místních poměrů se stal tajemníkem guvernéra Podkarpatské Rusi. V letech 1920-1924 pracoval jako odborový rada v kanceláři prezidenta Masaryka a měl na starosti záležitosti Podkarpatské Rusi.\n\nOd roku 1919 politicky působil v Československé sociální demokracii, kterou zastupoval i jako poslanec Národního shromáždění. Po doplňovacích parlamentních volbách na Podkarpatské Rusi v roce 1924 se stal poslancem Národního shromáždění.\n\nV letech 1935-1938 byl členem vlády jako ministr sociálních věcí. Působil také jako zástupce ČSR u Mezinárodního úřadu práce v Ženevě. Velmi aktivně se zapojil i do akcí na překonání světové hospodářské krize a usiloval o zmírnění nezaměstnanosti rozsáhlými investicemi, které měly vytvořit nová pracovní místa. Hodně energie věnoval modernizaci systému sociální péče. Vynikal i jako odborný publicista.\n\nDíky svým znalostem a působení v Ženevě měl rozsáhlé styky s evropskými sociálními demokraty a ty se snažil v době Mnichova zmobilizovat k akci ve prospěch republiky. Dne 15. září 1938 odcestoval z pověření prezidenta Beneše do Paříže s tajným posláním tlumočit Benešovu ochotu vzdát se části pohraničního území. Po Mnichovu vystupoval proti nacismu a se souhlasem odboje se stal předsedou Nejvyššího cenového úřadu. Za Sociální demokracii byl i členem odbojového Politického ústředí. V lednu 1940 byl nucen uprchnout do Francie a odtud vedla jeho cesta do Londýna, kde se zapojil do práce exilové vlády. Nejprve ve funkci státního ministra a poté ministra pro hospodářskou obnovu.\n\nV této době se mu zhoršil zdravotní stav, to bylo impulsem pro odchod z exilové vlády, ale i z politického života. V roce 1943 sepsal zprávu o své úloze v mnichovské krizi \"Remarks about the Political Events Before and After Munich\" (nyní uložena ve Stanford University), v níž se obhajoval z obvinění, že jednal z vlastního popudu. Při útěku z republiky zanechal doma ženu a dceru, které se staly oběťmi pronásledování, a zahynuly v koncentračním táboře. Nečas dožil na venkově ve Walesu v Merthyr Mawr, kde 30. ledna 1945 zemřel. Podle jeho přání byl jeho popel rozptýlen nad místními vřesovišti.\n\n"}
{"id": "233885", "url": "https://cs.wikipedia.org/wiki?curid=233885", "title": "PIN", "text": "PIN\n\nPIN je akronym z anglického \"personal identification number\", což znamená \"osobní identifikační číslo\". Jedná se o identifikátor, pomocí kterého je možné se autorizovat např. u platební karty, mobilního telefonu, vstupních kódů apod.\n\nNejčastěji se jedná o čtyřmístné číslo, které se musí zadat při zapnutí (použití) předmětu a bez jeho znalosti není možné tento předmět použít. V rámci ochrany majitele je většinou systém vybaven limitovaným počtem možností zadání, než dojde k zablokování.\nV některých případech je ještě potom možné zadat delší číslo, tzv. PUK čili Personal Unlocking Key (osobní odblokovací kód).\n"}
{"id": "233889", "url": "https://cs.wikipedia.org/wiki?curid=233889", "title": "Bratřejov (Nechvalice)", "text": "Bratřejov (Nechvalice)\n\nVesnička Bratřejov je část obce Nechvalice v okrese Příbram. Leží nedaleko známého rybníku Bratřejovský velát. V roce 2011 zde trvale žilo 62 obyvatel. Tato osada byla založena roku 1185 zemanem Bratřejem.\n\nPrvní písemná zmínka o vesnici pochází z roku 1184.\n\nVes Bratřejov se prý dříve nazývala Bratříjov. Tady a ještě v nedalekých Bratřikovicích zapustila víra českých bratří své kořeny nebývale hluboko. Po bitvě na Bílé hoře většina osadníků raději opustila domov a odešla do ciziny, než aby zradila víru svých předků. Jenom malá část jich zůstala doma a na oko přistoupila k římskému vyznání. Za Velátem roste řídký lesík. V něm se nalézá kámen s mísovitou prohlubní na temeni (ten se nazývá Husova kazatelna). V pohanských dobách se prý u něj obětovaly dary božstvům. Místo leží stranou cest, dostatečně vzdálené od nejbližší vsi, s dobrým výhledem do dalekého okolí i s možností nenápadného ústupu, proto se prý u něj potají scházeli okolní vesničané, kteří zůstali věrni bratrské víře a konali zde bohoslužby. Aby jejich vzdor zlomili, usadili se v blízkých Petrovicích jezuité. Teprve jejich působením protireformace v celém kraji úspěšně postupovala, byť velice zvolna. Tak ještě v roce 1757 byl v Bratřejově vyobcován z církve sedlák Pavel Kožmín, protože doma ukrýval Husovu Postilu. Nakonec však jezuité své dílo na Sedlčansku zdárně dokončili, takže když roku 1781 císař Josef II. vyhlásil toleranční patent, nezbyl v kraji téměř nikdo, kdo by ho uvítal a využil.\n\nU vsi se třpytí vody rybníka Velátu. Je pozoruhodný tím, že do něj voda nepřitéká, ale naopak z něj odtéká pryč dvěma potůčky. Jeden směřuje na jih k Žemličkově Lhotě a posléze se vlévá do Varovského potoka, druhý teče opačným směrem, protéká Oukřtalovem a jeho krátký tok končí v Počepickém potoce.\n\nOkolo bratřejovského velátu se rozprostírají rákosy. Díky nimž se tu objevuje několik vzácných druhů ptáků a obojživelníků, například moták pochop, rosnička zelená a cvrčilky. V okolí jsou orchideové louky s kozlíkem dvoudomým a prstn­atcem májovým.\n\nNedaleko Husovy kazatelny se nachází i „Čertův kámen“. Pověst říká, že tímto místem běžel čert, který na zádech nesl ohromný kámen. Jenže pod tíhou toho kamene se čert propadl do pekla a ten kámen tam zůstal.\n\nVe vesnice se nachází kaple se zvoničkou.\n"}
{"id": "233901", "url": "https://cs.wikipedia.org/wiki?curid=233901", "title": "Svatý Kopeček (rozhledna)", "text": "Svatý Kopeček (rozhledna)\n\nSvatý Kopeček (dříve též Svatá hora) je 412 m vysoký kopec v Radíkovské vrchovině, která patří do celku Nízkého Jeseníku. Leží v katastru místní části Olomouce zvané Svatý Kopeček, která je známá především svou Bazilikou Navštívení Panny Marie, jako významné poutní místo a zoologickou zahradou. Zmiňovaná rozhledna neleží přímo na vrcholu Svatého Kopečka. Nachází se západně od něj na místě označovaném dříve jako Orlí vrch, v areálu zoologické zahrady.\n\nRozhledna na Svatém Kopečku byla postavena v rozmezí let 1972 a 1974 podle návrhu architekta Jana Navrátila. Otevřena byla teprve roku 1975. Je to tedy jedna z mála vyhlídkových staveb postavených za minulého režimu (dalšími jsou např. Babí lom nebo Varhošť). Věž má trojúhelníkovitý půdorys, přímo pod ní se nachází restaurace. Dříve byla konstrukce rozhledny obložena plechovými pláty, po generální opravě v roce 2000 však bylo opláštění odstraněno a věž také získala nový nátěr.\n\nRozhledna je přístupná v otvírací době zoologické zahrady, přes zimu ovšem bývá zavřená. Lze sem dojet buď autem po silnici z Olomouce na Svatý Kopeček (u ZOO je velké parkoviště), nebo na kole po cyklotrase č. 5 do Bystrovan, dále po trase č. 6103 až k ZOO. Jezdí sem také městská hromadná doprava (linky č. 11 a rychlospoj č.111). Na Svatý Kopeček vede několik turistických značek z okolních obcí (např. modrá z Dolan nebo z Hluboček, žlutá z Radíkova), zajímavá je i 7 km dlouhá Naučná stezka Svatý Kopeček. \n\nZ vyhlídkové plošiny ve výšce 27 m se nabízí pohled na areál zoologické zahrady, na jihovýchodě jsou vidět Hostýnské vrchy, na jihu pak Chřiby. V jihozápadním směru se rozkládá Olomouc, za dobré viditelnosti lze zahlédnout panoráma Jeseníků a Praděd.\n\n\n"}
{"id": "233903", "url": "https://cs.wikipedia.org/wiki?curid=233903", "title": "Plodolist", "text": "Plodolist\n\nPlodolist, také karpel (lat. carpellum), je specializovaný listový útvar semenných rostlin (megasporofyl), který nese vajíčka. Může mít různou podobu: např. u rostlin nahosemenných se jedná skutečně o list, který je plochý a na kterém volně leží vajíčka a později semena; u rostlin krytosemenných se z plodolistů vytváří pestík, ve kterém jsou vajíčka uložena. Soubor plodolistů se nazývá gyneceum. Jednotlivý plodolist se nazývá karpel.\n\nU krytosemenných rostlin plodolisty srůstají v dutý pestík, který je rozlišený na část dolní - semeník, část střední - čnělku a část horní - bliznu. V semeníku jsou ukryta vajíčka obsahující samičí pohlavní buňky. Podle polohy semeníku vzhledem ke květnímu lůžku rozlišujeme semeník svrchní, polospodní a spodní.\n\n"}
{"id": "233905", "url": "https://cs.wikipedia.org/wiki?curid=233905", "title": "Mírový proces", "text": "Mírový proces\n\nMírový proces je obecné pojmenování snahy o nastolení mírového stavu mezi znepřátelenými stranami. Jde o setkání a diplomatická jednání u kulatého stolu všech stran konfliktu, případně jejich zástupců a dalších zájmových skupin. Iniciátorem bývají často světové organizace jako je OSN apod. Mírový proces se zahajuje většinou po dlouho trvajícím válečném stavu a bývá podmiňován klidem zbraní. Strany ochotné k jednání deklarují své požadavky a podmínky, za kterých je možné uzavřít konečný mír.\n\n"}
{"id": "233906", "url": "https://cs.wikipedia.org/wiki?curid=233906", "title": "Kamera", "text": "Kamera\n\nKamera může být\n\n\n\n"}
{"id": "233909", "url": "https://cs.wikipedia.org/wiki?curid=233909", "title": "Bristol F.2 Fighter", "text": "Bristol F.2 Fighter\n\nBristol F.2 Fighter byl britský jednomotorový dvoumístný dvouplošník, používaný v druhé polovině první světové války jako stíhací a průzkumný. Jednalo se o mimořádně výkonný a úspěšný víceúčelový letoun, oblíbený u svých osádek, který vydržel ve službě v britském Královském letectvu (RAF) až do roku 1932.\n\nTyp Bristol F.2 Fighter, osádkami přezdívaný \"Biff\" (přezdívka \"Brisfit\" je podstatně mladší, objevila se teprve v literatuře, a to až v 30. letech) vznikl na základě technických specifikací vypracovaných na podzim 1915. Ty požadovaly náhradu za typ Royal Aircraft Factory B.E.2, který se díky svým nízkým výkonům ukázal jako snadno zranitelný stíhacími stroji protivníka. Nový stroj měl být výkonnější, měl být schopen ubránit se stíhacím letounům a tedy operovat nad nepřátelským územím nezávisle na stíhacím doprovodu.\n\nTyp Bristol F.2 vzniká postupným vývojem z konstrukcí R.2A a R.2B (druhý měl být výkonnější, drak byl zmenšen a stroj měl pohánět motor Hispano-Suiza 8A), první z projektů byl vypracován v březnu 1916. Ani jeden z projektů se neuskutečnil, ale R.2B posloužil k dalšímu vývoji poté, co měl být k dispozici zcela nový, ještě výkonnější motor \"Rolls-Royce 190 hp, Mk.I\" (ten ve skutečnosti dával vzletový výkon 230 hp a dnes je více známý pod pozdějším označením Rolls-Royce Falcon Mk.I). Vznikly dva prototypy, jeden s motorem Falcon I a druhý s osmiválcem Hispano-Suiza. První prototyp vzlétl 9. září 1916 (stroj výrobního čísla 1379 nesl sériové číslo A3303, za řízením byl \"Capt\". Hooper), druhý jej následoval 25. října 1916 (výr. číslo 1380, s/n A3304). Mezitím již firma získala zakázku na stavbu prvních 50 sériových strojů, podepsanou 28. srpna 1916 (měly je pohánět motory Falcon I). Ty nesly sériová čísla A3305 až A3354, šlo o stroje výrobních čísel 1431 až 1480. Stroje byly dodány od 20. prosince 1916 do 23. března 1917. V listopadu 1916 byla podepsána další zakázka, tentokrát na 200 strojů kterým byla přidělena sériová čísla A7101 až A7300.\n\nSnad jedinou nectností byl, podle připomínek pilotů, poněkud horší výhled dolů. Na základě připomínek byla překonstruována střední část trupu a spodní křídlo, změny navíc zasáhly i vodorovné ocasní plochy. Do této podoby byl koncem roku 1916 přestavěn druhý prototyp (A3304), a pod označením F.2B se dostal do výroby — v této podobě byly vyrobeny všechny další stroje, počínaje výše zmíněnými stroji s/n A7101-A7300 (měly výrobní čísla 2069 až 2268).\n\nKonstrukce byla natolik zdařilá, že typ se bez větších změn udržel ve výrobě až do konce války, největší změnou byla montáž různých motorů, hlavně výkonnějších verzí motoru Falcon (Falcon II o 250 hp a Falcon III o 285 hp).\n\nNa základě zkušeností s novými stroji bylo v červenci 1917 rozhodnuto postupně těmito letouny přezbrojit řadu jednotek, doposud vyzbrojených jinými typy, které již byly, díky svým již nepostačujícím výkonům, snadno zranitelné (kupř. rámové dvouplošníky s tlačným motorem typu F.E.2b a F.E.2d). V září 1917 Bristol (resp. tehdy stále ještě \"British & Colonial Aeroplane Co., Ltd.\") dostal velkou zakázku na výrobu dalších strojů F.2B. Navíc byly během října a listopadu 1917, kvůli nedostatečné výrobní kapacitě mateřské firmy, zadány další zakázky na celkem 800 strojů firmám \"Gloucestershire Aircraft Co. Ltd.\" (pozdější Gloster), \"Marshall & Sons\" a \"National Aircraft Factory No. 3\" sídlící v Aintree. Zpočátku ovšem značně zaostávala výroba motorů Rolls-Royce Falcon, která pokrývala jen výrobu u Bristolu, takže se za ně musela hledat alternativa. Vedle motorů Falcon se tak na F.2B montovaly i jiné motory, volba padla na typy Hispano-Suiza 8Ab (později na zdokonalené a výkonnější verze 8B a 8Ba, vybavené reduktorem) a Sunbeam Arab I (koncepčně byly obdobou francouzského typu, ale jednalo se o vlastní konstrukci firmy Sunbeam). Tyto motory ale byly slabší, proto se předpokládalo že budou přednostně dodávány k jednotkám specializujícím se na přífrontový průzkum a jako pozorovací pro řízení dělostřelecké palby (u těchto postupně nahrazovaly mj. typy Royal Aircraft Factory R.E.8 a Armstrong Whitworth F.K.8). Ovšem ani jejich dodávky nebyly bez problémů — kupříkladu NAF No. 3 měla na v licenci stavěné stroje montovat osmiválce Hispano-Suiza, ale motory dodávané francouzskou firmou Brasier byly nekvalitně vyrobené, doslova v katastrofálním technickém stavu a musely před montáží procházet opravami (navíc ty zase byly velice žádané také pro výrobu stíhaček S.E.5a, kam navíc přednostně šly i motory vyráběné v licenci u firmy Wolseley). Nakonec \"National Aircraft Factory No. 3\" svoje F.2B dodávala s Falcony III. Ve výsledku RAF dávalo vcelku pochopitelně přednost strojům s motory Falcon III, jiné stroje byly buď na méně exponovaných bojištích nebo u jednotek v Británii (kupříkladu k 31. říjnu 1918 mělo RAF ve stavu 721 strojů Type 15 F.2B s motory Arab, ale jen 79 z nich bylo u jednotek ve Francii).\n\nVálečné objednávky se vyšplhaly až na asi 5500 kusů, ale krátce po příměří byly okamžitě stornovány dva poslední kontrakty (součet strojů převzatých RFC a následně RAF i tak do konce roku 1918 vyšplhal na 3101 letounů).\n\nVedle jiného se také uvažovalo o licenční stavbě stroje ve Spojených státech (obdobně jako tam byl stavěn i typ Airco D.H.4), ale vše bylo více než velmi zkomplikováno požadavkem na zástavbu vlastního motoru Liberty 12, sice výkonnějšího, ale také těžšího než Falcon III. Nakonec sice bylo vyrobeno menší množství strojů O-1, ale rozhodně nešlo o stejně dobrý stroj jako byla původní konstrukce. Nakonec ještě na základě Fighteru v USA vznikly značně změněné stroje B-3 a B-4 (později přeznačené na XB-1 a XB-2), ale ani s nimi se Američané nedopracovali úspěchu. Protože se ale jedná prakticky o zcela nové stroje, zasloužily by si samostatný popis.\n\n\nPrvní operační jednotkou byla 48. peruť RFC, jediná která bojovala se strojích F.2A. Po přezbrojení přelétla 8. března 1917 do Francie a 5. dubna se aktivně zapojila do bojů (nasazení nových strojů F.2A a bombardérů Airco D.H.4 bylo pozdrženo, měly být překvapením při letecké podpoře ofenzívy u Arrasu, která měla být zahájena 9. dubna). Premiéra nového stroje ale příliš nevyšla – šestice strojů, kterou vedl William Leefe Robinson, V.C. (byl mu udělen po sestřelení německé vzducholodi v září 1916), se střetla s pěti Albatrosy D.III od Jasta 11. Čtyři britské stroje byly sestřeleny, včetně vedoucího stroje (W. L. Robinson padl do zajetí). A tyto ztráty nebyly jediné – 11. dubna byly sestřeleny další čtyři stroje, a 16. přistálo všech šest strojů hlídky po vyčerpání paliva za nepřátelskými liniemi.\n\nZtráty byly způsobeny především pasivní taktikou, kdy stroje i po napadení dále letěly v sevřeném tvaru, kdy obrana zůstávala zcela na pozorovateli. Ovšem již koncem měsíce piloti přešli na zcela novou, ofenzivní taktiku, kdy s těmito (poměrně rozměrnými a těžkými, ale díky výkonným motorům rychlými a vcelku i obratnými) stroji začali létat jako s jednomístnou stíhačkou. Přijali manévrový boj a začali sami aktivně střetnutí vyhledávat, využívajíc přitom moment překvapení a vysoké rychlosti svých strojů (navíc díky značné strukturální pevnosti mohli bez obav protivníka přepadnout z převýšení, letem střemhlav). Už 30. dubna si šestice F.2A takto vybojovala cestu domů bez jediné vlastní ztráty. Stroje F.2A byly již mezi květnem a červencem staženy z první linie, kde je nahradily F.2B. Od května 1917 byla na „Biff“ přezbrojována i 11. peruť RFC (zde létala jedna z nejslavnějších osádek „Biffů“, kanadský pilot Andrew Edward McKeever, DSO, MC & Bar, DFC & Bar a pozorovatel Leslie Archibald Powell, MC & Bar — McKeever sestřelil 31 nepřátelských strojů, Powellovo „skóre“ se vyšplhalo na 19 strojů protivníka).\n\nPoznámka: \"Tučně jsou vyznačeny perutě typem vyzbrojené v období do listopadu 1918\"\n\nAustralian Flying Corps (od 31. března 1921 \"Royal Australian Air Force\")\n\n\n\n\n\n"}
{"id": "233911", "url": "https://cs.wikipedia.org/wiki?curid=233911", "title": "Popcorn", "text": "Popcorn\n\nPopcorn, počeštěně popkorn, pražená kukuřice nebo kukuřičné pukance je pokrm z kukuřice.\n\nPopcorn pochází z Ameriky, kde ho jako první pravděpodobně konzumovali indiáni . S masovým vyséváním kukuřice po celých Spojených státech a s průmyslovou revolucí získal na rozšíření i oblibě a rozšířil se do celého světa. Nyní je popcorn typickou potravinou zejména v kinech, lze jej ale připravovat i doma v mikrovlnné troubě, popkornovači nebo obyčejném rendlíku.\n\nPopcorn se připravuje zahříváním zrnek kukuřice, což způsobí jejich puknutí. Struktura škrobu, který zrnko především obsahuje, se změní na pěnovitou, zrnko se „převrátí naruby“ a dostane charakteristický tvar (popisovaný jako květ nějaké bílé květiny).\n\nPopcorn je potravinou velmi levnou, s nízkou energetickou hodnotou (zvláště pokud je připraven bez tuku), vysokým obsahem vlákniny a menším obsahem některých stopových prvků. Z těchto důvodů dietologové doporučují nahradit popcornem některé jiné, pro zdraví člověka méně přínosné pochoutky, jako jsou např. brambůrky nebo pražené solené arašídy .\n\nVětšinou se popcorn vylepšuje příchutěmi. Nejčastější variantou je slaný popcorn, dále pak sýrový, šunkový, česnekový atd. Popcorn se objevuje i ve sladké chuťové variantě (např. karamelový). Existují i míchané chuťové variace (např. šunkovo-sýrový).\n\n"}
{"id": "233912", "url": "https://cs.wikipedia.org/wiki?curid=233912", "title": "Řešení hrubou silou", "text": "Řešení hrubou silou\n\nŘešení hrubou silou je způsob řešení problému či úlohy, při kterém se systematicky prochází celý prostor možných řešení problému. Jeho výhodou je nalezení opravdu nejlepšího řešení či případný důkaz o nemožnosti řešení problému. Jeho nevýhodou bývá velká složitost hledání, a tedy časová, případně paměťová náročnost algoritmu. Velmi často čas potřebný k nalezení řešení roste exponenciálně či dokonce s faktoriálem, takže i pro velmi malé prostory možných řešení je tato metoda v praxi nepoužitelná.\n\nNěkdy se jako řešení hrubou silou nesprávně označují také slovníkové útoky při prolamování hesel. Ty ale prohledávají již velmi zredukovaný prostor možných řešení a zároveň negarantují nalezení řešení.\n\n"}
{"id": "233915", "url": "https://cs.wikipedia.org/wiki?curid=233915", "title": "Klid zbraní", "text": "Klid zbraní\n\nKlid zbraní (nebo příměří) je termín pro období, ve kterém se po vzájemné dohodě všechny strany válečného konfliktu zdržují veškerých útočných akcí. Klid zbraní může být časově omezen např. během některých významných svátků, během odsunu civilních obyvatel, za průběhu humanitárních akcí ap. U konvenčních válek klid zbraní nastává od chvíle sjednané při kapitulaci jedné ze stran. Tento stav bývá také podmínkou pro probíhající mírové procesy.\n"}
{"id": "233918", "url": "https://cs.wikipedia.org/wiki?curid=233918", "title": "Popkornovač", "text": "Popkornovač\n\nPopkornovač je přístroj na výrobu popcornu.\nMalé jednoduché přístroje slouží pro výrobu popcornu doma, v malém množství. Jde většinou o nádobu s plotýnkou, do níž se dají zrnka kukuřice, plotýnka se vyhřeje elektrickým proudem a zrnka rozpukají. Dražší přístroje mohou být vybaveny např. termostatem, který popkornovač včas vypne, aby se hotový popcorn nespálil.\n\nVelké popkornovače se používají pro výrobu popcornu ve velkém, zejména v kinech, na poutích, apod., a umožňují často popcorn rovnou při výrobě i barvit a dochucovat. Dříve se prodávaly pouze dva druhy popcornu - obyčejný slaný a barevný sladký. Dnes bývá často na výběr několik různých příchutí, podobně jako je tomu třeba u chipsů. Mezi nejběžnější patří sýrová nebo šunková.\n\nJako popkornovač lze také použít mikrovlnnou troubu - v obchodech lze zakoupit kukuřičná zrna různých příchutí ve speciálním balení, vhodném pro tuto přípravu popcornu.\nPopcorn býval oblíbenou pochoutkou už v dobách starověku, kde se připravoval stejným způsobem jako dnes, tedy pukáním jader zahřátých kukuřičných zrn. Komerční velkovýrobní stroj na výrobu popcornu vynalezl koncem 19. století Charles Cretors. K domácí výrobě popcornu existuje ale nespočet různých způsobů.\n\nS komerčními popkornovači se obvykle setkáme v kinech, na festivalech a jiných slavnostech, kde se popcorn připravuje v pánvi s horkým olejem. Z tohoto oleje pak přejde asi 45 % celkového množství kalorií do popcornu. Komerční popkornovače umožňují často popcorn rovnou při výrobě i barvit a dochucovat. Koncem 70. let 20. století se objevily popkornovače k domácímu užití, které pracovaly na bázi horkého vzduchu. Popcorn připravovaný tímto způsobem obsahuje pouze 5 % kalorií získaných z tuku. V dnešní době se naprostá většina popcornu prodávaného k domácí přípravě prodává v sáčcích určených do mikrovlnné trouby, ve které se následně připravují. Též lze pocorn připravovat v nádobě s plotýnkou, do níž se dají zrnka kukuřice, plotýnka se vyhřeje elektrickým proudem a zrnka rozpukají. Dražší přístroje mohou být vybaveny např. termostatem, který popkornovač včas vypne, aby se hotový popcorn nespálil.\n\nCharles Cretors pocházel z městečka Lebanon ve státě Ohio. Cestoval přes středozápad, na několik let se usadil v kansaském městě Fort Scott a poté ve městě Decatur ve státě Illinois. Podnikal v malířském průmyslu, pracoval ve veřejném podniku, otevřel si pekárnu a dokonce i cukrárnu. A jelikož každé jeho podnikání vedlo k tomu následujícímu, uvědomil si Cretors svou vášeň pro zjišťování toho, jak věci pracují. Do své cukrárny si pořídil stroj na pražení arašídů, které chtěl nově zahrnout do nabídky. Protože však nebyl spokojen s jeho funkčností, přepracoval jej. A právě v této době, v roce 1885, se Cretors přestěhoval i se svou ženou a dětmi do Chicaga, kde zamýšlel s tímto svým novým strojem prorazit na trh.\n\nCretors chtěl svůj nový přístroj vyzkoušet v každodenním provozu a zároveň potřeboval získat peníze. Koupil si tedy licenci a postavil přístroj na chodník před svým obchodem, kde ho mohl jak vyzkoušet, tak prodávat vyrobené produkty. Licenci zakoupil 2. prosince 1885 a to je také den vzniku jeho společnosti C. Cretors & Company. Jeho přístroj byl poháněn malým parním strojem, který automatizoval celý proces pražení. To byl v té době zcela nový koncept. Jednoho dne se Cretors náhodou setkal s obchodním cestujícím, který si od něj koupil sáček pražených arašídů. Obchodníka, jistého J. M. Savage, přístroj na pražení arašídů velice zaujal a nabídl se, že by se přístroj pokusil prodávat ve své územní oblasti. Cretors souhlasil, a tak si najal svého prvního obchodního zástupce. \n\nDo roku 1893 vytvořil Cretors přístroj poháněný parou, který byl schopný opražit přes pět kilogramů arašídů, devět kilogramů kávy, kukuřičných zrn a také jedlých kaštanů. Popcorn se stal novou oblíbenou pochoutkou. Cretors tedy přetvořil svůj přístroj tak, aby mohl pražit kukuřici i arašídy zároveň. Konstrukce jeho přístroje nabízela oproti ručně obsluhovanému přístroji na pražení několik výhod. Zaprvé, výsledek této automatizované výroby byl mnohem předvídatelnější, což bylo příhodné jak pro prodejce, tak pro zákazníka. Zákazníky přitahovala též novinka v podobě parního stroje a Tosty Rosty Man, malý mechanický klaun, který přístroji dělal reklamu. Cretorův přístroj byl prvním automatickým přístrojem, který byl schopen připravovat popcorn stejnoměrně a s různými příchutěmi. Výsledkem byl pokaždé stejný produkt. Cretors si zažádal o patent na svůj nový automatický přístroj na pražení arašídů a popkornovač 10. srpna 1891. Patent číslo 506 207 mu byl vydán 10. října 1893.\n\nCharles Cretors vzal svůj nový popkornovač a přístroj na pražení arašídů na Světovou výstavu konanou v roce 1893 v Chicagu (anglicky Chicago’s Columbian Exposition), kde jej představil veřejnosti. Popkornovač měl v té době již novou podobu, a to podobu vozíku s přístrojem na přípravu popcornu. Po zkušební době, kdy Cretors rozdával vzorky svého nového produktu, se začali lidé shromažďovat před jeho stánkem, aby si koupili sáček horkého popcornu s máslovou příchutí. \n\nDříve se prodávaly pouze dva druhy popcornu - obyčejný slaný a barevný sladký. Dnes bývá často na výběr několik různých příchutí, podobně jako je tomu třeba u chipsů. Mezi nejběžnější patří sýrová nebo šunková.\n\nNa trhu jsou k dispozici speciální hrnce na výrobu popcornu pod mnoha obchodními názvy, například Whirley Pop, Theater II nebo Sweet & Easy. Všechny pracují na stejném principu: jsou to hrnce se zabudovanou míchací čepelí, která se obsluhuje otáčením kliky. Otáčení zabraňuje připálení kukuřičných zrn na dně hrnce a také umožňuje uživatelům smíchat zrnka s cukrem ještě před jejich puknutím a tím si vytvořit slazený popcorn.\n\nV roce 1978 představila společnost Presto produkt Popcorn Pumper, přístroj na výrobu popcornu v domácích podmínkách. Přístroj fungoval na bázi horkého vzduchu, který ohříval kukuřičná zrna. A protože přístroj nepotřeboval k přípravě popcornu olej, snížilo se množství kalorií a tuku ve výsledném produktu. Příprava popcornu byla také mnohem snazší a rychlejší než příprava v pánvi.\n\nNa trhu jsou také k dispozici domácí popkornovače, které se skládají z elektricky vyhřívané okrouhlé nádoby s automaticky poháněnou míchací metlou. Do nádoby se umístí kukuřičná zrna a olej a přiklopí se pokličkou, která zároveň slouží jako servírovací mísa.\n\nV polovině 70. let 20. století vytvořila společnost Pillsbury popcorn vyrobený v mikrovlnné troubě a prodávaný v automatech, později, s rostoucí poptávkou po mikrovlnných troubách, se tento popcorn začal prodávat i v supermarketech. I když jsou na trhu k dispozici i nízkotučné verze popcornu, stále tvoří tuk v těchto typech popcornu až 60 % množství.\n"}
{"id": "233921", "url": "https://cs.wikipedia.org/wiki?curid=233921", "title": "Tupolev Tu-154", "text": "Tupolev Tu-154\n\nTupolev Tu-154 (v kódu NATO „\"Careless\"“) je třímotorový úzkotrupý dopravní letoun středního doletu navržený v polovině 60. let v sovětské konstrukční kanceláři Tupolev. Během několika desetiletí přepravoval polovinu všech cestujících sovětské a následně ruské letecké společnosti Aeroflot a jejích dceřiných společností (137,5 milionů ročně nebo 243,8 miliardy km v roce 1990). Standardním letounem na ruských vnitrostátních trasách a trasách bývalých sovětských států zůstal až do poloviny prvního desetiletí 21. století. Do služby se dostal do 17 neruských leteckých společností a využíván byl i jako vládní letoun leteckých sil několika zemí.\n\nS cestovní rychlostí 850 km/h byl Tu-154 jedním z nejrychlejších civilních letadel v provozu a disponoval doletem 5280 km. Je schopný provozu z nezpevněných nebo štěrkových drah se základními zařízeními a také byl široce využíván v extrémních (arktických) podmínkách severovýchodních a východních regionů Ruska. Původně byl navržen na dobu 45 000 hodin (18 000 cyklů), ale s kapacitou 80 000 hodin a s vylepšeními se očekávalo, že budou v provozu až do roku 2016, nicméně vzhledem ke koncepci proudových motorů s nízkým obtokovým poměrem a vysoké letové rychlosti má letoun ve srovnání s moderními stroji vyšší spotřebu paliva a nevyhovuje již současným hlukovým předpisům v EU. \n\nV lednu 2010 ruský národní dopravce Aeroflot ohlásil po 40 letech vyřazení strojů Tu-154 s posledním pravidleným letem Aeroflot č. 736 z Jekatěrinburgu do Moskvy 31. prosince 2009.\n\nLetoun zakoupily i Československé státní aerolinie, používala je letecká služba Federálního ministerstva vnitra pro vládní lety a poslední „české“ kusy dolétaly u letectva Armády České republiky.\n\nOd roku 1968 došlo k 39 fatálním nehodám letounů Tu-154, z nichž byla většina způsobena buď faktory nesouvisejícími s letadlem, nesprávnou údržbou nebo jeho rozsáhlým používáním v náročných podmínkách.\n\nByl vyvinut jako letoun, který měl nahradit na linkách starší proudové stroje Tupolev Tu-104 a dále turbovrtulové Antonov An-10 a Iljušin Il-18. První prototyp stroje vzlétl 4. října 1968, poté byl testován a na pravidelný letecký provoz byl nasazen v únoru 1972. Stroj Tu-154 byl nejpoužívanějším sovětským proudovým dopravním letadlem.\n\nLetoun měl být postupně nahrazen modernějším a úspornějším Tu-204, avšak po ekonomickém otřesu, způsobeném rozpadem Sovětského svazu, jich bylo vyrobeno jen několik desítek kusů a Tu-154 jsou dnes častěji nahrazovány západními stroji. Do budoucna by Rusové vyřazované letouny Tu-154 chtěli nahrazovat úplně novými stroji ruské výroby, označenými MS-21. \n\nDo roku 2012 nalétaly dohromady všechny modifikace letounů Tu-154 během více než 12 mil. letů více než 25 mil. letových hodin, přepravily přes 1,5 miliardy cestujících a byly exportovány do 15 zemí.\n\n\nPrvní Tu-154B-2 (výr. č. 420, OK-BYA) byl dodán do Československa 18. července 1980 pro Státní letecký útvar. Zde setrval do 28. března 1989, kdy byl předán československému vojenskému letectvu do Kbel jako č. 0420. V rámci rozdělení státu byl od ledna 1993 převeden k vojenskému letectvu Slovenské republiky.\n\n4. června 1981 převzal SLÚ druhý letoun Tu-154B-2 (488, OK-BYB), který u útvaru sloužil do 31. března 1992. Poté byl odprodán letecké společnosti Ensor Air u které létal s novou imatrikulací OK-LCP. Po jeho vyřazení 22. ledna 1993 byl odprodán Aeroflotu, kde létal s novou poznávací značkou RA-85488. Dalším uživatelem tohoto stroje se staly aerolinie Tatarstan.\n\nDalší Tu-154B-2 (517, OK-BYC) nastoupil službu u SLÚ 8. prosince 1981, odkud byl vyřazen 31. prosince 1989. Od ledna 1990 do prosince 1992 stroj vlastnila společnost Cargo Moravia-CMA. Také tento letoun odkoupil Aeroflot (RA-85804).\n\nPoslední dopravní Tu-154 verze B-2 (601, OK-BYD) byl dodán SLÚ 13. května 1985. V únoru 1991 byl předán čs. vojenskému letectvu do Kbel, kde operoval pod číslem 0601.\n\nDruhým československým uživatelem typu se 18. února 1988 staly ČSA, které převzaly letoun verze Tu-154M (765, OK-SCA, „Mesto Piešťany“). Do ČSSR tento exemplář přelétla osádka ve složení kapitán inspektor Václav Lorenz, kapitán inspektor František Bartoň, navigátor inspektor Boleslav Stavovčík a palubní inženýr inspektor Vladimír Hrubý. První linkový let na trase Praha-Londýn/Heathrow absolvoval letoun OK-SCA 5. března 1988. Československé aerolinie stroj vyřadilo k datu 25. srpna 1992. Přesně za měsíc byl dodán letecké společnosti China United Airlines, kde se jeho poznávací značka změnila na B-4022.\n\nNásledující Tu-154M (výr. č. 770, OK-TCB, „Karlovy Vary“) byl ČSA dodán 31. března 1988, linkové lety pak zahájil na trase z Prahy do Londýna 12. dubna 1988. Po vyřazení 5. září 1992 byl opět prodán čínskému přepravci CUA, který stroj převzal 25. září (B-4023).\n\nTřetí „eMko“ (789, OK-TCC, „Teplice“) ČSA převzaly 11. prosince 1988 a již 16. prosince stroj nasadily na trasu Praha-Moskva. Po náletu 4759 hodin byl ze stavu ČSA 27. prosince 1992 vyřazen. Novým majitelem se staly od 11. října CUA (B-4024).\n\nOd 26. května 1989 do ledna 1993 vlastnil stroj Tu-154M výrobního čísla 803 imatrikulace OK-BYO Státní letecký útvar. Po rozdělení státu byl dodán slovenské vládní letce do Bratislavy (OM-BYO).\n\nDodávky Tu-154M pro ČSA pokračovaly od 2. června 1989, kdy tento dopravce převzal letoun výr. č. 804, imatrikulace OK-UCE, pojmenovaný „Mariánské Lázně“. První platící lety zahájil 11. června na trase Praha-Paříž/Orly.\n\nOd 21. července 1989 byl ve stavu ČSA Tu-154M výr. č. 807, OK-UCF, „Vysoké Tatry“. Svou dopravní kariéru zahájil 30. července na lince Praha-Bratislava-Kyjev.\n\nPosledním dodaným Tu-154M pro ČSA se stal 6. července 1990 stroj výrobního čísla 838, OK-VCG, „Luhačovice“. Svou službu zahájil 21. července na trati Praha-Miláno. \n\nDalší dva Tu-154M (858, OK-BYP a 1016, OK-BYZ) již byly dodány SLÚ. První z nich změnil poznávací značku 29. dubna 1993 na OK-VCP a v září 1997 byl předán společnosti Travel Service Airlines, druhý byl útvaru dodán 14. prosince 1996.\n\nLetadla Tu-154 měla od roku 1970 do prosince 2016 celkem 110 vážných incidentů, při nichž došlo ke zničení 69 strojů a v 39 případech došlo současně ke ztrátám na životech. Šest z těchto nehod bylo způsobeno vojenskou akcí nebo terorismem (úmyslné sestřelení Izraelem či Sýrií, dvakrát afgánskými vzbouřenci, exploze bomby čečenských teroristů, neúmyslný zásah ukrajinskou raketou, policejní zásah proti únoscům).\n\nOstatní nehody byly zapříčiněny mimo chyby pilotáže špatnými meteorologickými podmínkami, stavem ranveje (včetně srážky se sněžnými pluhy), přetížením, nebo nesprávným uložením nákladu a několik srážkami ve vzduchu. Vyskytly se i případy mechanických problémů, případ, kdy došlo palivo, požár v nákladovém prostoru a u některých nebyly důvody jednoznačně zjištěny. Další letouny byly zničeny při stání na zemi, například požárem, nebo v souvislosti s válečnými akcemi. \n\nS ohledem na počet vyrobených kusů, přepravených osob i počet letových hodin, s ohledem na náročné podmínky, ve kterých často slouží, není nehodovost horší ve srovnání s obdobnými letouny. \n\nV Česku došlo 19. února 1973 k nehodě Tu-154 Aeroflotu, při které zahynulo 66 osob po nárazu letounu do země, následné destrukci a požáru v předpolí VPD25 letiště Praha-Ruzyně. Další nehoda, beze ztrát na životech byl stroj společnosti Malév, který se poškodil po velmi tvrdém dosednutí na ruzyňské letiště 21. října 1981. Posledním zničeným byl letoun Aeroflotu, jehož paluba byla zcela zaskládána nákladem cigaret, které se za letu vznítily pravděpodobně od vařiče v kuchyňce. Pilotům se nakonec podařilo nouzově přistát na poli u obce Dubenec. Nehoda se odehrála 17. listopadu 1990, v době návštěvy amerického prezidenta George Bushe.\n\n1. července 2002 se Tu-154 společnosti Bashkirian Airlines ve výšce 10 600 metrů nad Bodamským jezerem srazil s nákladním letadlem Boeing 757 společnosti DHL. Všech 69 lidí v Tupolevu (převážně školáci, kteří letěli na výlet na španělského pobřeží) a dva piloti Boeingu zahynuli v troskách, které dopadly nedaleko města Überlingen v Německu. \n\nAčkoli se obě letadla nacházela nad německým územím, letový provoz řídila z Curychu soukromá švýcarská společnost Skyguide. Dispečer Nielsen se v osudnou noc dopustil chybného rozhodnutí, pravděpodobně pod vlivem pracovního přetížení, zároveň ale také ve společnosti probíhala údržba systému a přístroje pracovaly jen částečně. Nielsen včas nezaznamenal možnost srážky. Po zjištění neprodleně kontaktoval posádku ruského letadla. Jeho příkaz klesat však kolidoval se současně vydanými pokyny protikolizních přístrojů obou letounů (TCAS), které vydaly boeingu pokyn klesat a ruskému tupolevu stoupat. Ruští piloti po krátkém zaváhání uposlechli (v souladu s ruskými a v rozporu s evropskými pravidly) pokyn dispečera, a protože boeing DHL podle pokynu svého TCAS také klesal, došlo ke srážce.\n\nVýznamná je nehoda z 10. dubna 2010, kdy havarovalo letadlo Tu-154M Lux polské delegace, letící uctít oběti Katyňského masakru. K nárazu do terénu došlo v husté mlze, při konečném přiblížení na Smolenskou leteckou základnu. Při této nehodě zahynulo všech 96 osob na palubě, včetně polského prezidenta Lecha Kaczyńského, jeho manželky a mnoha polských vysokých politických i vojenských představitelů.\n\n25. prosince 2016 ráno se po mezipřistání v Soči zřítilo do Černého moře několik kilometrů od břehu letadlo ruského ministerstva obrany Tu-154B-2 na trase z Moskvy na ruskou vojenskou základnu Hmímím v syrském Latákie s 92 lidmi na palubě, z čehož 64 cestujících bylo členy pěvecké části sboru Alexandrovci. Leteckou havárii nikdo z letadla nepřežil.\n\nK 1. lednu 2017 bylo v provozu 43 strojů Tupolev Tu-154 všech verzí:\n\n"}
{"id": "233922", "url": "https://cs.wikipedia.org/wiki?curid=233922", "title": "Karel Noll", "text": "Karel Noll\n\nKarel Noll (4. listopadu 1880 Německý Brod – 29. února 1928 Praha) byl český herec, představitel vojáka Švejka v jeho prvních filmových zpracováních.\n\nNarodil se 4. listopadu 1880 v Německém Brodě. Již v dětských letech mu učarovalo divadlo a to tak, že bez souhlasu rodičů utekl ke kočovné Košnerově společnosti. U tohoto principála se naučil o divadle tolik, že se mohl ucházet o angažmá v kamenném divadle. Hrál v Plzni, kde se v roce 1909 oženil s Alžbětou Jeníkovou, v Brně a hostoval ve Vídni. Nejvíce divadel vystřídal v Praze (Rokoko, Apollo, Divadlo Vlasty Buriana, Švandovo divadlo, kabaret Bum a Revoluční scéna, a další). Od roku 1920 přibyly také filmové role.\n\nFilmových rolí ztvárnil kolem třiceti a některé z nich se zapsaly do dějin kinematografie. Po důkladné divadelní průpravě dokázal zahrát role do komických, až po charakterní. Zajímavá byla například role Kecala v \"Prodané nevěstě\" režiséra Oldřicha Kmínka. Ve význačných filmových rolích se ještě objevil v Lamačově filmu \"Velbloud uchem jehly\" a \"Lucerna\", \"Batalión\" režiséra Přemysla Pražského, ale jeho životní rolí se stala postava Švejka. Toho ztvárnil již na jevišti Adrie. Kritika se shoduje v tom, že Nollova filmová postava Švejka, ač černobílá a němá, nebyla do dnešních dnů překonána.\n\nZemřel při natáčení filmu režiséra Krňanského \"Modrý démant\". Byl přestupný rok a datum 29. února 1928. Je pochován na Vinohradském hřbitově v Praze. Jeho manželkou byla herečka Ella Nollová.\n\n\n\n"}
{"id": "233924", "url": "https://cs.wikipedia.org/wiki?curid=233924", "title": "Neustadt in Sachsen", "text": "Neustadt in Sachsen\n\nNeustadt in Sachsen () je německé město v zemském okrese Saské Švýcarsko-Východní Krušné hory ve spolkové zemi Sasko. Na západě hraničí s Českem (Dolní Poustevna a Lobendava). Roku 2007 se s Neustadtem spojila do té doby samostatná obec Hohwald. Má obyvatel. K nejvýznamnějším památkám patří barokní radnice na náměstí a novogotický evangelický kostel svatého Jakuba.\n\nMěsto se rozkládá v Neustadtském údolí mezi horským hřbetem lesní oblasti Hohwald a horou Unger (537 m n. m.). Neustadtské údolí leží na hranici Šluknovské pahorkatiny a Děčínské vrchoviny. Nejvyšším vrcholem je Valtenberg (588 m n. m.). Nejbližší hraniční přechod pro automobily je v sousedním velkém okresním městě Sebnitz.\n\nPrvní písemná zmínka pochází z roku 1333, kdy je Neustadt zmiňován jako horní město s těžbou zlata. Zakladatelé byli horníci z Freibergu a město pojmenovali Nuwenstad, resp. Niwenstad. Zpočátku náleželo k českému hohnsteinsko-wildensteinskému panství pod vládou Berků z Dubé. Město leží na kdysi důležité křižovatce dvou obchodních cest: solné stezky spojující Halle s Prahou a poutní cesty z hornolužického Budyšína do českého poutního místa Bohosudov. V nynější ulici (původně Pilgerstrasse) stál pravděpodobně již od založení města první špitální kostel. Brzy po založení města byl postaven nový kostel, pojmenovaný, po vzoru Freibergu, podle učedníka Jakuba. Je také možné, že tudy vedla středověká Jakubská cesta, a proto byl kostel pojmenován podle Jakuba.\n\nV roce 1451 město koupil saský kurfiřt Bedřich (Fridrich) II. Mírný (1428–1464) a od té doby již zůstalo v saském držení. Roku 1768 místní mistři cechů kovářů, zámečníků a kolářů uzavřeli sázku, kdo vyrobí dřevěné vozové kolo za nejkratší dobu. Kolo bylo vyrobeno za sedm hodin a také ještě kutáleno před západem slunce do rezidenčního města Drážďany. Kopie je dnes k vidění ve vlastivědném muzeu, originál je uložen na zámku Moritzburg.\n\nV letech 1938 až 1945 se vyráběla v největším podniku v městě, Heringwerku, protiletadlová děla kalibru 8,8. Výroba podléhala přísnému utajení. Roku 1945 se měšťané rozhodli bez boje předat město, v kterém nebylo žádné německé vojsko, blížící se Rudé armádě a polským svazům za pomocí bílých praporů, umístěných např. na budově dnešní Schillerovy školy. Úmysl byl zmařen fanatickým vůdcem Hitlerovy mládeže, který se opevnil s několika dalšími členy a zahájil palbu na blížící se vojska, což vedlo, jen několik dní před koncem války, k zbytečným obětem na obou stranách. Vojáci poté vyhnali mnoho obyvatel z domů, které poté podpálili. Polovina budov okolo náměstí shořela a jen zásluhou katolického a evangelického faráře zůstaly ostatní budovy ušetřeny. Oba navštívili s nasazením svého života sovětského velitele a poprosili jej, aby ušetřil zbytek města. Pomohlo, že katolický farář byl Lužický Srb a mluvil tedy jazykem příbuzným ruštině a polštině.\n\nNa základě referenda se k Neustadtu 1. srpna 2007 připojila do té doby samostatná obec Hohwald.\n\nPrvní písemná zmínka o kostele svatého Jakuba pochází z roku 1346, ten zde však stál již dříve. Roku 1539 se ve městě prosadila reformace. V 19. století začal v převážně protestantském Neustadtu kvůli stavbě železnice a válečným konfliktům přibývat počet katolíků, kteří si v letech 1927–1928 postavili vlastní kostel svaté Gertrudy. Podle sčítání lidu z roku 2011 se 2797 obyvatel (t. j. 21,0 %) hlásilo k protestantskému a 400 obyvatel (t. j. 3,0 %) k římskokatolickému vyznání.\n\nNa území města se nachází dvě evangelicko-luterské církevní obce. Většina města (Berthelsdorf, Krumhermsdorf, Langburkersdorf, Neustadt, Polenz a Rugiswalde) náleží k církevní obci Neustadt in Sachsen, která spravuje kostel svatého Jakuba a také hřbitovní kostel. Místní části Rückersdorf, Niederottendorf a Oberottendorf patří k církevní obci Lauterbach-Oberottendorf s vesnickým kostelem v Oberottendorfu a dalším vesnickým kostelem v Rückersdorfu. Římskokatolická farnost Neustadt in Sachsen s farním kostelem svaté Gertrudy není obsazena a je spravována excurrendo z Pirny. Ve městě působí také Svědkové Jehovovi, kteří zde mají postaven Sál Království.\n\nVlastivědné muzeum sídlí ve staré sladovně bývalého pivovaru Schmole. Je zaměřené na historii okolních rytířských statků, rozvoj průmyslu umělých květin a historii města. Od 19. října 2007 je v provozu v místní části Berthelsdorf \"Zážitkové místo „Hohwald – zlato – minerály a kameny“\". Toto muzeum vzniklo v rámci projektu \"Zlato v Horní Lužici – nabídka turismu\". Jeho součástí je informační středisko přibližující geologii, dějiny těžbu zlata, minerálů a kamenů v regionu i mimo něj.\n\nJednou z místních rarit je koza ulitá z bronzu, v současnosti umístěná před muzeem. Byla vytvořena v roce 1969 pro mateřskou školu v ulici , kde sloužila dětem ke hraní. Později byla však z bezpečnostních důvodů odstraněna a stála potom několik roků na výšině .\n\nPozoruhodná je pískovcová figura, která zobrazuje květinářku na rohu ulice . Roku 1956 ji zhotovil drážďanský sochař Albert Braun. Figura, která je jen skrovně oblečena, způsobila při svém odhalení značné pobouření.\n\nNa fasádě budovy v Dresdner Strasse 3 (obchod s čokoládou) připomíná reliéf „Pfeng-Pauline“, obchodnici, která byla známá po celém městě okolo roku 1900. V koši měla stále cukroví, které prodávala za feniky (odtud její jméno; Pfeng v saském dialektu znamená Pfennig = fenik) na lidových slavnostech v okolí. Byla stále chudě oblečena, obutá v dřevákách a s šátkem na hlavě, podle pověsti však po své smrti zanechala značné jmění.\n\nBarokní radnice uprostřed náměstí byla postavena v letech 1696–1703. Nad radničním portálem se nalézají saský a neustadtský znak. Zajímavá je cca 15 metrů vysoká radniční věž se zvonem a hodinami. Blízko radnice stojí poštovní mílový sloup z roku 1729 kurfiřtské saské pošty s údaji vzdáleností.\n\nNejvyšší budovou ve městě je evangelický kostel svatého Jakuba. Původně středověký chrám, prvně zmiňovaný roku 1346, byl v roce 1884 novogoticky přestavěn. Nejstarší částí chrámu je oltářní prostor. V klenbě z lomového kamene jsou odkryté dva svorníky, zmiňované již ve velmi starých dokumentech. Na nich jsou obrazy holubice, Kristovy hlavy a zeměkoule. Z mobiliáře vynikají velmi starý vyřezávaný oltář a epitaf v oltářním prostoru. Věž s hodinami je vidět zdaleka z okolních pahorků a kdo měl dobré oči, mohl proto vždy zjistit přesný čas. Kromě bohoslužby se konají každý rok i početné koncerty.\n\nNejstarší obytným domem je fara vystavěný v roce 1616 ve stylu saské renesance. Mimo jiné zde také bydlel známý badatel Saského Švýcarska Wilhelm Leberecht Götzinger.\n\nNovodobý katolický kostel svaté Gertrudy v blízkosti městského parku byl postaven v letech 1927–1928. Na místním hřbitově stojí novogotický hřbitovní kostel z roku 1901.\n\nCelková rozloha Neustadtu in Sachsen je 83,12 km² a od 1. srpna 2007, kdy se sloučil se sousední obcí Hohwald, má 9 místních částí. Plochou největší je Langburkersdorf (15,48 km²), nejmenší naopak samotný Neustadt (4,48 km²). Počtem obyvatel je nejlidnatější místní částí Neustadt (6 661 obyvatel), nejméně lidnatou pak Rugiswalde (260 obyvatel).\n\nMěsto je členem největšího přátelského sdružení v Evropě nazývaném Nová Města Evropy. Sdružuje celkem 37 měst a obci z Německa, Rakouska, Maďarska, Slovenska a Česka, která se jmenují Neustadt (česky Nové Město) nebo obdobně v národním jazyce.\n\nAž do roku 1989 byl Neustadt střediskem zemědělského strojírenství. Kombinát „Fortschritt Landmaschinen“ založený po druhé světové válce značně přispěl k růstu města (počet obyvatel se v letech 1948 až 1984 zdvojnásobil).\n\nZávod „Fortschrittwerk“, který vznikl z bývalého podniku „Heringwerken“ (pobočka „Hering AG Nürnberg“), byl v poválečném období největším zaměstnavatelem v kraji. V závodě v Neustadtu se vyráběly lisy na slámu a žací řádkovače. Ke kombinátu však náležely také jiné závody, např. v Singwitzu, kde se vyráběly obilní kombajny série E 512 a později E 516, anebo v Kirschau (výroba hnacích ústrojí). Vývoj a konstrukce vzorů pro všechny tyto stroje, které byly exportovány do celého světa v typických barvách modrá a bílá, však byly v Neustadtu. Od 60. let 20. století byly ve městě menší závody, jako továrna na výrobu nožů nebo smaltovna, uzavřeny a včleněny do podniku „Fortschritt“.\n\nV Neustadtu existovalo mnoho malých továren na umělé květiny, které byly později zestátněny a zahrnuty do „VEB Kunstblume Sebnitz“. Výroba umělých květin byla často prací žen, při které byly vyražené listy nalepené na stonky anebo květy spojeny z hotově vyražených částí. Tyto práce se často prováděly jako domácí. Zúčtování se provádělo podle starého způsobu počítání s veletuctem a tuctem. Protože práce byly konány doma a částečně se pracovalo s nebezpečnými látkami, jako lepidla či skelná krupice, vznikalo přitom také nebezpečí speciálně pro děti. Vyrážení a jiné práce, které se nedělaly doma, byly vykonávány květinářkami v továrnách. Po revoluci toto průmyslové odvětví již nestačilo laciné konkurenci z jiných zemí.\n\nHospodářskou situaci v Neustadtu na počátku 21. století ovlivňuje především vysoká nezaměstnanost. Část prázdných bytů obsadili vystěhovalci německé menšiny z bývalého Sovětského svazu. V bývalém kombinátu VEB Fortschritt Landmaschinen, kde před opětovným sjednocením Německa pracovalo na 6500 lidí, zahájil v listopadu 2006 činnost výrobce obytných vozidel „Capron“. Nově se ve městě usídlilo také několik průmyslových závodů, např. továrna za výrobu plastických trubek a firma, která provádí úpravy součástek pro významné výrobce zemědělských strojů.\n\n\n\n\nNeustadtské údolí leží na hranici mezi Šluknovskou pahorkatinou a Labskými pískovci blízko lužického zlomu. Kdo se, přicházejíc ze západního směru z Drážďan nebo Stolpenu, blíží městu, přechází nejdříve horu \"Karrenberg\" (nářeční výslovnost \"Kornberg\"). Ačkoliv hora je dnes nezalesněná, pokrytá poli, nemá své jméno od „Korn“ (česky obilí), nýbrž od trakařů (německy Schub\"karren\"), s kterými obchodníci v středověku přecházeli tuto horu na staré solné cestě. Odtud se naskytá krásný výhled na městečko a jeho okolí, které je dobře zpřístupněno turistickými cestami.\n\nNa jihozápadě je místní část \"Polenz\". Říčka se stejným jménem si prodírá svou cestu nejdříve přes žulu a potom přes pískovec, a to až k soutoku s řekou Sebnice, aby potom ústila po několika kilometrech jako Lachsbach blízko Bad Schandau do Labe. \"Údolí Polenze\" je proslulé pro největší přirozený výskyt divoce rostoucích bledulí jarních uvnitř Německa.\n\nDále jižním směrem stoupá hřbet hory Ungerberg (537 m n. m.) s televizní věží a rozhlednou. Předhůří Ungeru je \"Götzinger Höhe\", výhled s věží a hostincem ve výšce 425 m n. m. na jih od Neustadtu. Ta je oblíbeným výletním cílem Neustadťanů. Dá se dosáhnout ze sídliště „Bruno-Dietze-Ring“ přes „Promenadenweg“, kde je místo pikniku s malým knajpovacím zařízením (šlapání vody). Z věže, tvořené železnou konstrukcí, je krásný rozhled až do okolních pohoří Labské pískovce, Krušné hory, Lužické hory a při dobré viditelnosti také až do Jizerských hor a Krkonoš. V zimě je svah \"Götzinger Höhe\" oblíbený jako sáňkařská dráha. Na východ je vidět \"Langburkersdorfské údolí\", kde pramení řeka Polenz. Za tím jsou hory severních Čech. Na severovýchodě je les Hohwald se svým nejvyšším vrcholem Valtenbergem (587 m n. m.).\n\n\n"}
{"id": "233926", "url": "https://cs.wikipedia.org/wiki?curid=233926", "title": "Zhuchengosaurus", "text": "Zhuchengosaurus\n\nZhuchengosaurus („Ještěr ze Ču-čchengu“) byl jedním z největších hadrosauridních dinosaurů. Žil na přelomu spodní a svrchní křídy (před asi 100 - 70 miliony let) na území dnešní Číny. Bylo objeveno mnoho fosilních kostí z několika různých jedinců (včetně kostí končetin a obratlů) v oblasti provincie Šan-tung.\n\n\"Zhuchengosaurus\" byl určitě jedním z největších hadrosauridů, a tím i ptakopánvých dinosaurů vůbec. Největší kostra by v kompletním stavu měřila 16,6 metru na délku a úctyhodných 9,1 metru na výšku. Hmotnost zřejmě přesáhla 10 tun. Podle Gregoryho S. Paula dosahoval tento dinosaurus délky 16,5 metru a hmotnosti 15 000 kg. Typový druh, \"Z. maximus\" byl popsán týmem čínských vědců (Zhao \"et al.\") v roce 2007.\n\nVědecká studie z roku 2011 synonymizuje tohoto dinosaura s dalším gigantickým rodem \"Shantungosaurus\".\n\n"}
{"id": "233933", "url": "https://cs.wikipedia.org/wiki?curid=233933", "title": "FK Noves Spišská Nová Ves", "text": "FK Noves Spišská Nová Ves\n\nFK Noves Spišská Nová Ves (celým názvem: Futbalový klub Noves Spišská Nová Ves) je slovenský fotbalový klub, který sídlí ve městě Spišská Nová Ves. Od sezóny 2015/16 působí ve druhé nejvyšší soutěži. Založen byl v roce 1914 jako ISE (Iglói Sport Egyesület, ve slovenském překladu Spišský atletický club). Hřištěm klubu je Městský stadion znám pod názvem Lokomotíva s kapacitou 10 000 diváků.\n\nNejznámější hráči klubu byli Andrej Frank, Vojtech „Béla báči“ Miškovský, Ján Urban, Alexander Nagy, Ján Kozák starší, František Kunzo, Tibor Mičinec, Pavol Vytykač, Ľubomír Bajtoš, Peter Serbin, Vladislav Zvara, Pavol Jurčo, Boris Prokopič či Miloš Lačný. Odchovanec klubu Jakub Vojtuš byl hráčem předního italského Interu Milán. V jarní části sezóny 2011/12 mužstvo vedli jako hlavní trenér Vladimír Gombár a asistent Rudolf Pavlík.\n\nPrvní ústní zmínka o fotbale na území města pochází z roku 1908. V této době se vyznavači fotbalu stávají i sedmnáctiletí studenti ze Spiše, přezdívaní \"Šomi\", protože patnáct z nich bylo židovského původu. Tehdejší hráč Ervin Löffler koupil v Budapešti, kde studoval, míče značky Rambler a přinesl je do Spišské Nové Vsi.\n\nV roce 1910 začíná svoji sportovní a fotbalovou aktivitu vyvíjet maďarský ISE. První oficiální zachovaná písemná zmínka o organizovaném fotbalovém střetnutí v Spišské Nové Vsi pochází z 28. května 1914. ISE - Iglói Sport Egyesület (maďarský název pro Spišský atletický klub) nastoupil proti levočskému Lőcsei Football Sereg. Tohle datum je považováno za vznik prvního organizovaného fotbalového klubu na Spiši, i když se žádné důvěryhodnější písemné dokumenty nezachovaly.\n\nPrvní fotbalové hřiště bylo pod Blaumontom na vojenském cvičišti, prvním předsedou pak byl dr. Béla Forberger. Později klub působil i pod názvy ŠK Tatran, AC (ACN vzniklo 10. ledna 1922 sloučením maďarského ISE a původního slovenského ŠK Tatran), Sokol, Lokomotíva, Lokomotíva-Bane, AC LB, MFK Lokomotíva VTJ, FK VTJ až po současný FK Spišská Nová Ves.\n\nZdroj: \n\n\n\nZdroj: \n\n\n\nZdroj: \n\n"}
{"id": "233935", "url": "https://cs.wikipedia.org/wiki?curid=233935", "title": "Litýš", "text": "Litýš\n\nLitýš je zřícenina hradu na stejnojmenném vrchu (486 m n. m.) v Českém středohoří v okrese Litoměřice. Nachází se asi jeden kilometr jihovýchodně od vsi Dolní Týnec v katastrálním území Soběnice. Dochovaly se z něj valy, příkopy a drobné zbytky zdiva. Od roku 1964 je chráněn jako kulturní památka. \n\nZa stavitele hradu je považován Zikmund Děčínský z Vartenberka, který v roce 1422 získal od císaře Zikmunda panství bývalé býčkovické komendy. Aby ho zajistil a vyvážil přítomnost blízkého Žižkova hradu Kalichu, nechal postavit právě hrad Litýš. První písemná zmínka o hradu však pochází až z roku 1432, která zmiňuje purkrabího Mikuláše ze Lhoty.\n\nPo smrti Zikmunda z Vartenberka v roce 1438 hrad připadl jeho druhé manželce Anežce ze Šternberka. Ta však zemřela jen o několik měsíců později a hrad zdědili Aleš a Zdeněk ze Sternberka, kteří jej roku 1454 prodali Janovi, mladšímu synovi Zikmunda z Vartenberka. Od roku 1459 se stal Litýš centrem panství v majetku Jana z Čečelic na Tetčiněvsi, jehož jediná dcera se vdala za Zikmundova vnuka Kryštofa z Vartemberka. Po jeho smrti panství přešlo na nejmladšího syna Václava, který jej v roce 1532 vyměnil se svým strýcem Kryštofem z Vartemberka za čtvrtinu České Lípy. Ten však nechal opravit býčkovickou tvrz a sídlil na ní. Hrad přestal být udržován, vyhořel a roku 1544 se již uvádí jako pustý.\n\nStavenište hradu chránila na jižní a části východní strany dvojice valů a příkopů. Hradní jádro má lichoběžníkový půdorys rozdělený do dvou výškových úrovní. V nižší části se nacházelo nádvoří obehnané hradbou, která je dnes nejvýraznějším zbytkem zdiva, a obestavěné ze tří stran budovami. Na vyšší úrovni tvořené trachytovou skalkou se dochovalo jen ve skále vysekané podvalí zřejmě dřevěné věžovité stavby.\n\nVrchol s hradem je přístupný odbočkou z červeně značené turistické trasy z Třebušína do Úštěku.\n\n\n"}
{"id": "233936", "url": "https://cs.wikipedia.org/wiki?curid=233936", "title": "Nicola Larini", "text": "Nicola Larini\n\nNicola Larini (* 19. března 1964 Camaiore, provincie Lucca) je bývalý italský pilot Formule 1. V letech 1987–1992, 1994 a 1997 se zúčastnil 75 závodů, umístil se na druhém místě při Grand Prix San Marina 1994 a získal celkem sedm bodů. Jeho posledním závodem byla Grand Prix Monaka 1997.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "233937", "url": "https://cs.wikipedia.org/wiki?curid=233937", "title": "Ovovegetariánství", "text": "Ovovegetariánství\n\nOvo vegetariáni (někdy \"ovovegetariáni\" nebo hovorově z angličtiny \"eggetariáni\" – \"vejcetariáni\") jsou vegetariáni, kteří sice nejedí maso, ryby, a dokonce ani mléčné výrobky (například mléko, sýr, máslo nebo jogurt), ale jedí vejce. Název pochází z latiny, kde \"ovo\" znamená vejce.\n\nTento ze základních druhů vegetariánství je celosvětově nejméně rozšířen. Tento fakt je zřejmě zapříčiněn tím, že konzumace vajec bývá považována za větší omezování zvířat než konzumace mléčných výrobků. Proto se lidé na stupni mezi lakto-ovo vegetariánstvím a veganstvím přiklánějí spíše k lakto vegetariánství. Dalším důvodem může být také to, že mléko a mléčné výrobky obsahují větší množství pro vegetariány nepostradatelných živin než vejce.\n\nV Indii, kde vysoce převažuje lakto vegetariánství, se ovo vegetariánství příliš neprosazuje na rozdíl od lakto-ovo vegetariánství. V Evropě a Spojených státech, kde je nejběžnější lakto-ovo vegetariánství a veganství a kde se lakto vegetariánství také objevuje, ovo vegetariánství zaujímá silnější pozici než v Indii, ale stále zůstává nejméně rozšířeným.\n\nV letecké dopravě neexistuje označení pro ovovegetariánské jídlo, a proto musí být podáváno veganské jídlo pod zkratkou VGML.\n\nHlavním zdravotním důvodem pro ovo vegetariánství je intolerance laktózy. Z tohoto důvodu si tento druh vegetariánství volí velká část bývalých lakto-ovo vegetariánů.\n\nZa nejdůležitější etický důvod může být považováno to, že krávy musí nejdříve porodit telata, aby mohly dojit mléko. Tím podporuje konzumace mléčných výrobků trh s masem, protože zapříčiňuje vzrůst počtu zvířat, která nemohou být použita jinak, než na porážku. Naopak slepice mohou snášet vejce pro lidskou spotřebu bez nutnosti oplození. Proto je často ovo vegetariáni chovají na zahradě potvrzujíce tím i to, že mohou být tím spíše ohleduplně chována jako domácí mazlíčci než stroje na snášení vajec.\n\nMéně striktní formou vegetariánství je lakto-ovo vegetariánství, které umožňuje konzumaci mléčných výrobků. Naopak veganství zakazuje kromě vajec také konzumaci mléčných výrobků. Mezistupněm může být společně s ovo vegetariánstvím také lakto vegetariánství, které sice zakazuje vejce, ale mléčné výrobky ne.\n\n"}
{"id": "233938", "url": "https://cs.wikipedia.org/wiki?curid=233938", "title": "Háj (Hanušovická vrchovina)", "text": "Háj (Hanušovická vrchovina)\n\nHáj (631 m n. m.) je kopec v Hanušovické vrchovině, která představuje jihozápadní předhůří Hrubého Jeseníku. Tyčí se v katastrálním území Hrabenov obce Ruda nad Moravou asi 3 km západně od okresního města Šumperk.\n\nPůvodní rozhlednu na Háji nechal vystavět Klub českých turistů. Dřevěnou trámovou konstrukci navrhl a stavební práce vedl Karel Čunderle, slavnostní otevření proběhlo 17. června 1934. V té době nesla věž jméno Štefánikova rozhledna a brzy se stala oblíbeným cílem výletníků z okolí. Za druhé světové války byla využívána jako pozorovatelna a rychle chátrala. Oprav se nedočkala ani po válce a v roce 1953 vyhořela poté, co do ní uhodil blesk.\n\nV 70. letech se začaly objevovat úvahy o postavení nové rozhledny (viz expozice v přízemí věže). Roku 1984 navrhl Josef Janků model 24 m vysoké věže, avšak k realizaci stavby nakonec nedošlo. Teprve po roce 1989 se začalo o rozhledně na Háji znovu mluvit. Po dohodě s Klubem českých turistů, který nebyl s to stavbu zaplatit, si náklady na výstavbu mezi sebe rozdělilo město Šumperk, okolní obce a telefonní společnosti, které do věže umístily své antény. Samotné práce pak začaly v roce 1994. Současná rozhledna, podobající se té původní, byla navržena Ing. Vladimírem Malaskou a Ing. Ivo Barvířem. Veřejnosti byla zpřístupněna 28. září 1996.\n\nRozhledna je o prázdninách přístupná denně za mírné vstupné. Po zbytek roku je otevřeno o víkendech. K rozhledně vede cesta ze Šumperka po žluté a dále zelené turistické značce nebo z obce Bludov po modré a zelené TZ. Na posledním úseku cesty náročné stoupání (převýšení asi 130 m na 0,5 km).\n\nZe zasklené vyhlídkové plošiny ve výšce 24 m se nabízí nádherný pohled na hřbety Hrubého Jeseníku a město Šumperk. Na severovýchodě lze vidět Praděd, severozápadně se tyčí Králický Sněžník. V jižním směru se za dobré viditelnosti dá zahlédnout i baziliku na Svatém Kopečku u Olomouce nebo hrad Bouzov. Ochoz vyhlídkové plošiny věže je opatřen cedulkami, které pomocí kreseb věrně popisují krajinu kolem rozhledny.\n\n\n"}
{"id": "233940", "url": "https://cs.wikipedia.org/wiki?curid=233940", "title": "MFK Tatran Liptovský Mikuláš", "text": "MFK Tatran Liptovský Mikuláš\n\nMFK Tatran Liptovský Mikuláš (celým názvem: Mestský futbalový klub Tatran Liptovský Mikuláš) je slovenský fotbalový klub, který sídlí ve městě Liptovský Mikuláš v Žilinském kraji. Založen byl v roce 1934 pod názvem ŠK Okoličné. V roce 1997 proběhla fúze s armádním FK VA Liptovský Mikuláš, po které se mužstvo přejmenovala na TJ Tatran VA Liptovský Mikuláš. Od sezóny 2009/10 působí ve druhé fotbalové lize. Klubové barvy jsou červená a bílá.\n\nSvé domácí zápasy odehrává na stadionu Liptovský Mikuláš s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "233941", "url": "https://cs.wikipedia.org/wiki?curid=233941", "title": "Sedlo (České středohoří)", "text": "Sedlo (České středohoří)\n\nSedlo (také \"Vysoké levínské sedlo\" či \"Levínské sedlo\", ) je vrch vysoký 726 m n. m. nacházející se nedaleko od Liběšic v Českém středohoří v okrese Litoměřice v Ústeckém kraji. Je známý též pod starším názvem \"Jelečský vrch\" nebo \"Jelečská hora\".\n\nRelativně vysoká hora tvořená trachybazaltem má dva výrazné vrcholy vrcholy, která z dálky svým tvarem může připomínat jezdecké sedlo. V místě nejvyššího bodu se stýkají úzké strukturní hřbety, na jejichž úbočích lze pozorovat procesy a následky svahových pohybů a mrazového zvětrávání horniny, jako jsou mrazové sruby, deskovitá a sloupcová odlučnost horniny, kamenná moře nebo balvanové haldy.\n\nVyšší vrchol se nazývá \"Velké Sedlo\" nižší vrcholek pak \"Malé Sedlo\" (534 m n. m.). Vrchol Malého Sedla je znělcový. Na úpatí Sedla se také nachází menší vrch Litýš ze stejnojmennou zříceninou hradu. Vrch Sedlo je viditelný z mnoha míst v dolním Polabí i odjinud, tvoří přirozenou přírodní dominantu obci Liběšice i městu Úštěk.\n\nCelý vrchol hory je chráněn jako národní přírodní rezervace Sedlo v CHKO České středohoří. Důvodem ochrany jsou zbytky původních listnatých lesů se vzácnou květenou. Rozloha chráněného území je 42,2 ha.\n\nNa vrchol vede zeleně značená turistická trasa z Třebušína do Levína, na kterou se na úpatí napojují žlutě značená trasa z Liběšic a červeně značená trasa z Třebušína do Úštěka.\n\n\n"}
{"id": "233944", "url": "https://cs.wikipedia.org/wiki?curid=233944", "title": "Edmond About", "text": "Edmond About\n\nEdmond François Valentin About (14. února 1828 Dieuze – 16. ledna 1885 Paříž) byl francouzským spisovatelem, novinářem a kritikem umění.\n\nAbout byl žákem francouzského Lycea Charlemagne a později École normale supérieure. Po ukončení navštěvoval Francouzskou školu v Aténách, ale roku 1853 se vrátil zpět do Francie. V letech 1867 a 1868 pobýval v Egyptě. Je pohřben na pařížském hřbitové Père Lachaise. Jeho sochu na náhrobku vytvořil Gustave Adolphe Désiré Crauk.\n\nKromě literární činnosti byl About také velmi jízlivým kritikem umění. Na Salonu v letech 1855 a 1857 zesměšňoval realismus maleb Gustava Courbeta. 23. ledna 1884 se stal členem Francouzské akademie. \"Westminster review\" jej ve své době nazvaly \"literárním vnukem Voltaira\".\n\n\n\n"}
{"id": "233945", "url": "https://cs.wikipedia.org/wiki?curid=233945", "title": "Tupolev Tu-204", "text": "Tupolev Tu-204\n\nTupolev Tu-204 je ruský dvoumotorový dopravní letoun z počátku 90. let 20. století. Je vyráběn jako náhrada za zastaralé stroje Tupolev Tu-154. Letoun je svým určením a vlastnostmi podobný západním strojům Boeing 737, Boeing 757 nebo Airbus A320.\n\nVývoj Tu-204 začal v letech osmdesátých. Vlastní práce na novém typu byly zahájeny v roce 1983 a první prototyp (imatrikulace SSSR-64001, výr. č. 1450743164001) vzlétl se zalétávací osádkou velitele Andreje Talalakina 2. ledna 1989. Krátce poté vzlétly další dva prototypy (SSSR-64003, 1450743164003 a SSSR-64004, 1450743164004). \n\nV srpnu 1990 vykonal úvodní let první sériový stroj Tu-204-100 s dvojicí motorů PS-90A a 14. srpna 1992 se představil Tu-204-120, který byl vybaven motory Rolls-Royce RB211-535E4 a západní avionikou společnosti Honeywell. V této době počátku 90. let probíhaly v SSSR a v jeho bývalých satelitech politické změny, což společně s určitou stagnací letectví v bývalých státech SSSR znamenalo malou poptávku po těchto letounech. K zahájení pravidelného provozu s platícími cestujícími na palubě došlo 23. února 1996 na lince společnosti Vnukovo Airlines z Moskvy do Minerálních Vod. Stroje létaly pouze v Rusku a na zahraniční trhy se Tu-204 začal dostávat až koncem 90. let. \n\nModifikací stroje Tupolev Tu-204-100 vznikl Tu-214. Stroj (RA-64501, 44524001) poprvé vzlétl 21. března 1996 a na rozdíl od Tu-204 má zvýšenou maximální vzletovou hmotnost (110,7 t) a vyšší dolet (4600 km). Konstrukce trupu, křídla a podvozku byla zesílena, pohon zajišťovaly motory PS-90A. Prvním uživatelem se stala společnost Dalavia z Chabarovska.\n\nDne 29. prosince 2012 na moskevském letišti Vnukovo při příletu linky společnosti Red Wings z Pardubic vyjel Tu-204 z dráhy a začal hořet, zastavil se až na dálnici která křižuje přiblížení na letištní runway. Zahynulo 5 členů posádky. Příčinou havárie byla ustanovena závada motoru a brzd. \n\n\n\n\n\n"}
{"id": "233955", "url": "https://cs.wikipedia.org/wiki?curid=233955", "title": "Západoindická společnost", "text": "Západoindická společnost\n\nZápadoindická společnost je název více evropských historických společností:\n\n"}
{"id": "233957", "url": "https://cs.wikipedia.org/wiki?curid=233957", "title": "Ferdinand Zvonimir Habsburg-Lothringen", "text": "Ferdinand Zvonimir Habsburg-Lothringen\n\nFerdinand Zvonimir Habsburg-Lothringen (celým jménem \"Ferdinand Zvonimír Maria Balthus Keith Michael Otto Antal Bahnam Leonhard Habsburg-Lothringen\") (* 21. června 1997 v Salcburku) je prvorozený syn Karla Habsburg-Lothringena a rakouský automobilový závodník.\n\nFerdinand Zvonimír je vnuk Oty Habsburského (1912–2011) a pravnuk posledního rakouského císaře a českého krále (1916–1918) Karla I. (1887–1922). Jako nejstarší syn přímé linie habsbursko-lotrinské dynastie je Ferdinand Zvonimír po svém otci prvním v pořadí v následnictví hlavy dynastie.\n\nPokřtěn byl dne 20. září 1997 v Záhřebu kardinálem Franjo Kuharićem a při tomto obřadu také obdržel jméno chorvatských králů – Zvonimír. Jelikož výběr jmen má v habsbursko-lotrinské rodině tradiční význam, je také v případě Ferdinanda odkazem na předka Ferdinanda I. Kastilského, zatímco jméno Zvonimír odkazuje k chorvatskému králi Zvonimíru Demeterovi.\n\nFerdinand Zvonimír začal svou závodnickou kariéru ve 14 letech v rakouském týmu Speedworld Academy. Jeho závodnické číslo je od počátku 62.\n\nV roce 2014 po 4 letech strávených v ROTAX juniorské kategorii, kdy získal množství mistrovských titulů, postoupil do Rotax DD2. Třikrát se umístil v Rotax Max Challenge Grand Finals (Portimao – 2012, New Orleans – 2013, Valencia – 2014)\n\n\nV roce 2014 Ferdinand Habsburg debutoval v single kárách, kdy se zúčastnil Mistrovství Formule Renault 1.6 NEC s týmem Lechner Racing.\n<br>Skončil 4. se 100% konečným výsledkem v 15 závodech.\n\nFerdinand Habsburg soutěžil na novozélandské Toyota Racing Series v lednu a únoru 2015 s Victory Motor Racing, kde skončil 11. na mistrovství a 5. v kategorii začátečníků (2× na stupni vítězů).\n\nZa rok 2015 se Ferdinand rozhodl přejít do Formule Renault 2.0 NEC s Fortec Motorsports.\n\n\n"}
{"id": "233960", "url": "https://cs.wikipedia.org/wiki?curid=233960", "title": "Hradiště na Sedle", "text": "Hradiště na Sedle\n\nHradiště na Sedle je pravěké hradiště nacházející se ve výšce do 902 m n. m. na hoře Sedlo v Šumavském podhůří asi jeden kilometr od vsi Albrechtice v horním Pootaví blízko Sušice. Je tak po Obřím hradu u Studence druhým nejvýše položeným opevněním tohoto typu v Česku. Od roku 1958 je chráněno jako kulturní památka ČR.\n\nJedná se o zcela unikátní skalní pevnost z období pátého až sedmého století před naším letopočtem (halštatská a laténská kultura). Skládá se z přirozených obranných prvků, jež jsou tvořeny soustavou místních skalek a skal doplněnou o dlouhý umělý kamenný val. Pevnost kopíruje tvar vrcholu hory, je tedy protáhlá ve směru od severozápadu na jihovýchod, její šířka se pohybuje mezi 32 a 114 metry, délka dosahuje 400 metrů.\n\nPevnost je pravděpodobně keltského původu a patrně souvisí s místními nalezišti zlata na řece Otavě, jedná se o velmi významnou archeologickou lokalitu. Hradiště mělo patrně funkci sídelní i ochrannou, v případě nebezpečí se sem mohlo stáhnout okolní obyvatelstvo, vzhledem k poloze na okraji civilizace a dobrému rozhledu z vrcholu sloužilo také jako důležitý hlídkový bod. Hradiště bylo využíváno také v době římské a v devátém a desátém století také Slovany.\n\n\n"}
{"id": "233965", "url": "https://cs.wikipedia.org/wiki?curid=233965", "title": "Tupolev Tu-334", "text": "Tupolev Tu-334\n\nTupolev Tu-334 byl ruský dopravní dvoumotorový letoun pro 102 cestující, který měl postupně nahradit zastarávající letouny Tu-134, Tu-154 a Jak-42. Letoun byl založen na zkráceném trupu letounu Tu-204 a jeho zmenšeném křídle. Na rozdíl od Tu-204 měl Tu-334 ocas ve tvaru T a motory namontované na bocích v zadní části trupu namísto pod křídly.\n\nStroj byl vyvíjen v Rusku a na Ukrajině (společnost KiGAZ Aviant) od počátku 90. let 20. století. Konstruktéři byli nuceni reagovat na měnící se ekonomickou situaci, do níž se Rusko příchodem tržního hospodářství dostalo, a tak vznikl komfortní letoun se špičkovým vybavením a úrovní odpovídající západnímu standardu. První prototyp (RA-94001) vzlétl 8. února 1999 v Moskvě s osádkou velitele Andreje Soldatěnkova; pro drak letadla byl základem zkrácený trup stroje Tu-204.\n\nDruhý vyrobený exemplář (RA-94002) byl určen ke statickým zkouškám v moskevském leteckém ústavu CAGI. Třetí Tu-334 (94003) a čtvrtý (94004) byl vyroben ukrajinským závodem „Aviant“, pátý stroj (RA-94005) určený k certifikačním a letovým zkouškám sestrojil závod RSK „MiG“ v Moskvě.\nSe sloučením ruských leteckých firem do Sjednocené letecké korporace bylo v roce 2009 rozhodnuto v programu nadále nepokračovat.\n\n\n\n\n"}
{"id": "233967", "url": "https://cs.wikipedia.org/wiki?curid=233967", "title": "Sedlo (Šumavské podhůří)", "text": "Sedlo (Šumavské podhůří)\n\nSedlo je rozložitá a mohutná hora vysoká 902 m, která se nachází v Šumavském podhůří v katastru vesnice Albrechtice v okrese Klatovy. Jedná se o zalesněný vrchol, který je přirozenou dominantou blízkého okolí. Vrchol je protáhlý ve směru severozápad – jihovýchod, některé svahy jsou pozvolné, jiné (zejména jižní) prudké a kamenité. Ve vrcholové oblasti se vyskytuje mnoho skalních útvarů. Holou skálou je tvořena i vrcholová vyhlídka, na kterou v jižním směru navazuje prudký skalnatý sráz hluboký několik desítek metrů. 13. prosince 2009 byla na vrcholu otevřena dřevěná volně přístupná rozhledna.\n\nNa vrcholku hory se nachází pozůstatky starého keltského hradiště. Pevnost kopíruje vrcholovou část Sedla, je tedy protáhlá ve směru od severozápadu na jihovýchod.\n\nNa vrchol hory vede červená turistická značka, v jednom směru jde o mírné stoupání z blízkých Albrechtic, ve druhém směru vede po prudkém svahu a pokračuje do oblasti hradu Kašperk. Vyhlídka na vrcholu poskytuje výhled především na Šumavu (výhledu v ostatních směrech brání les), nachází se zde také posezení pro turisty (přístřešek se stolem a lavičky), podél cesty z Albrechtic je několik odpočívadel.\n\nV druhé polovině roku 2009 zde byla vybudována dřevěná rozhledna sedmiúhelníkového půdorysu. Stavba byla dokončena podle plánu 30. listopadu a 13. prosince otevřena veřejnosti. Vyhlídková plošina se nachází ve výšce 23,75 m, celková výška rozhledny je 27,75 m. Byla postavena se snahou minimálně narušit přirozený vzhled kopce, viditelná je hlavně z jižní strany, na severní straně je téměř skryta mezi stromy.\n\nDříve na vrcholu existovala vojenská pozorovací věž, ta ale postupně zchátrala a myšlenky na výstavbu rozhledny se začaly realizovat zejména díky aktivitě \"Sdružení pro obnovu rozhledny na Sedle\". Stavba byla financovana z mnoha zdrojů, včetně veřejné sbírky (bylo například možné zakoupit jednotlivé schody, kupci jsou na „svých“ schodech za odměnu uvedeni).\n\nTradicí je silvestrovský výstup z Albrechtic na vrchol hory.\n\nPodle pověstí stával na vrcholu hory jeden z hradů šumavských obrů. Postavili jej zde, když už jim nedostačoval jejich první Obří hrad u Popelné.\n\n"}
{"id": "233968", "url": "https://cs.wikipedia.org/wiki?curid=233968", "title": "Železniční trať Plzeň – Klatovy – Železná Ruda", "text": "Železniční trať Plzeň – Klatovy – Železná Ruda\n\nŽelezniční trať Plzeň – Klatovy – Železná Ruda je jednokolejná železniční dráha. Úsek Plzeň – Klatovy je elektrizován střídavou napájecí soustavou o napětí 25 kV, je součástí tratě 170 a tvoří část celostátní dráhy, zbývající neelektrifikovaný úsek do Železné Rudy (trať 183) je drahou regionální.\n\nNejdéle fungujícím úsekem je úsek z Nýrska do Plzně, zprovozněný dne 6. října 1876. V Plzni vlaky původně končily na provizorním nádraží (dnešní \"Plzeň zastávka\"), hlavní nádraží začaly obsluhovat až po výstavbě krátké spojky od 20. května 1877. O pět měsíců později, 20. října 1877, byl zahájen provoz na zbývajícím úseku z Nýrska do Železné Rudy. Jeho stavba však byla pro svůj horský charakter technicky náročná a stavitel (společnost \"Plzeňsko-březenské dráhy\") nebyl po katastrofálních povodních roku 1872 a krachu na Vídeňské burze 1873 schopen ji realizovat sám. Přestože byla dráha vystavěna za značného finančního přispění státu, svou společnost ekonomicky vyčerpala a v konečném důsledku přivedla k zestátnění dne 1. července 1884.\n\nDráha samotná však získala dvojí prvenství. Špičácký tunel, jímž prochází, se na následujících 130 let stal nejdelším tunelem v Čechách. Druhým prvenstvím, které si zachovává dodnes, je stanice v Železné Rudě – Alžbětíně, respektive její umístění přímo na česko-bavorské hranici. V době Rakouska-Uherska nepředstavovala taková situace závažnější problém a umožňovala plynulé spojení se Zwieselem a Plattlingem z bavorské strany. \n\nV říjnu 1888 byl zahájen provoz na regionální dráze z Domažlic do Horažďovic. V 7,6 km dlouhém úseku z Janovic nad Úhlavou do Klatov tato dráha využívá již existující kolej plzeňské dráhy.\n\nV roce 1938 byl sice úsek z Železné Rudy do Nýrska předán nacistickému Německu, ale válku přečkal bez úhony. Ta na něj teprve čekala; 20. dubna 1945 v 8 hodin a podruhé v 17 hodin bylo nádraží v Klatovech letecky napadeno Američany a kompletně zničeno. Provizorní dřevený přístřešek byl novou staniční budovou vystřídán až o čtrnáct let později, v roce 1959. \n\nPo roce 1948 začal slábnout provoz k hraniční stanici Železná Ruda, která se ocitla na \"železné oponě\". Po akci několika odpůrců režimu, kteří se v září 1951 rozhodli unést obsazený vlak s více než stovkou cestujících (později nazvaný jako \"Vlak svobody\"), začala komunistická vláda důkladně hlídat hranice a na hraniční železnorudské stanici se to pochopitelně drasticky podepsalo. Uprostřed jejího kolejiště vyrostla betonová bariéra podobná Berlínské zdi a od 3. září 1953 všechny vlaky končily v zastávce \"Železná Ruda město\" s kuriózním provozním opatřením – protože zde nebylo možné objet soupravu, musela být k přepřažení sunuta až do stanice \"Špičák\". Do znetvořené hraniční stanice byla zachována pouze sporadická nákladní doprava. \n\nŽelezniční spojení s Bavorskem se podařilo obnovit ke dni 2. června 1991 po nutných, poměrně náročných rekonstrukčních pracích. Počátkem 90. let bylo rozhodnuto provést elektrifikaci a modernizaci tratě mezi Plzní a Klatovy, která byla dokončena k 21. září 1996. 10. prosince 2006 došlo k přejmenování stanice \"Železná Ruda\" na delší, ale přesnější „\"Železná Ruda-Alžbětín\"“. V listopadu 2007 byla zprovozněna nová zastávka \"Železná Ruda centrum\". \n\nV roce 2015 proběhla rozsáhlá rekonstrukce úseku z Klatov do Železné Rudy. V kolejištích stanic a traťových úsecích ve špatném stavu došlo k výměně kolejového svršku, stanice i zastávky byly peronizovány a došlo k opravám staničních budov. Traťový úsek byl vybaven moderním sdělovacím a zabezpečovacím zařízením 3. kategorie. Během rekonstrukce byla ze stanice Janovice nad Úhlavou odstraněna mechanická návěstidla včetně jednoho seřazovacího. \n\nPo opuštění stanice Plzeň hlavní nádraží \"(325 m)\" dráha společně s chebskou a domažlickou tratí překoná železničním mostem řeku Radbuzu. Za ním se trať odpojuje, stáčí se prudce doleva a nadjezdem překoná obě trati a čtyřpruhovou ulici U trati. Nedaleko je nově opravená zastávka Plzeň zastávka. Trať pokračuje dále přes Doudlevce, kde se stáčí k západu. Sleduje tok řeky Radbuzy a míjí vodní nádrž České Údolí. Trať si stále drží přibližně jižní směr a prochází Dobřany, Chlumčany s vlečkou keramických závodů a po projetí lesa se blíží ke městu Přeštice \"(375 m)\". Po opuštění města se trať více přiblíží k silnici I/27 a řece Úhlavě. Tu sleduje až skoro k žst. Švihov u Klatov. Za Švihovem východním obloukem míjí vrchol Pokrývadlo, později se stáčí zpět a blíží se k žst. Klatovy \"(400 m)\".\n\nZ Klatov pokračuje jihozápadním směrem. Až do Janovic nad Úhlavou \"(415 m)\" je traťová kolej společná s tratí Horažďovice - Domažlice. Nadmořská výška začíná výrazněji stoupat za nádražím v Nýrsku. \"(465 m)\" Kvůli členitému terénu Šumavy následuje větší počet táhlých oblouků, začínají se prodlužovat mezistaniční úseky. Za stanicí Hamry-Hojsova Stráž \"(740 m)\" získává trať charakter skutečné horské železnice, vede nad hlubokým údolím řeky Úhlavy. Mezi stanicemi Hojsova Stráž-Brčálník \"(815 m)\" a Špičák se nachází Špičácký tunel, původně nejdelší železniční tunel v ČR s délkou 1 747 m. Stanice Špičák je zároveň nejvýše položeným nádražím na trati – 840 m. Potom už trať jenom klesá do stanice Železná Ruda město \"(790 m)\" a dále se proplétá městem (je tam i krátký tunel). Následuje teprve nedávno zřízená zastávka Železná Ruda centrum, a trať opouští zástavbu města a po 97 km končí na pohraniční železniční stanici Železná Ruda-Alžbětín \"(725 m)\", kde je možné přesednout na vlaky německých drah.\n\nV GVD 2018/19 je osobní doprava zajišťována vlaky kategorií R, Sp a Os. Rychlíky jezdí v trase linky R16 Praha hl. n. – Železná Ruda-Alžbětín, v úseku z Klatov do Železné Rudy jsou však cestující odbaveni jako ve spěšném vlaku. Celkem linku tvoří osm párů spojů, z nichž pět končí jízdu v Klatovech. \n\nV nedávné minulosti zažila neelektrifikovaná část mírný útlum provozu; na některých osobních vlacích se objevují méně kapacitní vozidla a od roku 2017 prakticky nejsou do Železné Rudy vedeny spěšné vlaky (a jejich roli zde přejímají rychlíky). V roce 2018 do Železné Rudy zajížděl jen jediný spěšný vlak v brzkých ranních hodinách, v následujícím roce již nejezdí ani ten. \n\nZajímavostí bylo zajíždění moderních německých motorových vlaků Regio-Shuttle RS1 ze stanice Plattling až do české stanice Špičák. Od GVD 2014/15 však byla tato služba kvůli nízké poptávce zrušena. Od jízdního řádu 2021/22 se však Plzeňský kraj, současně s vypsáním výběrového řízení na dopravu během dalších deseti let, chystá objednat přímé spoje z Plattlingu až do Klatov. Český dopravce, zvolený Plzeňským krajem, by se pak na takto trasované lince P24 měl střídat s německým dopravcem, kterého na základě výběrového řízení určí bavorský objednavatel BEG.\n\nPravidelná nákladní doprava je vedena jedním párem manipulačních vlaků dopravce ČD Cargo, a to pouze v úseku Plzeň – Klatovy. \n\nNa trati se lze v rychlíkové vozbě setkat s lokomotivami řady 362 a soupravami ve složení ABpee nebo ABmz346 + Bbdgmee + dva nebo tři vozy druhé třídy Bmz a posilové vozy Bpee237. Na osobních i spěšných vlacích převažuje v elektrifikovaném úseku řada 242 a soupravy dvou vozů Bdt a jednoho vozu BDs. V neelektrifikovaném úseku zajišťuje vozbu rychlíků a některých osobních vlaků řada 754, v současnosti (2019) se na osobních vlacích tohoto úseku objevují i vozidla lokálnějšího charakteru – jednotky 814 nebo vozy 842. \n\n\n\n"}
{"id": "233972", "url": "https://cs.wikipedia.org/wiki?curid=233972", "title": "Francouzská Západoindická společnost", "text": "Francouzská Západoindická společnost\n\nFrancouzská Západoindická společnost (francouzsky \"Compagnie des Indes Occidentales\") byla v dějinách francouzského obchodu společností s výsadními právy založena roku 1664. Díky svým privilegiím dostala Společnost do svého majetku panství Acadia v Kanadě, Cayenne na Antilách a \"terra firma\" v Jižní Americe od Amazonie po řeku Orinoco. Pro obchod s těmito oblastmi, ale také s Guinejským pobřežím a Senegalem měla francouzská Západoindická společnost na padesát let dominantní postavení, s placením jen polovičních poplatků státu.\n\nKapitál Společnosti byl tak velmi významný, že byla schopna za méně než šest měsíců vybavit svou flotilu čtyřiceti pěti loďmi. S tímto loďstvem poté Společnost svá území spravovala, osidlovala a obchodovala s nimi. Avšak Společnost existovala pouze devět let. V roce 1674 byl majetek Společnosti odebrán a její území se opět navrátilo pod královskou správu.\n\nToto zrušení francouzské Západoindické společnosti bylo způsobeno částečně nouzí Společnosti, způsobenou ztrátami ve válce s Anglií, které si vyžádaly půjčku velké částky peněz, a odejmutí exkluzivních práv pro obchod s Guineou.\n\n\n\n"}
{"id": "233974", "url": "https://cs.wikipedia.org/wiki?curid=233974", "title": "Ludvík IX.", "text": "Ludvík IX.\n\nLudvík IX. bylo jméno více osob (panovníků):\n\n"}
{"id": "233975", "url": "https://cs.wikipedia.org/wiki?curid=233975", "title": "Jakovlev Jak-42", "text": "Jakovlev Jak-42\n\nJakovlev Jak-42 je sovětský třímotorový proudový dopravní letoun z konce 70. let. Vychází z typu Jak-40, oproti kterému je větší a má šípovitá křídla (23°). Byl to první sovětský stroj s moderními dvouproudovými motory, zamýšlený jako náhrada za zastarávající letouny první generace Tupolev Tu-134, respektive turbovrtulové An-24 a Il-18. Označení v kódu NATO je Clobber. \n\nPo menším Jak-40 to byl pro smolenskou konstrukční kancelář teprve druhý návrh dopravního letadla. Letoun vyvužil zcela nový dvouproudový motor Lotarjov D-36 s velkým obtokovým poměrem, mající oproti jiným sovětským motorům té doby velmi nízkou spotřebou paliva i příznivé emisní a hlukové parametry. O jeho kvalitě svědčí i to, že jeho pokračovatel Ivčenko D-436 je po roce 2010 osazován do nově vyvinutých letounů Antonov An-148. Letoun byl vybaven na svou dobu pokročilou avionikou, autopilotem schopným udržovat letovou hladinu s přesností 10 m, byl schopen přistávat a vzlétat z nezpevněných ranvejí. Letoun měl nezvykle nízkou přistávací rychlost 210 km/h, takže nebylo třeba pro posílení brzdění na krátkých drahách montovat obraceče tahu motorů. Určitou slabostí byla omezená maximální vzletová hmotnost, takže pro plné obsazení nebylo možné naplnit zároveň i palivové nádrže. Toto bylo později zčásti vyřešeno v rámci modernizace pod označením Jak-42D. Dalšími slabšími stránkami jsou poněkud nižší rychlost i dostup, což však na krátkých letech nepřináší citelná omezení.\n\nPrvní prototyp Jak-42 zalétal pilot Arsenij Leonidovič Kolosov 7. března 1975 a nesplnil zpočátku všechna očekávání. Problémy nastaly zejména s novými motory D-36 V. A. Lotarjova, letoun byl proto zaveden do služby až 22. prosince 1980. Nadějné vyhlídky letounu ovlivnila tragická nehoda v červnu 1982, při které vinou chybně navrženého ovládacího systému došlo za letu k ztrátě kontroly nad vodorovnou ocasní plochou, a následně až do října 1984 byly uzemněny všechny vyrobené stroje. Přestože to byla v historii jediná ztráta způsobená závadou stroje, Jak-42 už nikdy nedosáhl masového rozšíření - vyrobilo se ho méně než 200 ks. Po opětovném uvedení do provozu byl stroj modernizován, byla zavedena i verze pro nákladní dopravu, stejně jako v 90. letech populární salónní VIP verze. Do letounů byla též v rámci modernizace zavedena zahraniční avionika. Byly rozpracovány i další verze, například s dvěma motory pod křídlem, jejich dokončení ale zabránilo prudké zhoršení ekonomických podmínek po rozpadu SSSR. Vzdáleným pokračovatelem je Irkut MS-21.\n\nV červenci 2018 bylo v komerčním provozu 23 strojů Jak-42. Provozovaly je Ižavia (10), KrasAvia (9), Black Sea Airlines (2) a Turuchan (2).\nV letech 1994–1996 měla letouny Jak-42 pronajaty česká společnost Škoda Air pro charterové lety z Brna.\n\nV letech 1982–2011 došlo k osmi vážným haváriím Jaku-42 s celkem 570 ztrátami na životech .\nÚdaje platí pro Jak-42D\n\n"}
{"id": "233979", "url": "https://cs.wikipedia.org/wiki?curid=233979", "title": "První", "text": "První\n\nPrvní je pořadové číslo jedna.\n"}
{"id": "233980", "url": "https://cs.wikipedia.org/wiki?curid=233980", "title": "Pythagoreismus", "text": "Pythagoreismus\n\nPythagoreismus (též pýthagoreismus) je filosofická esoterní škola a významná tradice západního myšlení, kterou založil kolem roku 530 př. n. l. předsókratovský filosof Pythagoras. Vychází z esoterických úvah o významu čísel. Pythagorovi stoupenci a následovníci (Pythagorejci, Pythagorovci, psáno i s \"-ý-\") ovšem původní témata bohatě rozvíjeli, zejména v pozdní antice a v renesanci (novopythagorejství) a protože i své vlastní výsledky rádi připisovali svému mistrovi, překryla pythagorejská tradice Pythagora samého. Z jeho spisů se nezachovalo téměř nic, a co se mu připisuje, je většinou pozdějšího, novoplatónského původu. Škola zanikla ve 4. století př. n. l., v 1. století n. l. na ni navazují eklektičtí novopythagorejci.\n\nKolem roku 530 př. n. l. založil Pythagoras v Krotónu, dnešním Crotone v Kalábrii \"školu\", tj. společenství, kde žil se svými žáky podle přesných a dosti asketických pravidel. Kladl velký důraz na čistotu a řád, na uctívání nebeských i podsvětních bohů, na harmonii a přátelství mezi lidmi. Jeho společenství se sice podílelo na veřejném životě obce, nicméně bylo patrně dosti uzavřené: žáci byli vázáni vzájemnou solidaritou a snad i jistým tajemstvím, jak to ostatně mezi učitelem a žáky bylo v antice obvyklé (viz např. Hippokratova přísaha).\n\nZdá se, že už přímí Pythagorovi žáci se začali dělit do dvou směrů, \"naslouchajících\" (\"akúontes\") a \"učících se\" (\"mathontés\") podle toho, zda se více věnovali náboženské a metafysické, anebo naopak matematické stránce Pythagorova učení. Obojí byli zřejmě přesvědčeni, že zachovávají původní mistrovo učení a vykládali je tedy po svém; proto jsou i zprávy o Pythagorově učení a životě často rozporné. Tradice svědčí o tom, že se jejich mistr těšil velké autoritě a vypráví o něm řadu zázračných, legendárních příběhů. Tak když se prý jednou mistrovi odhalilo stehno, žáci viděli, že je zlaté a ztotožňovali jej pak s Apollónem. Tradice také zmiňuje i neobvyklé životní předpisy: Pythagoras prý nejedl maso ani boby, kladl důraz na rituální čistotu a podobně.\n\nJako jiní předsokratici chtěl i Pythagoras vysvětlit záhadu světa, původ a kořen všeho však nehledal ve smyslové skutečnosti živlů, nýbrž ve skutečnosti ideální a rozumově pochopitelné. Základem bylo Jedno, „mužský princip“ omezení a řádu, k němuž však přistupuje ještě „nevymezená dvojice“ jako princip „ženský“ a „sudý“. Diogenés Laertský to charakterizuje takto:\n\nCílem Pythagorova učení bylo poznat základy světa a na nich založit pravidla pro dobrý lidský život a pro „blaženost“, jež je jeho smyslem. Pythagorejství je pak vedeno jednak snahou odhalit a pochopit ty nejobecnější souvislosti pevně daného řádu světa, jednak podřídit jim život člověka a obce, a to až do nejmenších maličkostí. Zkoumání čísel mělo tedy zároveň i význam etický. Obě stránky byly patrně hlavním zdrojem inspirace pro Platóna, zejména jeho „nepsané nauky“, o níž se na různých místech zmiňuje.\n\nPythagoras a jeho škola se brzy dostala do politických konfliktů, takže mistr sám Krotón opustil a o půl století později byli jeho pokračovatelé předmětem krvavého pronásledování. Nicméně už Platón a Aristotelés jmenují řadu „pythagorejců“ a kriticky se vyrovnávají s jejich učením. Aristotelés jim vytýká, že domnělé číselné souvislosti jsou ve skutečnosti nahodilé a nepodstatné: „Proč by však (čísla) měla být příčinami? Tak je sice sedm samohlásek, sedm strun harmonie, sedm Plejád, v sedmi letech se vyměňují zuby - u některých dětí, u jiných ne – a sedm hrdinů táhlo proti Thébám.“ Jenže sedm je pokaždé z jiných důvodů: v Thébách bylo tolik bran a Plejády tak počítáme jen my. Pythagorejci se tak „podobají starým vykladačům Homéra, kteří malé podobnosti vidí, zato velké přehlížejí.“\n\nZ pythagorejské školy vyšla řada významných objevů v geometrii i v matematice a pythagorejci vytvořili také velmi rozmanité kosmologické teorie. Pro filosofii byl významný princip protikladů, představa, že skutečnost vzniká sporem.\n\nMezi těmi, jež Pythagoras ovlivnil, vynikli – vedle Platóna - zejména Parmenidés, Empedoklés a Démokritos, dále jeho žáci vojevůdce a šestinásobný olympijský vítěz Milón, slavný lékař Démokedés, Hippasos z Metapontu, autor řady velmi důmyslných geometrických konstrukcí, patrně objevitel nesouměřitelnosti čísel (moderně řečeno iracionálních čísel) a hudební teoretik a později Archytas z Tarentu, státník a hudební teoretik, autor prvního soustavného pojednání o hudební teorii.\n\nNové oživení zájmu přinesl novoplatónismus císařské doby, kdy se stará svědectví shromažďovala a dál rozvíjela v odvážných spekulacích. Roku 1917 vykopané zbytky basiliky z doby císaře Claudia (41–54) v Římě mnozí pokládají za chrám novopythagorejců. Mezi významnější autory patří řečník Cicero, básník Ovidius, mág a mudrc Apollónios z Tyany a ve 3 století novoplatonici Porfyrios a jeho žák Iamblichos, kteří zachovali největší množství více či méně spolehlivých zpráv. Jejich prostřednictvím se s pythagorejskými myšlenkami seznamovali i křesťanští autoři, kteří si pythagorejské vzdělanosti a mravního asketismu vážili (Ambrož, Boëthius).\n\nVelkou vlnu nového pythagoreismu přinesl italský humanismus 15. a 16. století (Marsilius Ficinus, Johannes Reuchlin). Jeden z jeho zakladatelů, Pico della Mirandola (1463–1494), se prý sám za pythagorejce pokládal. Pythagorejské názory pak silně ovlivnily astronomy Mikuláše Koperníka a Johanna Keplera i filosofa a teologa Giordana Bruna. Myšlenku sporu protikladů obnovil Hegel a v jiné podobě Karl Marx, myšlenku „věčného návratu téhož“ Friedrich Nietzsche.\n\n\n"}
{"id": "233986", "url": "https://cs.wikipedia.org/wiki?curid=233986", "title": "Murmanská železniční magistrála", "text": "Murmanská železniční magistrála\n\nMurmanská železniční magistrála ( ) je hlavní železniční trať v severozápadním Rusku. Spojuje Petrohrad s přístavem Murmansk v Barentsově moři a tvoří hlavní dopravní tepnu Karélie a poloostrova Kola.\n\nStavba proběhla za 1. světová války mezi lety 1915–1917, neboť za okupace nepřátelskými vojsky byl Murmansk jediným nezamrzajícím ruským přístavem. Dnes je trať v celé délce elektrifikována a z většiny dvojkolejná. Spadá pod správu Říjnové dráhy (\"Okťabrskaja železnaja doroga\"; mapa). \n\n"}
{"id": "233989", "url": "https://cs.wikipedia.org/wiki?curid=233989", "title": "John Bauer", "text": "John Bauer\n\nJohn Bauer (4. června 1882 Jönköping, Švédsko – 20. listopadu 1918 jezero Vättern) byl švédský umělec, malíř a ilustrátor německého původu.\n\nNarodil se roku 1882 jako syn řezníka a bavorského emigranta Jesepha Bauera a jeho ženy Emmy, rozené Wadellové. Vyrůstal v Jönköpingu spolu se svými dvěma bratry a sestrou. V roce 1898 jako šestnáctiletý odcestoval do Stockholmu, kde se neúspěšně ucházel o studium na Švédské královské akademii umění (byl příliš mladý), proto se nejprve učil v malířské škole Althins Målerskola. Na podzim roku 1900 byl konečně na akademii přijat. V témže roce začala na škole studovat i Ester Ellquistová, která se šest let poté stala jeho ženou. V letech 1908-1910 společně podnikli dvouletou studijní cestu po Německu a Itálii.\n\nJeho raná tvorba byla do značné míry ovlivněna významnými dobovými malíři Albertem Engströmem a Carl Larssonem.\n\nJiž jako student přijímal zakázky na ilustrace. V letech 1907 – 1915 ilustroval několikasvazkový soubor pohádek \"Mezi skřítky a trolly\" (švédsky \"Bland Tomtar och troll\"), který jej ve Švédsku proslavil. Styl jeho maleb později napodobovali mnozí další ilustrátoři jako například Arthur Rackham, Edmund Dulac, Kay Nielsen či Brian Froud. Jeho pojetí trollů můžeme dodnes nalézt v mnoha pohádkách.\n\nV listopadu 1918 se utopil spolu se svou ženou a tříletým synem Bengtem při plavbě parníkem Per Brahe do Stockholmu.\n\n"}
{"id": "233990", "url": "https://cs.wikipedia.org/wiki?curid=233990", "title": "Obsluhoval jsem anglického krále (film)", "text": "Obsluhoval jsem anglického krále (film)\n\nObsluhoval jsem anglického krále je český film z roku 2006 natočený podle stejnojmenné novely Bohumila Hrabala režisérem Jiřím Menzelem. Film získal ocenění Český lev jako nejlepší film roku 2006. Film byl podpořen Státním fondem České republiky pro podporu a rozvoj české kinematografie.\n\nZačínající číšník Jan Dítě má komplexy kvůli výšce. Začíná u prodeje párků, pak se ale dostane do hotelu Zlatá Praha, později do hotelu Tichota, kde se schází v noci významní lidé s milenkami. Nakonec pracuje v hotelu Paříž, kde je mu vzorem vrchní Skřivánek, který zná obdivuhodně psychologii a sociologii hostů – říkal, že obsluhoval anglického krále. Janovi se poštěstí a jako záskok mohl obsluhovat habešského císaře, od kterého dostal habešský řád. Později si vzal Němku, která ukradla deportovaným Židům cenné poštovní známky. V závěru války však zemřela, když se snažila známky zachránit z hořící budovy bývalého hotelu Tichota.\n\nPřed únorem 1948 si koupil za utržené peníze za známky hotel. Penězmi si i vytapetoval stěnu. Po únoru 1948 mu byl hotel sebrán a milionáři byli sváženi do komunistických vězení. On tam však odešel dobrovolně, protože chtěl být ve vyšší společnosti za každou cenu, v dobrém i ve zlém. V kriminále ale potká osoby, se kterými dříve spolupracoval a díky svým ambicím se k nim otočil zády, takže ho teď mezi sebe nepřijmou. Za 15 milionů korun dostal Dítě 15 let vězení natvrdo. Díky amnestii byl propuštěn po 14 letech a 9 měsících.\n\nNakonec se z něj stane cestář na samotě v liduprázdných Sudetech. Celý život se snažil přizpůsobit, dostat se do vyšší společnosti, proto i za okupace podlézal Němcům. Ale nikdy se mu to nepodařilo. Pochopí tak, že je zbytečné přizpůsobovat se světu. V závěru se smíří se svým životem.\nPři natáčení filmu byl použit i zlatý jídelní servis, který dostal rakouský kníže Klemens von Metternich darem od města Paříže v době kdy zde působil jako vyslanec. Tento servis lze dnes zhlédnout na zámku Kynžvart.\n\nPo obsazení Československa se z hotelu Tichota stala farma na chov lidí \"čisté rasy\". Takové farmy skutečně existovaly, zřizoval je vůdce SS Heinrich Himmler. Mimochodem - lékař z farmy jako Himmler vypadá.\n\n"}
{"id": "233991", "url": "https://cs.wikipedia.org/wiki?curid=233991", "title": "Zahrada Čech", "text": "Zahrada Čech\n\nSlovní spojení Zahrada Čech, se užívá jako:\n\n\n"}
{"id": "233993", "url": "https://cs.wikipedia.org/wiki?curid=233993", "title": "Podivnost", "text": "Podivnost\n\nPodivnost je kvantové číslo spojené s elementárními částicemi (zvláště hadrony). \n\nPodivnost byla zavedena proto, aby bylo možné objasnit skutečnost, že některé částice (např. kaony) s očekávaným velmi rychlým rozpadem pod vlivem silné interakce se ve skutečnosti rozpadaly velmi pomalu.\n\nPro podivnost se používá symbol formula_1.\n\nPodivnost úzce souvisí s přítomností podivných kvarků, tzn. kvarků formula_2 nacházejících se v částici. Podivný kvark formula_2 má podivnost \"-1\", jeho antičástice formula_4 má podivnost \"+1\" a ostatní kvarky mají podivnost \"0\". Podivnost složené částice je pak součtem podivností jednotlivých kvarků.\n\nPodivnost se zachovává při silných a elektromagnetických interakcích. Při slabých interakcích se podivnost nezachovává, neboť při slabých interakcích dochází ke změně podivnosti o formula_5.\n\n"}
{"id": "233999", "url": "https://cs.wikipedia.org/wiki?curid=233999", "title": "Ford 5-AT Tri-Motor", "text": "Ford 5-AT Tri-Motor\n\nFord 5-AT Tri-Motor byl americký celokovový třímotorový dopravní letoun, navazující na koncepčně stejný lehčí typ Ford 4-AT Tri-Motor. Typ 5-AT se vyráběl až do června 1933. Létal na tratích zejména v Americe, ovšem byl propagován i v Evropě.\n\nPůvodní varianta Ford 5-AT-A z roku 1928 s kapacitou 13 cestujících byla ve výrobě v roce 1929 nahrazena typem 5-AT-B pro 15 osob. U následujících verzí 5-AT-C a 5-AT-D byla kapacita dále zvýšena na 17 pasažérů.\n\nKromě domácích American Airways a Pan American sloužil v počtu 4 strojů u mexické dopravní společnosti Compania Mexicana de Aviacion, dále v Chile u Linea Aerea Nacional, nebo u venezeulského dopravce AVENSA. Tri-Motory používalo rovněž kanadské vojenské letectvo RCAF a pod označením XJR-1 rovněž US Navy v počtu 8 kusů.\n\nFordů 5-AT bylo vyrobeno celkem 117 kusů. Dále existovaly verze 6-AT, 7-AT, 9-AT, 11-AT a 13-AT, které se lišily pouze v drobnostech.\n\nV rámci turné po Evropě byl letoun předváděn i v Praze, kde jej 21. října 1929 zakoupilo \"Ministerstvo veřejných prací\" pro Československé státní aerolinie. Šlo o stroj verze 5-AT-C, výrobního čísla 50, který nesl civilní poznávací značku OK-FOR. Do rejstříku byl zapsán 23. dubna 1930 a létal na domácích tratích. Svoji činnost ukončil tragicky dne 22. srpna 1930, kdy havaroval v Bedřichově u Jihlavy. Zahynuli oba členové posádky ve složení pilot Josef Sedlář a mechanik Josef Trafina a 10 z 11 cestujících, přežil prof. Kraus. Celkem tento stroj nalétal 15 800 km a 109 hodin.\n\n\"Data podle:\" Němeček, Týc a L+K\n\n\n\n"}
{"id": "234017", "url": "https://cs.wikipedia.org/wiki?curid=234017", "title": "Bristol Britannia", "text": "Bristol Britannia\n\nBristol Type 175 Britannia byl britský čtyřmotorový dopravní turbovrtulový letoun z 50. let 20. století. Počátky jeho vývoje spadají do konce 40. let, kdy byla požadována konstrukce letounu pro přepravu 32-48 pasažérů. První prototyp letounu (sériové číslo 12 873) s motory Proteus 625 po 2090 kW vzlétl 16. srpna 1952, za řízením byl A. J. „Bill“ Pegg. Letoun byl postupně upravován, vznikaly další modifikace a v roce 1956 vznikla verze 300 (Series 300). První komerční let však stroj absolvoval až roku 1957. Celkem bylo vyrobeno 85 kusů všech verzí.\n\nDne 22. prosince 1953 se do letových zkoušek zapojil druhý prototyp (G-ALRX) (první mezitím již měl přes 200 letových hodin). Byly na něm již zapracovány všechny změny, které byly vyzkoušeny na Series 100 G-ALBO (mj. úpravy v řízení výškovky, změna profilu vnějších částí křídla, instalace jiných koncových oblouků, nové motorové gondoly či montáž motorů Proteus 705). Po přestavbě na výkonnější motory byla přeznačena na Series 101. Také již vcelku odpovídal budoucímu sériovému provedení, bylo instalováno přetlakování trupu a klimatizace, kabina cestujících byla vybavena 90 sedadly. Ale již při 24. zkušebním letu, 4. února 1954, došlo k poruše reduktoru pravého vnitřního motoru. Následovalo přetočení odlehčeného motoru, destrukce turbíny a požár. Pegg s letounem provedl bravurní nouzové přistání na břicho v rozbahněném ústí řeky Severn, přitom byl požár motoru uhašen. Stroj přitom utrpěl poměrně malé škody, ale než se jej podařilo vyprostit byl při přílivu z části zaplaven slanou mořskou vodou, která konstrukci draku narušila do té míry, že musel být jako neopravitelný odepsán. Nadále již nelétající stroj později ve Filtonu sloužil jako učební pomůcka při seznamování a výcviku nových osádek Britannií.\n\nPoté byl i první prototyp dále upraven na úroveň odepsaného G-ALRX a dále na něm pokračovaly letové zkoušky (mj. i zkoušky provozu za vyšších okolních teplot, v tropickém klimatickém pásmu).\n\nPrvní sériová Britannie (Series 102, G-ANBA, výr. číslo 12 902) byla zalétávána od 5. září 1954, ale prototyp i nadále sloužil k různým testům, mj. na něm bylo zkoušeno nové odmrazování vstupních kanálů k motorům, později byl také použit jako létající zkušebna — firma Bristol vyvíjela nové, výkonnější motory Orion, které měly pohánět pozdější verze stroje (ty se nakonec neuskutečnily, pouze v Kanadě byly vyráběny stroje vyvinuté na základě typu Britannia, na který Kanaďané zakoupili licenci; šlo o vojenské hlídkové a protiponorkové stroje Canadair CL-28 Argus, poháněné pístovými motory Wright R-3350 po 2 760 kW, a Canadair CL-44, vyráběné jako nákladní CL-44D a dopravní CL-44J, ty ale poháněly turbovrtulové motory Rolls-Royce Tyne) po 4 276 kW. Právě při letových zkouškách Orionu posloužil první prototyp, který jej dostal na místo levého vnějšího motoru Proteus (na vývoj nakonec nenavázala sériová výroba, nešlo přitom ani tak o problémy technického či ekonomického rázu, ale vysloveně politického; firma Bristol přitom měla s uplatněním jména Orion vysloveně smůlu, poprvé bylo použito v polovině 40. let pro právě vyvíjený dvouhvězdicový zážehový šoupátkový osmnáctiválec, s očekávaným výkonem na úrovni 4 000 hp, tedy 2 982 kW, ale kvůli očekávané konkurenci lopatkových motorů byl vývoj zastaven ještě před dokončením prototypu tohoto motoru).\n\nLetoun definitivně dolétal v prosinci 1960 (to již měl na svém kontě přes 1 800 letových hodin), kdy byl vyškrtnut z rejstříku — dne 30. prosince 1960 byl přelétnut z Filtonu na stanici RAF St. Athan (v té době měl vnitřní motory Proteus 705, pravý vnější Proteus 755 a jako levý vnější byl namontován prototyp motoru Bristol Orion), kde byl s evidenčním číslem 7708M používán jako nelétající učební pomůcka při výcviku pozemního personálu. V létě 1968 byl sešrotován.\nV červnu 1955 již létaly další dvě Britannie, G-ANBB a G-ANBC, které spolu s následující G-ANBD konečně získaly oprávnění k provozu. První leteckou společností vlastnící nový letoun se stala 30. prosince 1955 společnost BOAC, která stroje G-ANBC a G-ANBD převzala na londýnském letišti. 4. dubna 1956 došlo k dalšímu zdržení nasazení Bristolu Britannia na pravidelné letecké linky. Při ověřovacím letu nad Ugandou v mracích došlo k vysazení dvou motorů a následnému nouzovému přistání. To již BOAC vlastnila šest dalších strojů. Téměř roční vyšetřování příčiny odhalilo zamrzání přívodu vzduchu ke kompresorům, které se vyřešilo zdokonaleným odledováním vzduchových kanálů horkým vzduchem. S upravenými Proteusy jako první létala G-ANBH, ostatní postavené Britannie přeletěly do Filtonu k přestavbám.\n\nAž 1. února 1957 zahájila společnost BOAC s letouny Britannia pravidelnou dopravu cestujících. Let provedla G-ANBI s devadesáti pasažéry do Johannesburgu. Koncem léta 1957 vlastnil letecký přepravce BOAC 15 kusů Bristol Britannia Series 102 (12 902 až 12 916, G-ANBA až G-ANBO). K listopadu 1962 je BOAC vyřadila ze služby, poté většina z nich dolétala v roce 1969 u Britannia Airways, Eagle a BKS Air Transport (12 908, G-APPL a 12 912, G-ANBK). Poslední Britannia Series 312 z flotily BOAC byla stažena v roce 1964.\n\nProdloužený trup pro 73 až 139 cestujících měla obměna Bristol Britannia Series 300, která byla rovněž vyráběná u severoirské firmy Short Brothers and Harland Ltd. v Belfastu. Prototyp s označením Series 301 (G-ANCA) byl zalétán ve Filtonu 31. července 1957 a byl používán ke zkouškám motorů. Dva stroje pro Aeronaves de Mexico (XA-MEC, \"Tenochtitlan\", později \"Acapulco\" a XA-MED, \"Tzintzuntzan\") byly dodány v listopadu 1957 pod označením Series 302. První z mexických Britannií havarovala v dubnu 1966 poblíž Tijuany a druhá byla v roce 1968 prodána společnosti Transglobe Airways, kde byla v roce 1970 sešrotována. Stroje vyráběné v Belfastu nesly označení Series 305. První \"třistapětka\" (výrobní číslo 12 920, G-ANCD) byla přechodně natřena v barvách Cubana de Aviación, ve kterých absolvovala předváděcí turné po Latinské Americe, Kubě, Španělsku a Portugalsku. Poté byl stroj přestavěn na verzi Series 306 a pronajat izraelské El Al jako 4X-AGE.\n\nIniciály Long Range (dlouhý dolet) nesla verze Bristol Britannia Series 300LR s velkým doletem, zvětšenou vzletovou hmotností a zesíleným podvozkem a potahem trupu. Variantu 300LR Bristol přeznačil na 310 a její subvarianty pak 311 pro prototyp (13 207, G-AOVA), 312 pro BOAC, 313 pro společnost El Al (13 232 až 13 234, 4X-AGA, -AGB-později odprodán Britsh United Airways, -AGC a 13 431, 4X-AGC) a 314 pro Canadian Pacific Air Lines (13 393 až 13 396, CF-CZA \"Empress of Hong Kong\" až -CZD, 13 428, CF-CZX a 13 453, CF-CZW), která stroje získala v roce 1958. Kubánská letecká společnost Cubana zakoupila celkem čtyři letouny Bristol Britannia Series 318 (13 432, CU-T668 a 13 433, CU-T669, 13 437, CU-T670 a 13 515 CU-T671).\n\nVýroba byla ukončena dvěma letouny pro Canadian Pacific Air Lines (13 516, CF-CPD a 13 517, CF-CPE) pod označením Series 324. Společnosti CPAL byly pronajaty na 18 měsíců a dodány na podzim 1959. Poté se vrátily do Filtonu a po nezbytných úpravách prodány aerolinkám Cunard Eagle Airways (G-ARKA a G-ARKB-později u společnost Tellair).\n\nDva letouny \"Britannia 318\", pronajaté od kubánské společnosti Cubana de Aviación, užívaly od roku 1962 i Československé aerolinie, které s nimi létaly na Kubu. Jejich linka byla prvním leteckým spojením Kuby s Evropou a byla vedena přes irský Shannon a kanadský Gander. První Britannia (OK-MBA) patřila původně Eagle Airlines (G-APYY) a poté Cubaně (CU-T668). Do služby u ČSA vstoupila 3. února 1962 letem do Havany v barevném provedení ČSA pilotovaná leteckým inspektorem ČSA kapitánem Křupkou, ale už 28. února 1963 byla vrácena původnímu uživateli. Druhá Britannia (OK-MBB), původně stroj Cubany s registrací CU-T671, na lince létala ve zbarvení Cubany s československými doplňky od 7. května 1962 až do května 1969, poté byla na lince nahrazena typem Iljušin Il-62.\n\nSoučástí dohody mezi ČSA a Cubanou bylo i provádění větších prohlídek Britannií na Kubě. V případě, že se prohlídka protáhla, poskytovala kubánská strana pro linku Havana-Praha své letadlo. To vedlo k tomu, že posádky ČSA ve skutečnosti létaly se třemi Britanniemi, pravidelně dvěma registrovanými v československém rejstříku a občas se třetí registrovanou na Kubě. Mimo pravidelné linky do Havany provedly Britannie ČSA i několik zvláštních letů do Mexika.\n\nPrototyp vojenské transportní verze byl zalétán v prosinci 1958. Britské vojenské letectvo odebralo dvacet kusů verze Series 253 pod označením Britannia C Mk.1, poháněné motory Proteus 255, což byla vojenská verze motoru Proteus 765 se vstřikem vody. Byly zařazeny k 99. a 511. peruti RAF a poslední kus britské letectvo převzalo v prosinci 1960 (XM497). Tři letouny Series 252 mělo vojenské označení Britannia C Mk.2, stroje měly zesílenou podlahu a rozměrná nákladová vrata. Velitelství Transport Command dva letouny převzalo na jaře 1959 (výrobní číslo 13 451, sériové číslo XN398-původně s civilní registrací G-APPF a 13 452, XN404, G-APPG). V říjnu byl dodán C Mk.2 výrobního čísla 13 450 se sériovým číslem XN392 s původní civilní registrací G-APPE. U RAF sloužily k výcviku posádek.\n\n\n\n\n\n\n"}
{"id": "234018", "url": "https://cs.wikipedia.org/wiki?curid=234018", "title": "Nová Města Evropy", "text": "Nová Města Evropy\n\nNová Města Evropy (\"Neustadt in Europa\") je evropské mezinárodní sdružení měst a obcí. Toto společenství zahrnuje 37 měst a obcí z Německa, Rakouska, Maďarska, Slovenska, Polska, Česka a Nizozemska.\n\nMottem práce sdružení je (\"Propagací ke vzájemnému prospěchu\").\n\nPředsedou byl v letech 1982–2012 pan Hans Schreyegg z města Neustadt an der Waldnaab, od roku 2012 je předsedkyní Petra Bieber z Bad Neustadt. Před ní vykonával tuto funkci 20 let Hans Schreyegg z Neustadt an der Waldnaab. Každoročně se setkávají obyvatelé všech \"Nových Měst\", pokaždé v jiném Novém Městě. První setkání se uskutečnilo již v roce 1979.\n\n\nV příštích letech mají setkání proběhnout:\n\n\n"}
{"id": "234021", "url": "https://cs.wikipedia.org/wiki?curid=234021", "title": "FK Čadca", "text": "FK Čadca\n\nFK Čadca (celým názvem: Futbalový klub Čadca) je slovenský fotbalový klub, který sídlí ve městě Čadca. Založen byl v roce 1921. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu Čadca s kapacitou 10 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "234028", "url": "https://cs.wikipedia.org/wiki?curid=234028", "title": "ŠK Odeva Lipany", "text": "ŠK Odeva Lipany\n\nŠK Odeva Lipany (celým názvem: Športový klub Odeva Lipany) je slovenský fotbalový klub, který sídlí ve městě Lipany v Prešovském kraji. Založen byl v roce 1925 pod názvem ŠK Lipany. Od sezóny 2018/19 působí ve druhé fotbalové lize. Klubové barvy jsou zelená a bílá.\n\nSvé domácí zápasy odehrává na městském stadionu Lipany s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "234031", "url": "https://cs.wikipedia.org/wiki?curid=234031", "title": "K-1 (sport)", "text": "K-1 (sport)\n\nK-1 je mezinárodní kickboxerská organizace se sídlem v Tokiu v Japonsku, která byla založen Kazuyoshi Ishiim. K-1 kombinuje techniky z Muay Thai, Karate, Taekwondo, Savate, San Shou, kickboxingu a mnoho dalších bojových umění. Pravidla jsou podobná těm z kickboxu, byla však zjednodušena, aby podporovala vzrušující zápasy, které mohou skončit knockoutem. Zásadním rozdílem mezi K-1 a kickboxingem je používání kolen, povoleno v K-1, ale ne v kickboxingu.\n\nJsou zde K-1 regionální eliminační turnaje, ve kterých se zápasníci K-1 kvalifikují pro K-1 World Grand Prix, spolu s K-1 Fighting Network událostmi zaměřené na rozvoj nových talentů v mezinárodním měřítku, a je zde také 70 kg (154 lb) Middleweight divize zvaná K-1 MAX (\"Middleweight Artistic Xtreme\"). V roce 2007, K-1 představila dva nové titulové pásy oddělené od K-1 World GP Champions, Supertěžká váha pro bojovníky nad 100 kg/200 lbs a Supertěžká váha pod 100 kg/156-220 lbs.\n\nPředchůdce K-1 seidokaikan karate bylo založeno v roce 1980 Kazuyoshi Ishii, bývalý kyokushin karate praktikant, který vytvořil jeho vlastní organizaci na pomoc nejlepším stand-up bojovým uměním. Seidokaikan uspořádal několik úspěšných výzev proti jiným bojovým uměním, původně s použitím pravidel založených na pravidlech Kyokushin karate, ale postupně se přizpůsobují a blíží pravidlům kickboxingu. V roce 1993 založil pan Ishii K-1 organizaci výhradně jako kickbox organizaci, úzce spolupracující, zároveň nezávisle na Seidokaikanu.\n\nPo celý rok je šest K-1 World Grand Prix turnajů a čtyř hlavních K-1 MAX událostí. Vítězové postoupí do K-1 a K-1 MAX WGP konečné eliminace konající se v Osaka Dome, Japonsku. Odtud se osm top zápasníků zúčastní v K-1 GP finále pořádané v Tokyo Dome, Japonsku. Každým rokem jsou zde desítky dalších K-1 kvalifikačních turnajů po celém světě. Dosud se K-1 události konaly v 38 zemích z celého světa.\n\n\nSystém K-1 se čas od času mění, jako reakce na rostoucí popularitu v různých částech světa.\n\nNa začátku, K-1 série byla jediným turnajem v Japonsku s bojovníky účastněných na základě pozvání. K-1 se nyní rozšířila do všech částí světa a byla rozdělena do předběžné Grand Prix-s, Fighting Network a kvalifikace. Existuje šest regionálních GPs na všech kontinentech (s výjimkou Afriky a Antarktidy) a všechny z nich mají právo vyslat vítěze k závěrečné kvalifikaci. Příprava je organizována v zemích s menší návštěvností a zahrnuje turnaje, odkud vítězové postupují do regionálního GPs.\n\nK-1 se pokoušela získat si oblibu v USA držením dvou Gps, avšak jen pár Američanů se dostalo do finále. V roce 2006 se jeden z amerických Gps přesídlil do Aucklandu na Nový Zéland. Dále K-1 GP v Paříži ztratila své kvalifikační právo ve prospěch Amsterdamu.\n\n\"Konečná eliminace\" je událost, kde 16 účastníků soutěží o 8 finálních míst. Seřazení se skládá z 6 nových vítězů GP, osm finalistů z předešlého roku plus dva bojovníci vybraní K-1 organizací. V roce 2006 zde byly nějaké drobné úpravy protože Peter Aerts byl nahrazen Glaube Feitosou, který dosáhl finálního utkání, proto byl zařazen v roce 2006 do Konečné eliminace.\n\nV posledních letech se jedná o velké zklamání od K-1, má to co do činění z chybných rozhodnutí porotců, co se týče bodování jednotlivých zápasníků. Často se to děje ke zvýhodnění japonským bojovníkům, i když je zápas mezi dvěma nejaponskými zápasníky, je uděláno spoustu chyb v bodování.\n\nObvykle bojovníci z eliminace (16 bojovníků, 8 zápasů) super bojů jsou spárované kresbou. Tato událost je kombinována s ceremonií, kde si bojovníci ze skleněné mísy vytahují míčky s čísly. Míčky jsou označeny číslicemi od 1 do 8, stanovující jejich pořadí. Ten s číslem 1 si vybere jako první \"prázdnou\" sekci. Tento postup se opakuje, dokud si všichni zápasníci nevyberou svého prvního čtvrtfinálového soupeře.\n\n\nK-1 eliminační turnaje:\n\n\"Zdroj: K-1 Website\"\n\nNásledující akce v K-1 jsou považovány za fouly:\n\nZápasník je penalizován následujícími způsoby:\n\n\nDvě varování se mění na jedno upozornění. Dvě upozornění se mění na odpočet bodů, a tři odpočty bodů v jednom kole znamenají diskvalifikaci.\n\nČervená karta se podá automaticky, pokud bojovník fauluje se zlými úmysly.\n\n\n"}
{"id": "234033", "url": "https://cs.wikipedia.org/wiki?curid=234033", "title": "FK Slovan Nemšová", "text": "FK Slovan Nemšová\n\nFK Slovan Nemšová (celým názvem: Futbalový klub Slovan Nemšová) je slovenský fotbalový klub, který sídlí ve městě Nemšová. Založen byl v roce 1928. Od sezóny 2008/09 působí ve třetí fotbalové lize, sk. Západ.\n\nSvé domácí zápasy odehrává na stadionu Nemšová s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "234035", "url": "https://cs.wikipedia.org/wiki?curid=234035", "title": "Filip V. Francouzský", "text": "Filip V. Francouzský\n\nFilip V. Francouzský zvaný \"Dlouhý\" (1291 – 3. ledna 1322 klášter Longchamp) byl druhý syn francouzského krále Filipa IV. z dynastie Kapetovců, od roku 1311 hrabě z Poitiers, v roce 1316 regent Francie a Navarry a od roku 1317 (po smrti staršího bratra Ludvíka X. a synovce Jana I., který zemřel jako pětidenní nemluvně) francouzský král.\n\nFilip V. pokračoval v politice svých předchůdců, zřídil nejvyšší finanční úřad a vyhlásil nezcizitelnost korunních statků. Aktivně pronásledoval Židy a kacíře.\n\nS manželkou hraběnkou Johanou II. Burgundskou měl šest dětí, dospělosti se ovšem dožily pouze dcery.\n\n\n"}
{"id": "234046", "url": "https://cs.wikipedia.org/wiki?curid=234046", "title": "Brockton Point", "text": "Brockton Point\n\nBrockton Point je poloostrov rozkládající se v přístavu Port of Vancouver, na východním konci Stanley Parku v kanadském městě Vancouver. Jméno nese po Francisi Brocktonovi. Nachází se zde maják Brockton Point Lighthouse s automatickým osvětlením.\n"}
{"id": "234050", "url": "https://cs.wikipedia.org/wiki?curid=234050", "title": "Francis Brockton", "text": "Francis Brockton\n\nFrancis Brockton byl inženýr na palubě britské lodě HMS Plumper pod velením kapitána \"Georga Henryho Richardse\", když v roce 1859 objevil uhlí v oblasti dnešního města Vancouver. Po tomto objevu, který kapitán nahlásil guvernérovi \"Jamesi Douglasovi\", Richards pojmenoval místo nálezu Coal Harbour - Uhelný přístav a pojmenoval také Brockton Point, východní část dnešního Stanley Parku ve Vancouveru po Francisi Brocktonovi.\n"}
{"id": "234055", "url": "https://cs.wikipedia.org/wiki?curid=234055", "title": "Saab 340", "text": "Saab 340\n\nSaab 340 je dvoumotorový turbovrtulový dopravní dolnoplošník s příďovým zatahovacím podvozkem, který vznikl jako společný projekt švédské společností SAAB a americké společnosti Fairchild.\n\nProjekční práce na letounu SF 340 byly zahájeny u společnosti Fairchild na Long Islandu v září 1980 společně s odborníky firmy SAAB. Již v dubnu 1980 byla pro výrobu a prodej nového stroje založena společná firma obou partnerů SAAB-Fairchild HB se sídlem v Linköpingu a s dalšími prodejními kancelářemi v Paříži. V Linköpingu byla následně vybudována za 125 miliónů švédských korun nová továrna o rozloze 25 000 m². Zde také probíhala druhá fáze vývoje, detailní dokončení konstrukce a testy.\n\nPrvní prototyp dopravního letounu pro 33 - 35 pasažérů nazvaný SF 340 poprvé vzlétl 25. ledna 1983 (imatrikulace SE-ISF) poháněný turbovrtulovými motory General Electric CT-7-5A o výkonu 1215 kW s čtyřlistými stavitelnými kompozitovými vrtulemi Dowty-Rotol. Druhý prototyp následoval 11. května a třetí 25. srpna 1983.\n\nSériové stroje začaly létat od 5. března roku 1984, kdy čtvrtý vyrobený exemplář, první sériový letoun, převzala americká letecká společnost Comair z Cincinnati. Dalšími zákazníky se stali dopravci Air Midwest a švýcarský Crossair, který s typem 14. června 1984 uskutečnil první pravidelný linkový let. \n\nFirma Fairchild v listopadu 1985 odstoupila kvůli finančním problémům z projektu a v produkci pokračoval pouze SAAB, přičemž se změnilo označení letadla na S 340. Výroba pokračovala další verzí S 340 QC, ve které se mohl měnit interiér pro účely přepravy nákladu. Letoun byl postupně vylepšován, byla vyrobena i vojenská verze pro Flygvapnet.\n\n1. července 1994 uskutečnil v Linköpingu úvodní let stroje včasné výstrahy Saab 340AEW & C s anténou radaru Erieye, zastavěnou do hřbetního pouzdra. Anténa je dlouhá 9 m a má hmotnost 900 kg. Letoun je také vybaven pomocnou jednotkou APU, která dodává proud pro Erieye a zajišťuje jeho chlazení. Tato verze je odvozena z varianty Saab 340B.\n\nV Česku užívalo Saab 340 několik leteckých společností:\n\nÚdaje dle\n\n\n\n"}
{"id": "234061", "url": "https://cs.wikipedia.org/wiki?curid=234061", "title": "Decimace", "text": "Decimace\n\nDecimace (latinsky \"decimatio\") byla forma vojenského vynucování disciplíny v římské armádě a zároveň nejtvrdší trest v legii. K decimaci se přistupovalo v případě výjimečně velkého provinění (vzpoura nebo zvlášť ostudná zbabělost – vojsko se mělo propříště bát velitele víc než nepřítele).\n\nLatinské slovo \"decimatio\" je odvozeno z lat. \"decimus\" - desátý. \"Decimatio\" pak volně přeloženo znamená „odstranění každého desátého“.\n\nLegie vybraná k potrestání decimací byla rozdělena do skupin po deseti, každá skupina dostala losy a voják, na kterého los připadl, byl spolubojovníky popraven, často ukamenován či ubit. Zbylí vojáci dostali příděl horšího ječmene namísto pšenice a byli nuceni za trest přenocovat mimo tábor. Protože však decimace sílu armády výrazně oslabovala, velení k ní sahalo zřídka.\n\nPrvní zmínka o decimování vojska pochází už z roku 471 př. n. l. Jak napsal Livius, došlo k tomu za raných římských válek proti Volskům. Praxi znovu oživil Crassus v roce 71 př. n. l. v průběhu války proti vzbouřeným otrokům vedeným Spartakem.\nDecimace byla poté v Římské říši stále praktikována, podle Suetonia ji použil Augustus roku 17 př. n. l. a Tacitus zaznamenal, že Lucius Apronius poručil zdecimovat kohortu III Augusta po porážce legionářů v roce 20 př. n. l.\n\nDnešní termín \"decimace\" značí extrémně velký úbytek obyvatelstva či populace či těžké ztráty vojenské jednotky, obvykle mnohem větší než tradiční římská jedna desetina.\n\nV oboru zpracování digitálních signálů se tento pojem používá v souvislosti se snižováním počtu vzorků \"mohutnosti\" vzorkovaného signálu. Pokud je signál \"decimován\" s \"decimačním faktorem M\", pak je zachován pouze každý M-tý vzorek, ostatní jsou odstraněny. Používá se například ke snížení redundantní informace - menší objem dat = větší rychlost zpracování. Podobně jako v předchozím případě ani zde není nutné, dokonce ani možné, zachovat tradiční římskou desetinu. \"Decimační faktor\" totiž musí být celé kladné číslo, aby operace měla smysl, musí navíc toto číslo být větší nebo rovno 2. Opakem procesu decimace je interpolace – tedy zvyšování datové mohutnosti signálu - prokládání vzorkovaného signálu v mezilehlých bodech, kde není definován.\n"}
{"id": "234062", "url": "https://cs.wikipedia.org/wiki?curid=234062", "title": "Giuseppe Baldo", "text": "Giuseppe Baldo\n\nGiuseppe Baldo (27. července 1914 Piombino Dese - 31. července 2007 Montecatini Terme) byl italský fotbalista, člen zlatého olympijského mužstva na 11. letních olympijských hrách 1936 v Berlíně.\n\nBaldo se narodil v Piombino Dese poblíž Padovy. V roce 1932 začal hrát v italské sérii „A“ za tým Calcio Padova, ale když tento tým sestoupil v roce 1935 do série „B“ (2. liga), odešel do Říma, kde strávil sedm sezón v Laziu Řím s výjimkou jedné sezóny, kdy hrál za Calcio Vicenza. Hrál v záloze a byl znám svým velkým odhodláním, které do hry dával. Za Lazio hrál celkem ve 169 mistrovských zápasech a vstřelil osm branek. Hrál také v sedmi utkáních Středoevropského poháru. V roce 1937 hrál za Lazio neúspěšné finále (proti Ferencvárosu Budapešť) tohoto poháru. Kromě účasti ve vítězném olympijském výběru Itálie r. 1936 sehrál také jedno mezistátní utkání za italský národní „A“ tým. V roce 1942 ukončil aktivní kariéru.\n\nBěhem několika dalších sezón pracoval Giseuppe Baldo ve vedení Italské fotbalové federace, načež se stal ředitelem sportovní akademie. V pozdějších letech žil v Montecatini Terme v Toskánsku, odkud pocházela jeho manželka. Zde také ve věku 93 let zemřel jako poslední ze zlatého olympijského týmu 1936, když o několik týdnů přežil Luigiho Scarabellu.\n\nTurnaj byl hrán vyřazovacím způsobem. Kvalita turnaje utrpěla neúčastí týmů z Jižní Ameriky. Hrálo 16 týmů (201 hráčů), takže k vítězství v turnaji postačovaly 4 vítězné zápasy. Itálie je absolvovala takto:\n\n1. kolo: Itálie - USA 1:0; čtvrtfinále: Itálie - Japonsko 8:0; semifinále: Itálie - Norsko 2:1\n\nfinále (16. srpna 1936): Itálie - Rakousko 2:1 (obě branky dal Frossi - v 70. a 92. minutě) za účasti 90 000 diváků, rozhodčí Němec Bauwens.\n\nPořadí v turnaji: 1. Itálie, 2. Rakousko, 3. Norsko.\n\n"}
{"id": "234066", "url": "https://cs.wikipedia.org/wiki?curid=234066", "title": "Praga E-114", "text": "Praga E-114\n\nPraga E-114 Air Baby byl československý jednomotorový sportovní a cvičný hornoplošník z třicátých let 20. století. Bylo to jedno z nejrozšířenějších a nejoblíbenějších sportovních letadel v historii československých letadel.\n\nPrvní prototyp (OK-PGA) byl vybaven motorem Aeronca E-113 o výkonu 26,5 kW. Na konci září 1934 se účastnil Národního letu Republiky československé, kde s piloty R. Smetanou a F. Zeleným obsadili jedenácté místo. Ministerstvo národní obrany požadovalo prověrku výkonů a vlastností ve Vojenském technickém a leteckém ústavu, kterou nový prototyp podstoupil s četařem Řechkou v březnu 1935. Ten ocenil výborné letové vlastnosti, stabilitu i hospodárnost provozu. Od jara 1935 sériově vyráběné stroje obdržely ploché dvouválcové motory chlazené vzduchem Praga B o výkonu 29 kW ing. B. Šimůnka. První sériový stroj (v. č. 103, OK-LAF), zvaný „Air Baby“, byl určen pro MLL Praha. Pod dohledem komisařů MVP proběhly jeho zkoušky na letišti v Letňanech od 29. května do 1. června 1935, certifikát obdržel 13. června. Ve stejný den obdržel certifikát rovněž stroj ČKD-Praga (v. č. 106, OK-PGB) a posledního července rovněž první E-114 (OK-IPN) létající v pražském aeroklubu. V srpnu 1935 se tovární \"Bejbina\" imatrikulace OK-PGP s pilotem Vl. Košťálkem a ing. J. Šlechtou vydala na předváděcí turné západní Evropou, které nalezlo odezvu v zájmu společnosti F. Hills and Sons Ltd. (Hillson) z Manchesteru o sériovou výrobu. Firma vyprodukovala celkem třicet devět exemplářů E-114.\n\nKoncem října byl do Velké Británie dodán vzorový kus (v. č. 107, OK-PGC změněnou na G-ADXL) s původní pohonnou jednotkou Praga B, jejíž licenční výrobu převzala firma Jowett Cars Ltd. v Bradfordu. Prototyp Hillson-Praga byl zalétán 23. září 1937.\n\n13. až 15. září 1935 se konal druhý ročník Národního letu Republiky československé, kde již E-114 obsadily prvních pět míst. Vítězství si odnesli nadporučík J. Polma a A. Korotvička (OK-PGB) před L. Elsnicem a J. Strejčkem (OK-LAH). Celkem bylo v roce 1935 zhotoveno 22 letadel E-114 v karlínském závodě ČKD-Praga. V březnu a dubnu 1936 pokračovaly dodávky E-114 motorovým letkám MLL a aeroklubům, v červnu předal pilot J. Polma jeden stroj íránskému šachovi. Dalším exportním úspěchem byla dodávka dvou strojů Praga E-114 do Francie (OK-PGE a F-APDD) a dodávka šesti strojů rumunskému ministerstvu obrany realizovaná v průběhu roku 1937.\n\nV létě roku 1936 byl zkoušen prototyp s novým trupem a kabinou pro čtyřčlennou osádku označený Praga E-214 s motorem Pobjoy R o výkonu 55 kW, do sériové výroby se však nedostal. Také během roku 1936 vydobyla \"Air Baby\" řadu sportovních úspěchů. Kapitán V. Fuksa a ing. V. Vlasák obsadila osmé místo na mezinárodní letecké rallye v Garmisch-Partenkirchenu, první dvě místa ve hvězdicovém letu XI. olympiády v Berlíně (OK-IPN a OK-MOL) a dvě prvá místa v mezinárodním hvězdicovém letu do Siófoku.\n\nV roce 1937 zvítězili v Přeboru československých pilotů vysokoškoláků J. Vodvářka a J. Beneš na E-114 (OK-MVA), stejný letoun vyhrál i v Hallerově západočeském okruhu 1937 s osádkou Vondráček a Haussmann. V létě 1937 vévodil letoun \"Praga Air Baby\" československé expozici na Světové výstavě v Paříži. V Závodě turistických letadel kolem Malé dohody v září 1938 obsadil tento letoun E-114D (OK-PGF) první místo v kategorii IA s osádkou Vojtech Krč a Josef Stehlík.\n\nZ varianty E-114D byl v roce 1937 vyvinut prototyp označený Praga E-115. Vyznačoval se se \"zjemnělými\" tvary a hlavně silnějším motorem Praga B-II. Pilotován Janem Anderlem dosáhl ve dnech 18.-22. března 1938 tří mezinárodních rekordů, na dvoumístné variantě (Anderle-Franek) v rychlosti 171,559 km/h na okruhu 100 km, v dostupu 5 851 m v jednomístném letounu a v dvoumístném provedení (spolucestující E. Franek) dostoupal na 4 872 m. Dva výškové rekordy byly překonány o necelý rok později na německém letounu Siebel Si 202. Do sériové výroby se však letoun E-115 nedostal. Vývojem z E-114 vznikl i prototyp Praga E-117 (OK-PGH) s motorem Praga D a oproti E-114 aerodynamicky i technologicky vylepšen, který ale rovněž nebyl sériově vyráběn.\n\nZa války byla výroba E-114 v továrně Praga přeorientována na dodávky E-114 pro Slovenský stát, kterému bylo v květnu 1941 dodáno devět kusů.\n\nBombardováním za války byl zničen archiv s výkresovou a výrobní dokumentací letadel Praga, takže při poválečné obnově výroby E-114 byla řada částí E-114 vyvíjena znovu a znatelně se od předválečné verze liší. Ve vnějších tvarech to byla zejména větší svislá ocasní plocha lichoběžníkového tvaru se zaobleným zakončením. Křídlo mělo pevnější kostru a dostalo větší úhel vzepětí. Zdokonaleno bylo i řízení a podvozková kola byla opatřena hydraulickými brzdami.\n\n14. září 1946 zalétal tovární pilot E. Foretník první poválečný typ E-114D (v. č. 101, OK-AFJ), který měl instalován čtyřválcový plochý motor (boxer) Praga D o výkonu 44 kW konstruktérů ing. J. Kruliše a ing. L. Skokánka. Měl novou SOP, ale původní křídlo a kabinový kryt. Druhý prototyp „déčka“ (OK-AFK) poprvé vzlétl 24. října 1946 s modernizovaným kabinovým krytem a záď trupu byla vybavena závěsem pro vlek kluzáku. Dne 20. ledna 1947 se dostal stejný stroj poprvé do vzduchu s novým křídlem o výrazném vzepětí.\n\nDruhý poválečný typ E-114M (v. č. 104, OK-AFM) zalétaný 29. ledna 1947 (zachovalý v leteckém muzeu ve Kbelích v Praze) měl motor Walter Mikron III, invertní čtyřválec o výkonu 50 kW konstruktéra ing. Bohumila Šimůnka.\n\nS původním dvouválcem Praga B byly po válce postaveny pouze dva exempláře. V továrně Praga bylo ještě během roku 1947 postaveno 100 kusů v provedení D a M, následně byla produkce v nevyhovujících podmínkách karlínského závodu zastavena a převedena do letňanského Rudého Letova, kde vzniklo dalších 26 kusů.\n\nPoválečné sportovní úspěchy na sebe nenechaly dlouho čekat. V Mezinárodní letecké soutěži o stuhu města Zlína, která se konala od 9. do 11. května 1947, obsadila první místo Praga E-114D s osádkou Vl. Šilhan a J. Suchý v konkurenci mnohem silnějších letounů. 24. května zvítězila E-114D (OK-BGA) s piloty Vl. Šilhanem a F. Syneckým v mezinárodní letecké rallye města Cannes. O den později stejná osádka i stroj převzala vázu prezidenta francouzské republiky za první místo v letecké soutěži v St. Etienne.\nPoválečný export zahájilo deset „Air Baby“ pro Francii, následovalo celkem sedm kusů pro Finsko objednané firmou Moni Tukku O/Y z Helsinek a tři do Itálie.\n\nJednomotorový sportovní samonosný hornoplošník celodřevěné konstrukce se dvěma sedadly vedle sebe, s pevným záďovým podvozkem a zakrytou kabinou osádky\n\n\n\n\n\n\n\n"}
{"id": "234076", "url": "https://cs.wikipedia.org/wiki?curid=234076", "title": "Seznam sicilských králů", "text": "Seznam sicilských králů\n\nSeznam sicilských králů zahrnuje chronologicky řazené panovníky jednotlivých vládnoucích dynastií, kteří panovali v letech 1130 až 1816 na území dnešní jižní Itálie. Království sicilské se rozkládalo na ostrově Sicílie a do roku 1282 k němu náleželo i pozdější Neapolské království. Vzpoura proti králi Karlu I., tzv. Sicilské nešpory, která započala v Palermu, vedla ke korunovaci aragonského krále Petra III. na krále sicilského. Což na staletí ukončilo samostatnost tohoto království, jež následně patřilo ke Království španělskému (v tomto období území spravovali Vicekrálové), Vévodství savojskému a nakonec mezi lety 1720 a 1735 k Rakouskému císařství. \n\nPosledním králem seznamu je Ferdinand III., vládnoucí v období napoleonských válek, který roku 1816 spojil Království neapolské a sicilské v Království obojí Sicílie.\n\nV roce 1816 sjednotil poslední neapolský král Ferdinand III. Království sicilské s Královstvím neapolským v Království obojí Sicílie.\n\n"}
{"id": "234081", "url": "https://cs.wikipedia.org/wiki?curid=234081", "title": "Reproduktorová soustava", "text": "Reproduktorová soustava\n\nReproduktorová soustava (reprosoustava, „reprobedna“) je skupina reproduktorů, obvykle umístěná do jedné skříně, zvané ozvučnice. (pozn.: jako reprosoustava je označována i ozvučovací jednotka pro kina, přestože může obsahovat v ozvučnici jen jeden reproduktor a druhý, se svým vlastním zvukovodem může být umístěn mimo ozvučnici)\n\nReprosoustavy jsou zpravidla realizovány jako ozvučnice ze dřeva, MDF, či jiného materiálu, jsou osazeny reproduktory, obsahují tlumící materiál, připojovací svorky a kabeláž. Důležitou součástí vícepásmových reprosoustav jsou „výhybky“ t.j. elektronické filtry - dolní, pásmové a horní propusti. Výhybky v některých případech nejsou uvnitř skříně a soustava má více přívodů, do kterých se přivádí zvuková pásma již rozdělená. Celek je nastaven tak, aby pokryl pokud možno maximálně vyrovnaně celé akustické pásmo.\n\nOzvučnice jsou obvykle z materiálů na bázi dřeva - dřevovláknových desek, překližky, MDF, vrstvených materiálů podobného druhu. V leckterých případech se používá i jiný materiál - plasty, tvrzený papír a podobně. \n\nRozhodující vlastností materiálů je tuhost ozvučnice a její vhodné rozměry, za určitých okolností i odolnost vůči prostředí (instalace v exteriéru) apod. \n\nZ fyzikálního hlediska je ideální ozvučnicí nekonečná rovinná deska osazena jediným reproduktorem pokrývajícím celé akustické spektrum. Toto však pochopitelně nemůže v praxi existovat, proto jsou výrobci nuceni uzavírat reproduktory do boxů (beden, skříní) různé konstrukce, které mají napomáhat při reprodukci zvuku nedokonalými reproduktory.\n\nNejjednodušší konstrukce reprosoustav mívají ozvučnici vzduchotěsně uzavřenou, složitější konstrukce pak používají různé formy akustických obvodů určených k úpravě, odrazu a zesílení či potlačení určitých částí zvuku. Nejznámějším a konstrukčně nejjednodušším typem jednoduchého akustického obvodu je bassreflex. Ten bývá velmi často používán při konstrukci speciálních reprosoustav určených pro reprodukci nízkých kmitočtů v tzv. subwooferech v kompletech pro domácí kino.\n\nV praxi se také často používají částečně otevřené ozvučnice (např. kytarová komba atd).\n\nReproduktorová výhybka je elektronický obvod s jedním vstupem a alespoň dvěma výstupy, který rozděluje přivedený signál na několik frekvenčních pásem, obvykle lidově nazývaných \"basy\", \"středy\", \"výšky\" apod., tyto pojmy však nejsou nijak závazné (například u dvoupásmové soustavy se dá také hovořit o rozdělení na \"středobasy\" a \"výšky\"). Hlavní veličinou, která popisuje výhybku jsou (kromě počtu pásem) dělící frekvence (označované f), což jsou kmitočty, na kterých dochází k rozdělení pásem. Některé výhybky umožňují jemně nastavit amplitudu signálu v jednotlivých pásmech. Součástí výhybek bývají i obvody kompenzující frekvenční závislost impedance reproduktorů. \n\nVýhybky se skládají z filtrů, jejichž základními typy jsou \"horní propust\" a \"dolní propust\", které utlumují signál o nižší (v případě horní propusti) nebo vyšší (dolní p.) frekvenci, než je nastavena frekvence dělící. Další typy filtrů, např. \"pásmovou propust\" lze vytvořit sloučením filtrů jednodušších. \n\nNejjednodušší filtry se dají realizovat pomocí jedné součástky - cívka jako dolní propust resp. kondenzátor jako horní propust; takovýto filtr bude mít teoreticky strmost 6 dB/oct.\n\nÚtlum filtru je dán takzvanou strmostí - určuje o kolik decibelů se sníží signál na dané frekvenci f, která je definovaná dělící frekvencí a intervalem. Nejčastěji je strmost u reproduktorových výhybek uváděna v jednotkách [dB/oct] (čti: decibel na oktávu), z čehož vyplývá, že frekvence f je dvakrát vyšší (u dolní propusti), resp. poloviční (u horní p.), než je frekvence f.\n\nNejběžnější jsou pasivní výhybky, tj nevyžadují napájecí napětí. Zpravidla jsou umístěny uvnitř reprosoustavy, nemají žádné ovládací prvky a nejčastěji jsou realizovány kombinací cívek a kondenzátorů, mohou obsahovat také ochranný odpor či žárovku. Pasivní výhybka se umísťuje mezi zesilovač a reproduktory, proto musí byt realizována ze součástek dimenzovaných pro maximální výkon předpokládaného zesilovače.\n\nAktivní reproduktorová výhybka, někdy označovaná jako \"crossover\" (v angličtině je slovo crossover používáno pro signálové výhybky obecně), vyžaduje napájecí napětí, mívá ovládací prvky a nejčastěji se používá tam, kde se předpokládá potřeba \"ladění výhybky\", tj. nastavení dělících frekvencí, popř. dalších parametrů (např. zisk na konkrétních pásmech). Aktivní výhybky se zapojují mezi zdroj nf signálu a zesilovače, z toho logicky vyplývá potřeba použití samostatného zesilovače pro každé pásmo. Aktivní výhybky bývají také někdy součástí aktivního subwooferu.\n\nV praxi je velmi obtížné vytvořit reproduktor (neboli elektroakustický měnič, dále v textu jen měnič), který by plně a věrně pokryl celé akustické spektrum, což výrobci standardně obcházejí rozdělením akustického spektra na několik pásem, pro která jsou použity speciální typy reproduktorů. Reprodukci v daném pásmu tedy zajišťuje jeden nebo více reproduktorů.\nRozdělení mají na starosti aktivní nebo pasivní výhybky, které však nepříznivě ovlivňují impedanční charakteristiku celé reprosoustavy. Proto je třeba volit kompromisní řešení, aby se zvuk u vícepásmových reprosoustav nezačal zhoršovat. \n\nV praxi se používají:\n\nSpeciálním druhem je tzv. \"širokopásmová reprosoustava\"\n\nMísto výhybky se používá jen ochranný kondenzátor jako horní propust pro výškový reproduktor. Na svorky druhého měniče je přiveden celý vstupní signál bez kmitočtového omezení. Předpokládá se však použití reproduktoru neschopného přenášet vyšší kmitočty.\n\nJedná se o nejjednodušší plnohodnotné rozdělení na dvě pásma, nejčastěji \"středobasy\" a \"výšky\". V praxi je možné se setkat nejčastěji se systémy o dvou nebo třech měničích (1x \"výškový\" + 2x \"středobasový\"). Méně často jsou vyráběny systémy s větším počtem měničů. Použitím více měničů pro nejnižší kmitočty je možné částečně kompenzovat absenci jednoho podstatně většího měniče, který by požadované frekvence reprodukoval s dostatečnou intenzitou. Díky tomu je možné navrhovat podstatně užší reprosoustavy při dodržení požadovaných parametrů.\n\nJedná se v podstatě o dvě výhybky: první část rozdělí signál na \"středobasy\" a \"výšky\", následně je ještě oddělen signál pro \"basový\" reproduktor, který je velmi často realizován stejným modelem, jako \"středobasový\". Tohoto zapojení se využívá především u měničů, které sice zvládnou reprodukci středních i nižších kmitočtů, nižší však nemají požadovanou intenzitu.\n\nTřípásmová reprosoustava využívá všech zmíněných typů filtrů ve výhybce, tedy horní, pásmovou i dolní propust. Často se využívá možnosti zdvojení \"basového\" měniče, méně obvyklé (a méně efektivní) bývá zdvojení měniče \"středového\". I zde platí další vlastnosti popsané u dvoupásmové reprosoustavy.\n\nTří-a-půl, popř. čtyř-pásmový systém je používán v zásadě pouze u profesionálního ozvučení pro větší počet posluchačů. Platí zásady stejné, jak pro systémy méně složité, zpravidla však bývají měniče pro nejnižší pásma osazeny v oddělené reproduktorové skříni. Použití více než čtyř plnohodnotných pásem je teoreticky samozřejmě možné, nicméně konstrukce by byla neúměrně nákladnější.\nV praxi velice často počet reproduktorů neodpovídá počtu pásem - nejčastěji se konstruují systémy se dvěma \"basovými\" měniči, není však výjimkou soustava o třech i více reproduktorech pro dané pásmo. Důvodem je zvýšení akustického tlaku daného pásma. Je ovšem nutno počítat i s dalšími jevy, ke kterým dochází u takovýchto systému: jsou to především interference, které značně zhoršují poslechové vlastnosti zvláště u vyšších kmitočtů. Naopak u nižších kmitočtů lze vhodným uspořádáním dvou identických měničů o něco rozšířit frekvenční rozsah směrem dolů.\n\nMají v sobě zabudovaný vlastní zesilovač. Nejčastěji se jedná o reprosoustavy k počítači, malé reproduktory k přenosným MP3 přehrávačům nebo studiové monitory. Některé využívají dvou zabudovaných zesilovačů (bi-amp), jeden na zesilování vysokých frekvencí a druhý na zesílení basových.\n\nPotřebují externí zesilovač. V praxi vypadá zapojení tak, že ze zdroje zvuku (např. zvuková karta, MP3 přehrávač, televize atd.) vede zvukový signál do zesilovače a odtud zesílený do reproduktorů.\n"}
{"id": "234082", "url": "https://cs.wikipedia.org/wiki?curid=234082", "title": "Ludvík VII. Francouzský", "text": "Ludvík VII. Francouzský\n\nLudvík VII. Francouzský (1120/1121 — 18. září 1180 Paříž) byl francouzský král z dynastie Kapetovců, syn Ludvíka VI. a Adély z Maurienne, korunován v roce 1131 v Remeši.\n\nJako patnáctiletý se oženil s dědičkou Akvitánie Eleonorou a o rok později, po otcově smrti, se stal francouzským králem. V letech 1147–1149 se spolu se svou manželkou zúčastnil druhé křížové výpravy do Svaté země. Během výpravy došlo mezi oběma manžely k odcizení, které vyvrcholilo v roce 1152 jejich rozvodem.\n\nNarodil se jako druhý syn francouzského krále Ludvíka VI. a jeho manželky Adély z Maurienne v roce 1120 nebo 1121. Protože jako mladší syn se neměl stát králem, dostalo se mu vzdělání na katedrální škole v Paříži, kde se připravoval pro svou pravděpodobnou církevní kariéru. Teprve nešťastná smrt jeho staršího bratra a následníka trůnu Filipa 13. října 1131 způsobila, že se stal následníkem trůnu.\n\nPo smrti svého otce nastoupil jako šestnáctiletý na francouzský trůn. Oženil se s Eleonorou, dcerou a jedinou dědičkou akvitánského vévody Viléma X. Zbožný král se do Eleonory zamiloval, ona o něm tvrdila, že je\"\"spíš mnich než král\"\".\n\nSňatkem velmi posílil své postavení hlavně ve vztahu k anglickým králům, svým největším protivníkům. Po nástupu na trůn se brzy vymanil z vlivu své matky. Počáteční léta vlády byla ve znamení sporů s představiteli mocných severofrancouzských rodů a také církve. Vše se změnilo, když se Ludvík rozhodl k účasti na křížové výpravě.\n\nO vánocích roku 1145 na sněmu v Bourges oznámil, že se vydá na ozbrojenou výpravu do Svaté země, aby vojensky podpořil tamní křesťanské státy oslabené zejména po ztrátě Edessy v roce 1144. Situace byla složitá, protože Ludvík jakoby ignoroval autoritu papeže a jeho nárok na vyhlášení křížové výpravy. Problematickou situaci odstranila až přímá jednání krále s papežskou kurií. A tak 1. března 1146 papež Evžen III. vydal bulu, ve které se prohlásil za původce výpravy a pověřil Bernarda z Clairvaux jejím vyhlášením. To se stalo 31. března 1146 na sněmu ve Vézelay, kde také Ludvík přijal kříž. Na rozdíl od první křížové výpravy se Bernardova výzva neobracela na lid, ale především na vládce a elitu bojovníků.\n\nSpolu s králem se rozhodli vydat na křížovou výpravu i jeho bratr Robert z Dreux, toulouský hrabě Alfons Jordan, syn jednoho z vůdců první křížové výpravy Raimonda IV. z Toulouse, hrabě Vilém z Nevers, syn vůdce křížové výpravy v roce 1101, hrabě Jindřich ze Champagne, flanderský hrabě Dětřich, Amadeus Savojský a mnozí další. Svého švagra Rudolfa z Vermandois, francouzského senešala, společně s opatem Sugerem a remešským arcibiskupem Samsonem stanovil regenty království.\n\nFrancouzské vojsko se shromáždilo v polovině června v Métách. Spolu s králem vyrazila na cestu i jeho manželka Eleonora. K francouzskému vojsku se připojilo i 130 templářských rytířů, kteří se vydali na východ spolu s nejméně stejným počtem seržantů a služebných bratří. Cesta po pevnině probíhala bez problémů a v říjnu dorazilo francouzské vojsko ke Konstantinopoli. Křižáci pokračovali dále a počátkem listopadu dorazili k Nikaii, kde narazili na zbytky rozprášené německé výpravy Konráda III. Spojené vojsko pak už bez problému pokračovalo do Efezu.\n\nBěhem výpravy se templářský řádový mistr ve Francii Evrard z Barrès stal jedním z hlavních rádců Ludvíka VII., který během výpravy svěřil templářům odpovědnost za ochranu vojska. V Attalii se Ludvík nalodil na byzantskou loď a nechal se dopravit do Svatého Symeona blízko Antiochie. Když v březnu 1148 dorazil král do Antiochie byl už tak zadlužen, že si musel od templářů půjčit peníze potřebné k pokračování výpravy. Během pobytu v Antiochii pojal Ludvík podezření o Eleonořině milostném románku s jejich hostitelem antiochijským knížetem Raimundem z Poitiers a násilím ji donutil pokračovat s ním ve výpravě.\n\nNa rozdíl od Konráda III., který odplul z Akkonu už v září 1148, rozhodl se Ludvík s Eleonorou strávit zimu ve Svaté zemi. Jejich návrat zpátky do Evropy byl stejně bouřlivý jako celá křížová výprava. Z Palestiny vypluli po Velikonocích roku 1149 na lodích sicilského krále Rogera II. Každý z nich však plul na jiné lodi. Roger byl v té době ve válce s Byzancí. U pobřeží Peloponésu byla královnina loď zajata byzantským loďstvem, které zamířilo s Eleonorou do Konstantinopole. Teprve nový útok sicilské flotily vedl ke královninu osvobození. Mezitím na konci července Ludvíkova loď přistála v Kalábrii. Osvobozená královna směřovala na své lodi do Palerma. Manželé, kteří o sobě více než tři týdny neměli žádné zprávy, se znovu setkali až v září v Kalábrii, kde je Roger II. přijal s velkými poctami. Zde se také dověděli o smrti Raimunda z Poitiers v bitvě s Núr ad-Dínem. V důsledku strádání a prožitých emoci se Eleonořin zdravotní stav zhoršil natolik, že zpáteční cesta se musela konat na etapy s delší zastávkou v benediktinském klášteře Monte Cassino. Na území Itálie se setkali s papežem Evženem III., který se pokusil rozvaděný manželský pár usmířit. K břehům Seiny tak Ludvík s Eleonorou dorazili až v listopadu. Následujícího roku po návratu z výpravy se jim narodila dcera Alice. Její narození však už bylo jen labutí písní jejich manželství, které nezadržitelně spělo ke svému konci.\n\nPo smrti opata Sugera už nic nebránilo Ludvíkovi v rozvodu s královnou Eleonorou. V březnu 1152 shromáždění arcibiskupů, biskupů a velmožů schválilo rozvod manželství z důvodu blízkého příbuzenství.\n\nSkutečným důvodem však bylo vzájemné odcizení, ke kterému mezi manžely došlo a také to, že po patnácti letech manželství se král stále nedočkal dědice. Z manželství se totiž narodily jen dvě dcery Marie a Alix. Eleonora se po rozvodu vrátila do Akvitánie, aby už po dvou měsících uzavřela nový sňatek s Jindřichem z Anjou. Mnohem závažnější než to, že se Eleonora provdala bez králova svolení za Ludvíkova vazala bylo to, že se rýsoval vznik mohutné anjouské říše. Jindřichova matka Matylda (jako dcera anglického krále Jindřicha I.) totiž byla jednou z kandidátek na anglický trůn. Jindřich tak byl nejen normanským vévodou, hrabětem z Anjou, ale i hlavním kandidátem na anglický trůn po smrti Štěpána II. Ludvík se pokusil situaci zvrátit na svou stranu válečným tažením do Akvitánie, na němž jej podpořili jeho bratr Robert z Dreux, budoucí zeť Jindřich ze Champagne, syn anglického krále Eustach z Boulogne, ale i Jindřichův bratr Geoffroy a odpadlí šlechtici z Anjou. Přesto tažení skončilo neúspěšně a po smrti anglického krále Štěpána byli Jindřich a Eleonorou v prosinci 1154 korunováni arcibiskupem z Canterbury. Jejich majetky ve Francii tvořily uzavřenou enklávu a hrozilo, že kapetovské království bude zničeno.\n\nRoku 1153 se Ludvík oženil s kastilskou princeznou Konstancií, která mu po sedmiletém manželství povila pouze dvě dcery. Zemřela roku 1160 a Ludvík již pár týdnů po pohřbu oženil s Adélou ze Champagne, nevlastní sestrou svého budoucího zetě Jindřicha ze Champagne. Královo manželství s Adélou bylo roku 1165 požehnáno narozením syna. Filip, dlouze očekávaný dědic,pojmenovaný po pradědečkovi, se narodil po osmadvaceti letech od uzavření králova prvního manželství a z tohoto důvodu byl nazýván \"Božím darem\".\n\nV letech 1169–1170 král přijal roli prostředníka ve sporu mezi anglickým králem Jindřichem II. a arcibiskupem Tomášem Becketem. Ludvíkovi se podařilo dosáhnout vratkého kompromisu, který umožnil Becketův návrat do Anglie, kde byl ale po další eskalaci sporů 29. prosince 1170 před oltářem canterburské katedrály zavražděn.\n\nKorunovaci svého syna Filipa Ludvík VII. dlouho odkládal. Teprve když jej na podzim 1179 ranila mrtvice, po které ochrnul na polovinu těla, souhlasil s uskutečněním korunovačního ceremoniálu. Dne 1. listopadu 1179 byl králův syn korunován v katedrále v Remeši arcibiskupem Vilémem. Po necelém roce 18. září 1180 Ludvík VII. zemřel a byl pohřben v cisterciáckém klášteře Notre Dame de Barbeau u Fontainebleau, kde byl hrob jeho druhé ženy Konstancie Kastilské. Roku 1793 bylo opatství zničeno, mniši však stačili ukrýt královy ostatky do bezpečí a roku 1817 je nechal Ludvík XVIII. přesunout na tradiční kapetovské pohřebiště v Saint-Denis.\n\nZatímco současníci na Ludvíkovi oceňovali mnoho chvályhodných vlastností, historici projevovali méně nadšení. Často jej líčili jako bezbarvou nulu pod vlivem svého okolí. Nejdříve Eleonory Akvitánské, později opata Sugera a nakonec Bernarda z Clairvaux, pod jejichž vlivem vedl politická jednání i války. Historici mu také vyčítali nebezpečné důsledky jeho chyb, když dopustil vznik „anjouovského impéria“. Podle Yvese Sassiera nebyl Ludvík nikdy obdivován pro politickou prozíravost, ale byl ceněn pro svou čestnou povahu a zbožnost. Stejně i Marcel Pacaut uvádí, že ve druhé polovině své vlády dokázal být Ludvík velmi rozhodný a podařilo se mu upevnit moc v královské doméně.\n\nI. manželka Eleonora Akvitánská\nII. manželka Konstancie Kastilská\nIII. manželka Adéla ze Champagne\n\n"}
{"id": "234086", "url": "https://cs.wikipedia.org/wiki?curid=234086", "title": "Miss Potter", "text": "Miss Potter\n\nMiss Potter je biografický britsko-americký film z roku 2006, který představuje část života jedné z nejúspěšnějších britských autorek literatury pro děti všech dob, Beatrix Potterové. Hlavní roli úspěšně ztvárnila americká herečka Renée Zellwegerová.\n\nFilm získal řadu pozitivních recenzí, vysoce ceněn byl zejména výkon Renée Zellweger, který jí vynesl nominaci na Zlatý globus. Objevily se však i negativní kritiky, zejména britští recenzenti poukazovali na historické nepřesnosti, zejména na opomenutí faktu, že Beatrix Potterová prosadila u vydavatelství vydání svých knih až poté, co vydala svou první knížku v malém nákladu sama, aby vydavatele přesvědčila, že bude mít alespoň nějaký úspěch. Je také nemožné, aby se autorka kochala svou knihou ve výkladu knihkupectví poté, co poprvé vyšla u jejího nakladatelství – tam se totiž knihy z prvního vydání nikdy nedostaly – ve skutečnosti byly všechny rozprodány na základě předobjednávek ještě dříve, než vyšly – do knihkupectví šel až dotisk. Poukazovalo se i na další nepřesnosti, například špatnou dataci a přehození pořadí některých knih.\n\n\n"}
{"id": "234087", "url": "https://cs.wikipedia.org/wiki?curid=234087", "title": "Renée Zellweger", "text": "Renée Zellweger\n\nRenée Zellweger (* 25. dubna 1969 Katy, Texas) je americká herečka. Známou se stala rolí Bridget Jonesové ve filmové trilogii \"Deník Bridget Jonesové\" (2001), \"\" (2004) a \"Dítě Bridget Jonesové\" (2016). Zahrála si také Roxie Hartovou ve filmovém zpracování muzikálu \"Chicago\", za jejíž ztvárnění obdržela Zlatý glóbus pro nejlepší představitelku hlavní role. \n\nZa postavu ve filmu \"Návrat do Cold Mountain\" byla oceněna Oscarem pro nejlepší herečku vedlejší role. Za výkon v titulní roli Judy Garlandové v životopisném snímku \"Judy\" získala Cenu BAFTA, Zlatý glóbus i Oscara pro nejlepší herečku v hlavní roli. \n\nV první dekádě třetího milénia patřila mezi deset nejlépe placených hereček v Hollywoodu.\n\n"}
{"id": "234092", "url": "https://cs.wikipedia.org/wiki?curid=234092", "title": "Moya Brennan", "text": "Moya Brennan\n\nMoya Brennan, vlastním jménem Máire Ní Bhraonáin [Moya Ní Vrínáin], irská zpěvačka, skladatelka a klávesistka, která se narodila 4. srpna 1952 jako první dítě z devíti (Máire, Ciarán, Pól, Deirdre, Eithne, Olive, Bartley, Leon, Brídín) v malé vesničce Dore v Gweedorském regionu Donegalského hrabství na severozápadě Irské republiky.\n\n\n"}
{"id": "234093", "url": "https://cs.wikipedia.org/wiki?curid=234093", "title": "Potter", "text": "Potter\n\nPotter je anglicky hrnčíř. Slovo se stalo poměrně rozšířeným příjmením anglosaského světa. Nesly je mimo jiné i následující osobnosti:\n\n\n\n\n"}
{"id": "234105", "url": "https://cs.wikipedia.org/wiki?curid=234105", "title": "Jan Assmann", "text": "Jan Assmann\n\nJohann Christoph Assmann (* 7. července 1938, Langelsheim) je německý egyptolog a religionista, profesor univerzity v Heidelbergu. Společně se svou ženou Aleidou Assmann je autorem teorie kulturní paměti, zabýval se rovněž možným vlivem reforem faraona Achnatona na další náboženství.\n\n\n"}
{"id": "234112", "url": "https://cs.wikipedia.org/wiki?curid=234112", "title": "FK Zenit Sankt-Petěrburg", "text": "FK Zenit Sankt-Petěrburg\n\nFK Zenit Sankt-Petěrburg (Rusky: ФК „Зенит“ Санкт-Петербург) je profesionální ruský fotbalový klub sídlící ve městě Petrohrad. Momentálně působí v ruské nejvyšší soutěži zvané Premier Liga. Byl založen roku 1925 (nebo 1914 dle různých zdrojů) dělníky Leningradských hutí. Dnes patří k nejbohatším a nejsilnějším ruským klubům. V letech 2007, 2010 a 2015 získal mistrovský titul, v roce 2008 triumfoval hned ve dvou Evropských soutěžích. Po vítězství v Poháru UEFA (2007/08) triumfoval i v Superpoháru UEFA (2008), když porazil vítěze Ligy mistrů Manchester United FC 2-1. Zatím poslední trofejí je výhra ruské první ligy 2018/19.\n\n\n\n\n"}
{"id": "234114", "url": "https://cs.wikipedia.org/wiki?curid=234114", "title": "Hyperon", "text": "Hyperon\n\nVe fyzice částic je hyperon subjaderná částice, dříve považovaná za elementární, která je baryonem (a proto též hadronem a fermionem) s nenulovou podivností lehčím než deuteron (a proto také s nulovým půvabem, nulovou krásou (bottomness) a nulovou pravdou (topness)).\n\nVšechny hyperony jsou fermiony. To znamená, že mají poloviční spin a řídí se Fermiho-Diracovým rozdělením. Všechny interagují silnými interakcemi, což je řadí k hadronům. Jsou složeny ze tří lehkých kvarků, z nichž nejméně jeden je podivný kvark, čímž je řadí mezi metastabilní baryony. Hyperony se rozpadají, ať přímo či nepřímo, na proton nebo neutron a jeden nebo více mezonů v čase 10 do 10 sekundy. Rozpad řídí zpravidla slabá interakce (tím se liší hyperony od baryonových rezonancí se stejným kvarkovým složením) a proto se při něm nezachovává parita. Názvy a značky vycházejí jako u ostatních baryonů z jejich kvarkového složení.\n\nHyperon Ω má podivnost rovnu −3, což umožňuje vícenásobný slabý rozpad se změnou vůně, ukončený vznikem protonu či neutronu. Takový třístupňový rozpad byl objeven při pokusech s kosmickým zářením. Existence hyperonu Ω byla potvrzena v pokusech na urychlovačích částic, poprvé r. 1964 v Brookhaven National Laboratory, což potvrdilo Murray Gell-Mannův SU(3) model (někdy též označovaný \"eightfold way\", „osmidílná stezka“, názvem inspirovaným buddhismem).\n\nNejlehčí hyperony s nulovým elektrickým nábojem mohou nahradit jeden nebo více neutronů v jádře a vytvořit tak tzv. hyperjádro.\n\nPojmenování hyperon bylo zavedeno jako označení částic (tehdy považovaných za elementární) těžších než neutron, ale lehčích než deuteron. Po zavedení podivnosti začaly být hyperony postupně vymezovány pomocí ní jakožto částice s nenulovou podivností. Objev nových vůní a těžších mezonů si vyžádal pozdější omezení definice na baryony a její postupné doplnění o nulový půvab, krásu (bottomness) a pravdivost (topness), nebo návrat k omezení podle hmotnosti. Objevy mnoha dalších rezonancí s kvantovými vlastnostmi i kvarkovým složením sice ukázaly, že tradiční vymezení podle hmotnosti není přirozené (vedle částic rozpadajících se slabou interakcí zahrnuje i rezonance, konkrétně triplet Σ(1385) tradičně značený Σ* a dublet Ξ(1530) tradičně značený Ξ*), přesto se používá nadále, i když zpravidla ne pro odbornou klasifikaci částic. \n\nPrvní výzkum hyperonu byl proveden roku 1950 a podnítil fyziky k vytvoření klasifikace částic. V dnešní době jsou výzkumy v této oblasti prováděny na mnoha zařízeních po celém světě včetně CERNu, Fermilabu, SLACu, JLABu, Brookhavenské národní laboratoři, KEKu a jinde. Oblastmi fyzikálního výzkumu jsou porušení CP symetrie, měření spinu, studie excitovaných stavů a objevy dalších exotických částic, takových jako pentakvarky.\n\n"}
{"id": "234119", "url": "https://cs.wikipedia.org/wiki?curid=234119", "title": "Schoenenbourg", "text": "Schoenenbourg\n\nSchoenenbourg je pevnost (dělostřelecká tvrz) u obce Hunspach v Alsasku v severovýchodní Francii. Tvrz byla vybudována v letech 1930–1933 jako součást pevnostního sektoru Haguenau a byla nejzápadněji položenou tvrzí na Severovýchodní frontě Maginotovy linie. Na levém křídle byla jejím sousedem tvrz Hochwald, na pravém křídle pokračovala linie, složená pouze ze samostatných objektů bez dělostřelectva, k břehu Rýna. Konstrukce tvrze byla celkem obvyklá. V týlu se nacházely dva vchodové objekty – pro munici a pro posádku, v čele pak skupina 6 bojových objektů, situovaných na poměrně malém prostoru. Tři z bojových objektů byly pěchotní, tedy určené pro obranu okolí tvrze a tři byly dělostřelecké, z toho jeden s otočnou výsuvnou věží pro dva minomety ráže 81 mm a dva s otočnými výsuvnými věžemi pro vždy dva kanóny ráže 75 mm. Soustředění veškerého dělostřelectva do nákladných otočných věží bylo vynuceno poměrně plochým terénem, kam nebylo možné bezpečně umístit objekty se zbraněmi ve střílnách. Výrazné zvýšení nákladů si také vyžádala nutnost postavit objekty na pilotách z důvodu písčitého podloží.\n\nVchodové objekty byly se skupinou objektů bojových propojeny přibližně 1,5 km dlouhou podzemní chodbou hlavní galerií, vybavenou úzkorozchodnou dráhou. V podzemí se nacházela velká muniční skladiště, kasárna, elektrárna a další zařízení, nutná pro dlouhodobý pobyt osádky o síle 630 mužů.\n\nTvrz byla poprvé bombardována 19.6.1940, již následující den se německé jednotky objevily v jejím týlu, neboť v předchozích dnech prorazily obranu ve Vogézách a v Sársku. V dalších dnech byla tvrz cílem častých náletů střemhlavých bombardérů. Od 21.6. ji začala ostřelovat nejtěžší německá děla, z nichž nejnebezpečnější byla houfnice Škoda ráže 420 mm, která se velmi osvědčila při ničení pevností za 1. světové války.\n\nCelkem do prostoru tvrze dopadlo 56 granátů ráže 420 mm, 33 granátů ráže 280 mm, kolem 3 000 granátů ráží 150 a 105 mm, více než 15 000 granátů a min menších ráží a kolem 160 leteckých pum. Došlo i k několika přímým zásahům objektů těžkými granáty, avšak jejich bojeschopnost to neohrozilo a nedošlo ke ztrátám na životech. Po celou dobu dělostřelecké věže tvrze odpovídaly silnou palbou, takže se útočníci neodhodlali k přímému útoku ani k větším akcím v okruhu 9 kilometrů od tvrze, kam sahal dostřel věžového dělostřelectva.\n\nDne 25.6.1940 vstoupilo v platnost příměří a po pěti dnech se posádka na rozkaz velitelství vzdala.\n\nPo válce však byla tvrz opět opravena, neboť byla součástí francouzské obrany proti případnému útoku vojsk Varšavské smlouvy. Nejvýraznějším zásahem byla výstavba části vchodového objektu pro mužstvo, který byl Němci výrazně poškozen. Tvrz je nyní zpřístupněna veřejnosti jako pevnostní muzeum a je považována za jedno z nejlepších pevnostních muzeí ve Francii.\n\nZdeněk Novák, Zuzana Pilecká: Pevnosti Maginotovy linie v boji I., SPČO\nJan Pavel: Artylerijska grupa warovna Schoenenbourg, Forteca 13 a 14, Przasnysz 2003\n\n"}
{"id": "234120", "url": "https://cs.wikipedia.org/wiki?curid=234120", "title": "Socialistický sektor", "text": "Socialistický sektor\n\nSocialistický sektor byl komunistický ekonomický termín, popisující a shrnující ty podniky a provozy, které spadaly pod správu státní, nebo družstevní.\n\nV ČSR a ČSSR býval jeho růst v 50. letech na úkor sektorů ostatních představován jako vzorná ukázka budování socialismu a hlavně odstraňování soukromého vlastnictví. Podle statistik, uvedených v PSN z roku 1962, se v roce 1948 podílel socialistický sektor na HDP země 50 %, roku 1960 to bylo však již 96 % (v souvislosti s tím naopak ostře klesal podíl tzv. kapitalistického a malovýrobního sektoru).\n\nV socialistickém sektoru neplatily tržní zásady a mechanismy; neboť tyto podniky jednak nebyly plně samostatné a jejich cílem nebylo dosáhnutí zisku, nýbrž splnění výrobního plánu, zadaného z plánovací a politické sféry. Proto nedocházelo k zvyšování efektivity a tedy i snižování nákladů prostřednictvím technologických inovací a úspor. Socialistický sektor se tak ukázal postupem času jako neefektivní a vedl i k poklesu hospodářské výkonnosti ČSSR; v 80. letech v porovnání se západními zeměmi byly náklady na výrobu zboží o stejné hodnoty mnohem vyšší a nejinak tomu bylo i v ostatních zemích východního bloku. Rovněž byla vyšší i energetická náročnost ve výrobě.\n"}
{"id": "234121", "url": "https://cs.wikipedia.org/wiki?curid=234121", "title": "Řadová číslovka", "text": "Řadová číslovka\n\nŘadová číslovka je číslovka, která vyjadřuje pozici objektu v řadě, tedy např. \"první, druhý, třetí, čtvrtý, …\" Tímto způsobem se každému prvku řady přidělí přirozené číslo, které slouží jako jeho index a ukazuje, jak „daleko“ od počátku řady prvek leží. Řadové číslovky gramaticky zpravidla fungují jako přídavné jméno či příslovce.\n\nKoncept řadových číslovek v matematice zobecňují ordinální čísla.\n\nŘadové číslovky označují pořadí (odpověď na otázku \"kolikátý?\"): \"osmý, poněkolikáté\". Gramaticky jsou zpravidla ve funkci přídavného jména nebo příslovce.\n\nŘadové číslovky podléhají skloňování jako přídavná jména. Číslovky \"první, třetí\" a \"tisící\" se skloňují podle vzoru \"jarní\", ostatní číslovky podle vzoru \"mladý\".\n\nPři použití číslic se řadové číslovky vyznačují doplněnou tečkou\n\n\"13. den, 20. místo atd.\".\n\nPozn.: Ve spojení \"v roce 1998\" nejde gramaticky o řadovou číslovku a tečka se nepíše.\n\nPři vypsání celé číslovky slovem (\"třináctý den, dvacáté místo, posté\") se použijí obecná pravidla pro psaní přídavných jmen resp. příslovců.\n\nŘadová číslovka „nultý“ správně nikdy neměla vzniknout. Vznikla v důsledku zanedbání/nepochopení rozdílu mezi pořadím a číselným označením prvků řady nezápornými čísly začínajícími nulou. Hodnota nula je v takovéto řadě první, nikoliv nultá. Stejně tak poledník nula je v pořadí první, nikoliv nultý. Přesto se u něj kromě správnějšího označení „základní poledník“ ustálilo také označení „nultý poledník“. Půlnočním časem 0:00 začíná první hodina dne, nikoliv nultá.\n"}
{"id": "234124", "url": "https://cs.wikipedia.org/wiki?curid=234124", "title": "Přečerpávací vodní elektrárna Dalešice", "text": "Přečerpávací vodní elektrárna Dalešice\n\nPřečerpávací vodní elektrárna Dalešice se nachází pod hrází vodní nádrže Dalešice a spolu s ní tento energetický komplex tvoří vodní nádrž Mohelno. Výkon dosahuje 4×120 MW. Je součástí komplexu Dukovany. Pro veřejnost je v areálu elektrárny umístěno informační centrum.\n\nVodní dílo Dalešice bylo postaveno v letech 1970 až 1978.\n\nPřečerpávací vodní elektrárna byla spouštěna postupně, první blok v dubnu 1978, další v srpnu, třetí v září a poslední blok byl spuštěn 15. prosince 1978.\n\nV roce 2007 byla dokončena rekonstrukce všech turbín a byl zvednut výkon z původních 450 MW na 480 MW. Střídavě jsou používána obvykle pouze jedno či dvě soustrojí, všechny čtyři jen velmi zřídka (naposledy při povodních v roce 1997 a 2003, kdy byly mimo provoz některé uhelné elektrárny a řada vodních, v roce 2003 byl shodou náhod odstaven i jeden blok jaderné elektrárny Dukovany) a to maximálně po dvě hodiny, neboť mají velkou spotřebu vody. Z klidové fáze se rozjede na plný výkon za 55 sekund, díky čemuž je to nejrychleji nabíhající PVE v ČR, což plní nezastupitelnou úlohu regulace v celostátním energetickém systému i jako rezerva. Elektrárna obsahuje vlastní, plně funkční velín, nyní je ale dálkově ovládána z centrály v Praze a funguje tak pouze s minimální obsluhou. Za účelem napájení soustrojí pro jejich rozběh v případě ostrovního provozu je v dolní nádrži Mohelno zřízena průtočná elektrárna se dvěma soustrojími o celkovém o výkonu 1,8 MW. Pro úplné vypuštění v případě potřeby slouží původní štola, kterou byla při stavbě odváděna voda z řeky; nádrž by byla vypuštěna zhruba za dva týdny.\n\nV roce 2015 došlo k rekonstrukci a zavedení nového řídícího systénu elektrárny, došlo také k vyměnění kontrolního zařízení elektrických rozvoden.\n\n\n"}
{"id": "234130", "url": "https://cs.wikipedia.org/wiki?curid=234130", "title": "Darth Sion", "text": "Darth Sion\n\nDarth Sion je postava z Hvězdných Válek, mocný sithský lord, jenž patří mezi trojici hlavních záporných postav hry . Sion byl jedinečný v tom, že by měl být normálně mrtvý, nebýt bolesti, kterou přetavil ve svou moc, a temné strany Síly, které ho držely naživu, ač měl tělo pokryté ohořelými kousky kůže a kosti měl nastokrát zpřelámané. Vypadal tak velmi hrozivě a odpudivě. Byl to Pán bolesti a mluvil hlubokým chraplavým hlasem.\n\nSion žil a bojoval už v době, kdy v galaxii řádil Temný Pán ze Sithu Exar Kun. Není známo, zda byl kdysi Jedi nebo se Silou začínal už rovnou jako Sith, ale během bojů utrpěl zranění víckrát než kdokoliv jiný. Svou neutichající bolest spojil s nenávistí a namísto pomalého umírání přeměnil svůj hendikep ve svou unikátní vlastnost a sílu. Se svým strašlivým zjizveným zjevem přijal samozvaně persónu Pána bolesti a šel znovu bojovat proto, aby nalezl smrt.\n\nPřidal se proto ke Kunovu Bratrstvu Sithů, kde sloužil na frontě jako sithský nájezdník a lovec Jediů. V bitvách s nimi odcházel neporažen, takže začal věřit, že je nesmrtelný, a byl čím dál více ochoten dobrovolně trpět bolestí. Jednoho dne však v bitvě s Jedii padl, ale nebyl zabit. Místo toho agónie probudila v Sionovi moc zmrtvýchvstání. Svého překvapeného přemožitele pak v nenávisti a zlobě zabil. V té době konečně přijal fakt, že své zničené tělo udrží pohromadě jen za pomocí temné strany Síly, ačkoliv se musel kvůli tomu neustále udržovat ve stavu utrpení a bolesti. Považoval to však za přijatelnou cenu za nesmrtelnost. Kun nakonec prohrál, ale Sionovi se povedlo se ukrýt.\n\nV Mandalorianských válkách vyšel z úkrytu a znovu se zapojil do boje, při nichž utrpěl další zranění, díky nimž se už podobal chodící mrtvole. Když pak Revan s Malakem zahájili válku s Republikou, přidal se k jejich impériu a získal titul Sithský lord. Sion však byl později víc než šokován, když zjistil, že se Revan obrátil na světlou stranu a poddal se těm, které nazýval těmi nejhoršími slabochy. Když se pak impérium po Malakově porážce hroutilo, trávil čas na Korribanu v sithské akademii a sledoval, jak se sithové bez vedení obraceli jeden proti druhému, až se navzájem vyhubili. Jiní, včetně jeho, uprchli do neznámých regionů.\n\nNakonec dorazil na Malachor V, kde se setkal s Darth Trayou, která pro své plány hledala Rány v Síle. Siona přijala za svého učedníka spolu se záhadným Darth Nihilusem, protože těmito ranami byli. Z dřívějška mu zůstal pseudonym Pán bolesti. Stal se tak součástí Trayininýho sithského triumvirátu, jenž si kladl za cíl zničit Jedie. V Trayuské akademii se učil více o svém zaměření na bolest, mučení, masakry a nenávist, stejně tak se učil o Síle od své nové mistryně. Byl také mistrem světelného meče a obávaným bojovníkem. Byl zodpovědný za smrt mnoha Jediů během stínové války, kterou rozpoutal spolu s Nihilusem. Avšak Traya preferovala jiný postup pomocí klamu a lží, což vedlo k neshodám a jednoho dne ji s Nihilusem přepadli v Trayuském jádru a vyhnali ji.\n\nSvou stínovou válkou, kterou prováděli v letech 3954-3952 BBY za pomocí jednotky sithských vrahů, zřízené před lety ještě Revanem, pak Jedie téměř kompletně vyhladili, sám Sion byl při tom několikrát \"zabit\", ale díky moci bolesti vždy znovu povstal. Jeho aliance s Nihilusem byla zřejmě nejlépe organizovanou frakcí Sithů, která v té době v galaxii existovala a Jediové se začali před nimi skrývat. Jen mistr Jedi Lonna Vash se vydala Siona hledat aktivně, ale na Korribanu padla do léčky a byla zajata. Na Sionově a Nihilusově seznamu Jediů tak v roce 3951 BBY zbývala už jen jediná položka: Vypovězená. Sion si nastudoval její minulost a schopnosti, kterým vládla, a vydal se ulovit ji osobně.\n\nAvšak Traya, nyní známá jako Kreia, Vypovězenou hledala také na Ebon Hawku. Věděla, že se Vypovězená nachází na republikové lodi Harbinger a vyslala nouzový signál o pomoc proti Sioně válečné lodi, který ji pronásledoval. Jakmile Harbinger dorazil na místo, nechal Sion pomocí generátoru maskovacího pole ukrýt své vrahy na své fregatě a sám předstíral smrt, aby ho republikoví vojáci vzali na palubu Harbingeru ke studiu do koltové nádrže, kde zjistili, že je tento sithský lord ještě naživu v kómatu, ale dle toho, jak vypadá zvenčí i zevnitř měl být aspoň stokrát už po smrti. Spolu s ním se dostali na palubu i jeho maskovaní vrahové. Z ničeho nic se ale Sion probudil a se slovy, že si přišel pro Jedie začal s odmaskovanými vrahy zabíjet posádku.\n\nMezitím Kreia nalezla Vypovězenou pod silnými sedativy, dostala ji na Ebon Hawk a Sionovi, jenž zcela převzal nad Harbingerem kontrolu, unikli. Sice na Ebon Hawk vypálil a způsobil značné škody, ale dokázal se dostat na těžební zařízení na Peragusu. Stanici našel za několik dnů a hned po přistání Kreia vycítila Sionovu přítomnost. Musela se s Vypovězenou a Attonem dostat přes Harbinger do zamčeného hangáru s Ebon Hawkem. Nicméně Sion je na palubě nalezl a Kreia se mu postavila sama, aby Vypovězené a Attonovi poskytla čas uniknout. Sion byl překvapen, že Kreia žije, ale vysmíval se jí a useknul její ruku světelným mečem. Pak se pustil opět do pronásledování Vypovězené, ale ta unikla nakonec i s Kreiou v Ebon Hawku pryč. Opět na ně z Harbingeru střílel, ale tím jen způsobil explozi asteroidového pole kolem, která zničila stanici a Harbinger. Sion však explozi díky své moci přežil, ale Vypovězená se ztratila neznámo kam.\n\nNa Korribanu se s nimi ale opět znovu setkal, když tam hledali Lonnu Vash. Sion Lonnu zabil asi hodinu před tím, než ji nalezla Vypovězená. Pak chtěl zabít Vypovězenou, kterou dal zamknout do ruin akademie, aby svou bývalou mistryni zlomil a mohl ji potom zabít taky. Vypovězené však při duelu sdělil, že ji časem Kreia zničí. Byl sice poražen, ale znovu vstal jako obvykle. Vypovězená pak pod Kreiiným vlivem pochopila, že Pána bolesti nemůže takto porazit čistě soubojem, tak utekla zpátky na Ebon Hawk a odletěla pryč. Sion pak z respektu před Vypovězenou svým vrahům nařídil, aby ji nechali být, protože věděl, že se nevyhnutelně ještě jednou setkají. Brzy ale pochopil, že to není jen respekt, co k ní cítil. Líbila se mu, ale bral to jako svou slabinu, jež by ho nakonec kvůli jeho závislosti na bolesti zabila. Z důvodu, že na ni pořád myslel, ji začal na druhou stranu i nenávidět.\n\nKdyž pak Vypovězená porazila Nihiluse, setkal se Sion na Malachor V znovu s Kreiou, která přispěla nemalou měrou k Nihilově pádu a nyní se vrátila jako Darth Traya. Sion ji chtěl na místě zabít, ale sdělila mu, že se musí připravit na Vypovězenou, která si tam přijde pro oba dva. Sion se potom v Trayuské akademii pokoušel Vypovězenou znovu varovat před Trayou, že ji zničí stejně jako jeho. Vypočítal si, že Trayu nelze zabít a když Vypovězená zemře, nezbude jí nic jiného než ho přijmout znovu za učedníka. Domníval se, že je lepším než byl dokonce i Revan, a jeho vlastní vzpoura proti ní byl test, který zvládl. Pak se pustil do souboje se světelnými meči s Vypovězenou, ale byl poražen, pak znovu a zase znovu. Vypovězená k němu promluvila a řekla mu, že ho Traya nikdy nerespektovala a jen ho využívá jako svůj nástroj. Sion však dál trval na svém a bojovali ještě ve čtvrtém kole. Pak mu Vypovězená vysvětlila, že Darth Traya respektuje jen ty, kteří se umí Síly vzdát a ne ty, kteří jsou na ní životně závislí jako on, tedy ho přinutila postavit se své vlastní víře a svému skutečnému utrpení.\n\nTehdy Sion pochopil, že jeho život stojí skutečně jen na bolesti a závislosti na Síle. Vypovězenou varoval před Trayou a poradil ji, že slabinou Trayi je Vypovězená sama, a to tím samým způsobem jako byla Vypovězená pro něj samotného. S těmito slovy nakonec tento sithský lord konečně zemřel a nalezl vykoupen klid.\n\nAčkoliv byl oddaný temné straně Síly, byl schopen ještě pozitivních emocí jako oddanost a snad i láska, kterou cítil k Vypovězené, což mu umožnilo omezit jeho nenávist a bol, čímž však ohrozil svůj život (spíše neživot). Ovšem nebyl schopen to vyjádřit jinak než tím, že ji raději zabije sám, aby nezažila to, co on, jak ji nakonec Traya zlomí. Sám však mohl být považován za toho, kdo nalezl způsob, jak být nesmrtelný, ovšem za strašnnou cenu. Lonna Vash ho ve svém deníku nazvala perverzností z temné strany Síly.\n"}
{"id": "234133", "url": "https://cs.wikipedia.org/wiki?curid=234133", "title": "Squawk (album)", "text": "Squawk (album)\n\nSquawk je druhé album skupiny Budgie. Bylo vydáno v září 1972 (viz 1972 v hudbě) v hudebním vydavatelství MCA Records. V roce 1973 bylo album oceněno jako „Zlaté album“.\n\n\n"}
{"id": "234134", "url": "https://cs.wikipedia.org/wiki?curid=234134", "title": "1973 v hudbě", "text": "1973 v hudbě\n\nTento článek obsahuje události související s hudbou, které proběhly v roce 1973.\n\n\n\n\ndomácí\nzahraniční\n\ndomácí\n\nzahraniční\n\n"}
{"id": "234135", "url": "https://cs.wikipedia.org/wiki?curid=234135", "title": "Antsla (obec)", "text": "Antsla (obec)\n\nObec Antsla (estonsky Antsla vald) je samosprávná obec v estonském kraji Võrumaa.\n\nV obci žije přes čtyři tisíce obyvatel, z toho více než třetina ve městě Antsla a zbytek ve dvou městečkách Kobela a Vana-Antsla a celkem 24 vesnicích Anne, Antsu, Haabsaare, Jõepera, Kaika, Kikkaoja, Kollino, Kraavi, Litsmetsa, Luhametsa, Lusti, Madise, Mähkli, Oe, Piisi, Rimmi, Roosiku, Savilöövi, Soome, Säre, Taberlaane, Tsooru, Viirapalu a Ähijärve. Administrativním centrem obce je město Antsla, podle něhož je též obec pojmenována.\n\n"}
{"id": "234144", "url": "https://cs.wikipedia.org/wiki?curid=234144", "title": "Hybridní kniha", "text": "Hybridní kniha\n\nHybridní kniha je multimediální dokument, určený zrakově postiženým, který umožňuje získávat uložené informace prostřednictvím sluchu, hmatu a zraku.\n\nHybridní kniha je jedním z nejnovějších typů dokumentu. Byla vytvořena speciálně pro potřeby zrakově postižených a kombinuje v sobě několik variant přístupu k textu (odtud pojmenování hybridní). Nosičem je kompaktní disk. \n\nDigitalizovaný obsah je zpřístupněn jako běžný text na obrazovce, zároveň je čten přirozenou řečí (nikoli syntetickou řečí, jak je u digitalizovaných zvukových dokumentů pro zrakově postižené obvyklé) a umožňuje i hmatový výstup na Braillském řádku (Braillský řádek je zařízení, které umožňuje výstup z počítače v podobě bodového písma). Kromě různých variant výstupu umožňuje hybridní kniha práci s textem, vyhledávání, kopírování a další funkce, které jsou naprosto běžné u digitalizovaných textů. \n\nHybridní kniha přináší velké množství výhod a můžeme ji označit za nejkvalitnější zdroj, ze kterého nevidomí čtenáři získávají informace. Výhodou je kombinace různých způsobů přijímání informací a možnost je střídat podle požadavků uživatele a charakteru textu. Multimediální dokument odbourává většinu komplikací, které přináší používání jiných dokumentů pro zrakově postižené - jmenovitě Braillovo písmo a zvukové knihy. U hybridních dokumentů je snadná orientace v textu, jednoduchá práce s daty, informace jsou přijímány rychle a jsou dostupné pro všechny skupiny zrakově postižených, bez ohledu na jejich individuální schopnosti - zrakově postižený tedy nemusí ovládat Braillovo písmo ale může využít jinou variantu výstupu textu.\n\nNevýhodami jsou především: nutnost vlastnit nákladné technické zařízení a mít praktické dovednosti, které umožňují práci s počítačem, finanční a technická náročnost výroby, obtížná dostupnost.\n\nTuto technologii vyvinuli zaměstnanci Masarykovy univerzity v roce 2002. Součástí této instituce je Středisko Teiresiás (Středisko pro pomoc studentům se specifickými nároky), které se zabývá pomocí studentům se zdravotním postižením. Doposud vydané tituly byly zaměřeny na odborné texty, sloužící ke studiu. Tento druh dokumentu prozatím není široce dostupný a slouží potřebám Masarykovy univerzity. Jediným producentem tohoto druhu dokumentů je Středisko Teiresiás.\n\nHybridní kniha je zcela nový druh dokumentu. Pro vývoj a vyzkoušení praktických výhod v širší skupině zrakově postižených, by bylo nutné investovat dostatek finančních prostředků. Přestože se zdá být tento dokument velkým příslibem do budoucna, nemůžeme v dohledné době očekávat jeho rozšířené užívání. \n\nJediným výrobcem a zároveň distributorem hybridních knih je Středisko Teiresiás.\n\nToto Středisko bylo zřízeno Masarykovou univerzitou v roce 2000 a to speciálně pro potřeby handicapovaných studentů. Název střediska je odvozen od jména antického nevidomého věštce Teiresia. \n\nKromě zrakově postižených nabízí svou pomoc i osobám se sluchovým a pohybovým handicapem. Středisko vytváří zvukové, bodové a hybridní knihy a reliéfní grafiku. Hlavním úkolem centra je zajistit zrakově postiženým dostatek materiálů pro studijní účely. Součástí střediska je knihovna, jejíž fond je tvořen převážně digitalizovanými a bodovými dokumenty. Rozsah fondu v současnosti dosáhl 800 titulů. Kterýkoliv student může požádat o převedení určitého dokumentu do podoby čitelné zrakově postiženým. Požadavky se mohou vztahovat pouze na publikace související se studiem. Toto centrum má výjimečné postavení, protože je tvůrcem vlastních dokumentů pro zrakově postižené. Ostatní centra při vysokých školách umožňují pouze digitalizaci (nascanování) předlohy, tedy poskytnutí vhodného zařízení, ale samy žádné dokumenty nevytváří.\n\nStředisko Teiresiás umožňuje studentům využívat nejmodernější technické zařízení. Speciálně zrakově postiženým nabízí následující pomůcky: stolní počítače a notebooky umožňující hlasový nebo hmatový výstup. Elektronické zápisníky, zvětšovací lupy, tiskárnu bodového písma, Pichtův mechanický stroj a zařízení pro tvorbu reliéfní grafiky. \n\nDoposud vydalo centrum Teiresiás šest titulů v podobě hybridní knihy. Jmenovitě to jsou: Zlaté století astronomie, Úvod do filozofie, Úvod do sociologie, Úvod do kognitivní psychologie, Angličtina pro jazykové školy, Omnibus - čítanka anglických textů. Jednotlivé tituly lze zakoupit, cena se pohybuje mezi 150-200 Kč \n\n\n"}
{"id": "234148", "url": "https://cs.wikipedia.org/wiki?curid=234148", "title": "Dánská Západoindická společnost", "text": "Dánská Západoindická společnost\n\nDánská Západoindická společnost () nebo také dánská Západoindicko-guinejská společnost () byla dánská výsadní obchodní společnost, která využívala a obchodovala s koloniemi Dánská Západní Indie, s karibskými ostrovy Saint Thomas, Saint John a Saint Croix na ostrovech \"Jomfruøerne\", dnešních Amerických Panenských ostrovech a s Dánským zlatonosným pobřežím v dnešní Ghaně.\n\nPanenské ostrovy v Karibiku byly po dvě století dánskou kolonií. Dánové osídlili St. Thomas kolem roku 1670, St. John v roce 1718 a St. Croix v roce 1733. \"Vestindisk kompagni\" byla založena 11. března 1671 a od 30. srpna roku 1680 se jmenuje \"Det Vestindisk-Guineiske kompagni\".\n\nV 17. a 18. století obchod Společnosti kvetl v takzvaném Trojúhelníkovém obchodu mezi Karibikem, pobřežím Evropy a západní Afriky. Do roku 1754 byla Společnost za dánské kolonie zodpovědná, ale to se změnilo, když na koloniemi převzala dánská vláda kontrolu a ty se staly dánskými královskými koloniemi. Od roku 1760 do 1848 bylo vedení dánské Západoindické společnosti známé jako \"Vestindisk-guineiske rente- og generaltoldkammer\". To vedlo ke krátkému zřízení \"Guinejské společnosti\" (dánsky \"Det Guineiske kompagni\") Královským výnosem z 18. března roku 1765, která tak převzala obchod s dánskými koloniemi v Dánským zlatonosným pobřežím. V listopadu téhož roku Společnost získala na dvacet let pevnosti Christiansborg a Fredensborg, nicméně Guinejská společnost již nezískala takové monopolní postavení, jaké měla Západoindická společnost před ní a obchod tak zůstal volný pro všechny dánské, schleswigské, norské a holsteinské společnosti.\n\nZhruba od poloviny roku 1770 se dánská Západoindická společnost začala potýkat s finančními problémy a nakonec 22. listopadu 1776 šla do likvidace. V očekávání hořkého konce Společnosti převzala dánská vláda kontrolu nad pevnostmi v držení dánské Západoindické společnosti během srpna a září roku 1775.\n\n"}
{"id": "234155", "url": "https://cs.wikipedia.org/wiki?curid=234155", "title": "Obchodní galerie Orlí", "text": "Obchodní galerie Orlí\n\nObchodní galerie Orlí, původně Petřvaldský dům, se nachází na severní straně ulice Orlí (č.o. 3, č.p. 482), v katastrálním území Město Brno, na území městské části Brno-střed. Dům je chráněn jako kulturní památka České republiky.\n\nHistorie objektu sahá do 13. století. Původně se jednalo o dvě samostatné budovy, které byly v 19. století spojeny, včetně jednotné novorenesanční fasády. Jedná se o dvoupatrový, dříve nájemní městský dům, jehož zachované jádro pochází z doby renesance, ze 17. století. Z této doby se zachovala místnost v přízemí a dispozice celého přízemí.\n\nV letech 1997–1998 byla budova svým majitelem, firmou P. B. Invest, zrekonstruována a přestavěna podle návrhu architektonického studia Harald's na nákupní centrum, k jehož otevření došlo 1. září 1998. Obchodní galerie Orlí disponovala čtyřmi podlažími s přibližně 40 obchody, v dalších dvou patrech se nacházely kanceláře. Dvě podlaží suterénních prostor se zachovanými původními klenbami byly využity pro restauraci a kavárnu. Z původního nádvoří bylo vytvořeno kryté centrální atrium.\n\nBudova v dalších letech postupně změnila několikrát majitele a vzhledem k odlivu zákazníků do velkých nákupních center na okrajích města se počet obchodů v Galerii Orlí snížil. V roce 2013 bylo využíváno pouze přízemí a malý suterén. V tomtéž roce koupila dům podnikatelská rodina Havlínových, která plánuje oživení obchodního centra.\n\n"}
{"id": "234160", "url": "https://cs.wikipedia.org/wiki?curid=234160", "title": "Forever Your Girl", "text": "Forever Your Girl\n\nForever Your Girl je debutové album americké zpěvačky Pauly Abdul, které vyšlo v roce 1988. Album se dostalo na první místo prodejnosti v USA po 62 týdnech od samotného vydání desky. Alba se prodalo přes 20 milionů kopií a obsahuje známé písně jako \"Straight Up\" nebo Opposites Attract.\n"}
{"id": "234163", "url": "https://cs.wikipedia.org/wiki?curid=234163", "title": "Thrasamund", "text": "Thrasamund\n\nThrasamund (asi 450 – 523) byl v letech 496–523 králem Vandalů a Alanů v severní Africe.\n\nV roce 496 na trůn nastoupil Gunthamundův mladší bratr Thrasamund. Vládl 27 let a, kromě Geisericha, déle než jeho předchůdci. Podle soudobých popisů byl člověkem tělesně a intelektuálně zdatným. Jeho postoj ke katolíkům byl nepřátelský, ale on se spokojil s nekrvavými perzekucemi. Během jeho vlády docházelo ke vzchopení se katolíků, přičemž význam Vandalů převážně ariánského vyznání klesal. V zemi docházelo na jihu království k častým povstáním domorodých Berberů a říše pomalu upadala. Po jeho smrti se roku 523 dostal na trůn Hunerichův syn Hilderich.\n"}
{"id": "234168", "url": "https://cs.wikipedia.org/wiki?curid=234168", "title": "Launched", "text": "Launched\n\nLaunched je druhé album německé punk rockové kapely Beatsteaks, které vyšlo v březnu 2000 u amerického labelu Epitaph. Album obsahuje zajímavou akustickou coververzi kapely písně Kings of Metal, kterou v originále zpívá kapela Manowar.\n\n"}
{"id": "234169", "url": "https://cs.wikipedia.org/wiki?curid=234169", "title": "Mindaugas Sabutis", "text": "Mindaugas Sabutis\n\nMindaugas Sabutis (* 26. srpna 1975 v Tauragė) je litevský luterský teolog a biskup.\n\nV letech 1994-1997 studoval teologii na univerzitě v Klaipėdě. Ordinován byl roku 1996. Roku 2000 se stal členem konzistoře.\n\nRoku 2004 byl ve věku 28 let zvolen biskupem Litevské evangelické luterské církve se sídlem na Německé (Vokiečių) třídě ve Vilniusu. Stal se tak jedním z nejmladších biskupů v dějinách. Jeho heslem je: \"Quaerite primum regnum Dei!\" (Hledejte nejprve Boží království!)\n\nVyučuje na teologické fakultě Klaipėdské univerzity.\n\n"}
{"id": "234170", "url": "https://cs.wikipedia.org/wiki?curid=234170", "title": "Memphis", "text": "Memphis\n\nMemphis je největší město amerického státu Tennessee a hlavní sídlo Shelby County. Leží na jihozápadě Tennessee na březích řeky Mississippi, nachází se zde také velký říční přístav. Má rozlohu 763,4 km² a v roce 2006 tu žilo více než 680 000 obyvatel, čímž se stal 17. největším městem celých USA. Metropolitní oblast Memphisu s aglomerací má asi 1,23 miliónů obyvatel, jde o druhou největší metropolitní oblast v Tennessee, hned po oblasti města Nashville. Memphis je nejmladší ze všech významných měst tohoto státu, především ze čtyř největších.\n\nMěsto bylo pojmenováno po staroegyptském hlavním městě Memfisu. 4. dubna 1968 zde byl na balkóně motelu Lorraine zavražděn Martin Luther King. V úterý 16. srpna 1977 zde byl nalezen na podlaze koupelny ve svém domě nazvaném Graceland král rock and rollu Elvis Presley.\n\nPodle sčítání lidu z roku 2010 zde žilo 646 889 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,5% populace.\n\nPodobně jako jiná velká města na americkém jihu má město problémy s násilnou kriminalitou. V roce 2005 byl Memphis vyhodnocen jako 4. nejnebezpečnější město v USA nad 500 000 obyvatel.\n\nVe městě sídlí klub Memphis Grizzlies, který hraje nejvyšší basketbalovou soutěž NBA. Tým nastupuje k domácím utkáním v aréně FedExForum o kapacitě 18.119 diváků. Klub byl roku 2001 přestěhován z Vancouveru a na větší úspěchy zatím čeká. Během své existence v Memphisu se klub pouze párkrát probojoval do playoff, kde byl vždy vyřazen již v prvním kole.\n\n\n"}
{"id": "234179", "url": "https://cs.wikipedia.org/wiki?curid=234179", "title": "Rakke (obec)", "text": "Rakke (obec)\n\nObec Rakke (estonsky Rakke vald) je samosprávná jednotka estonského kraje Lääne-Virumaa.\n\nV obci žijí přibližně dva tisíce obyvatel v jednom městečku (Rakke) a třiceti vesnicích (Ao, Edru, Emumäe, Jäätma, Kaavere, Kadiküla, Kamariku, Kellamäe, Kitsemetsa, Koila, Koluvere, Kõpsta, Lahu, Lammasküla, Lasinurme, Liigvalla, Mõisamaa, Mäiste, Nõmmküla, Olju, Padaküla, Piibe, Räitsvere, Salla, Sootaguse, Suure-Rakke, Tammiku, Villakvere, Väike-Rakke a Väike-Tammiku). Správním střediskem obce je městečko Rakke, podle něhož je obec pojmenována.\n\n"}
{"id": "234190", "url": "https://cs.wikipedia.org/wiki?curid=234190", "title": "Marie Louisa hraběnka Larischová-Wallersee", "text": "Marie Louisa hraběnka Larischová-Wallersee\n\nMarie Louisa hraběnka Larischová-Wallersee (24. února 1858, Augsburg – 4. července 1940 tamtéž) byla dcera Ludvíka Viléma Bavorského z rodu Wittelsbachů a jeho ženy Henriette Mendelové, povýšené v roce 1859 do šlechtického stavu – od této chvíle byla Mendelová nositelkou titulu svobodná paní z Wallersee.\n\nMarie Louisa byla třikrát vdaná – jejím prvním mužem byl slezský šlechtic z Karviné, hrabě Georg Larisch. Toto manželství bylo rozvedeno v roce 1896. Rok po rozvodu se vdala za operního pěvce Otto Bruckse. Deset let po smrti svého druhého manžela, v roce 1924, se provdala za amerického farmáře W. H. Meyerse, s nímž se rozvedla o čtyři roky později.\n\nVe vyšší a dvorské společnosti trpěla, stejně jako její matka, častými ústrky pro svůj původ. Velmi si ji ale oblíbila její teta císařovna Alžběta a Marie Louisa se stala její důvěrnicí a později i důvěrnicí svého bratrance korunního prince Rudolfa. Po Rudolfově tragické smrti upadla Marie Louisa u císařovny v nemilost, jelikož věděla o Rudolfově mileneckém vztahu s Mary Vetserovou a přesto se císařovně o tomto vztahu nikdy nezmínila. Marie Louisa byla nucena opustit císařský dvůr ve Vídni. V roce 1909 zažila Marie Louisa další tragédii, když spáchal sebevraždu její syn Georg Heinrich Larisch. V roce 1913 vydala Marie Louisa svoje paměti (\"Meine Vergangenheit\") a v roce 1935 ještě knihu svých vzpomínek na císařovnu Alžbětu (\"Kaiserin Elizabeth und ich\"). Pobývala také na loveckém zámečku v Petrovicích u Karviné.\n\n"}
{"id": "234192", "url": "https://cs.wikipedia.org/wiki?curid=234192", "title": "Arbitrárnost", "text": "Arbitrárnost\n\nVýraz arbitrárnost v lingvistice označuje základní vlastnost znaku, nahodilost vztahu slova a jím označovaného jevu. V obecnějším významu má slovo arbitrární (z lat. \"arbiter\" znamená soudce, ničím neomezený rozhodčí či vládce) význam libovolný, nahodilý, příp. rozhodující, rozhodovací.\n\nArbitrárnost označuje, že není žádný vnitřní vztah například mezi pojmem pes (to, co si pod tímto slovem představujeme) a a znakem pes (slovem vzniklým spojením hlásek nebo písmen „p + e + s“). České slovo \"pes\" je v podstatě náhodně přiřazeno právě nejstaršímu domestikovanému zvířeti, nijak nesouvisí s jeho vlastnostmi. Stejně arbitrárně jsou mu v dalších jazycích přiřazeny slova \"dog, Hund, chien, собака\" atd. Jen omezenou výjimku tvoří onomatopoická (zvukomalebná) slova, nápodoba určitých zvuků je jen přibližná a zvykově daná v konkrétním jazyce (viz české \"hafhaf\", fr. \"ouaoua\" a něm. \"wauwau\").\n\nAutorem pojmu arbitrárnost je zakladatelská osobnost moderní lingvistiky, Ferdinand de Saussure (\"Kurs obecné lingvistiky\", franc. \"Cours de linguistique générale\"). De Saussure navrhl používat pro pojem termín \"označované\" (signifié) a pro slovo, přesněji „akustický obraz“ termín \"označující\" (signifiant). Obě tyto složky dohromady tvoří jazykový znak a obě jsou psychologického, nikoli fyzického charakteru. \"Označující\", smyslově přijímaný akustický obraz je možné si například i přeříkat v duchu, teprve jeho artikulováním v podobě fonémů (hlásek) vzniká fyzický zvuk. Ani \"označované\" není konkrétní věc, ale naše představa, kterou máme s odpovídajícím slovem spojenou. Obě komponenty jsou asociativně spojené, jedna vyvolává druhou. Z toho plyne i de Saussurova definice znaku, protože pokud například slovo \"pes\" nazýváme znakem, je to jen proto, že v sobě to slovo nese pojem „psa\". \n\nVlastnost arbitrárnosti je užitečné mít na paměti např. při vyučování cizích jazyků i v jazyce vlastním, např. slovo Freier [frajer] má v němčině jiný význam než v češtině; frazeologismus „mít kliku“ nesouvisí s klikou jako předmětem, ale vznikl z německého \"das Glück\" (štěstí).\n\n"}
{"id": "234194", "url": "https://cs.wikipedia.org/wiki?curid=234194", "title": "Ford Trimotor", "text": "Ford Trimotor\n\nFord Tri-Motor (v novější literatuře se začíná vyskytovat i označení \"Ford Trimotor\") bylo označení třímotorových dopravních hornoplošníků vyráběných v meziválečném období firmou Ford Motor Company (Stout Metal Airplane Company), Dearborn, Michigan, USA:\n"}
{"id": "234200", "url": "https://cs.wikipedia.org/wiki?curid=234200", "title": "Rakke", "text": "Rakke\n\nRakke je městečko v estonském kraji Lääne-Virumaa, samosprávně patřící do obce Rakke, jejímž je administrativním centrem.\n"}
{"id": "234201", "url": "https://cs.wikipedia.org/wiki?curid=234201", "title": "Parole", "text": "Parole\n\n__BEZOBSAHU__\n\nParole (franc. \"slovo\", \"výpověď\") je ve strukturální lingvistice švýcarského vědce F. de Saussure protějšek pojmu „\"langue\"“ (jazyk). Do češtiny se obvykle překládá jako řeč, v českém překladu \"Kurzu obecné lingvistiky\" od Františka Čermáka přeloženo jako \"mluva\".\n\nJe to aktuální realizace \"langue\" v nějaké materiální (zvukové, grafické nebo jiné) podobě v konkrétních situacích. Výsledkem této realizace jsou konkrétní jazykové projevy (promluvy, texty). Oblast parolových jevů je ovšem do jisté míry věc individuální. Jazykový systém se však realizuje jedině skrze \"parole\" a je v něm podroben individuálním tlakům každého z příslušníků jazykového společenství. Potřeba dorozumění však nepřipouští větší vybočení z jazykového systému. Individuální odchylky působí často v protichůdných směrech a vzájemně se ruší. Nicméně i tak dochází v každé generaci k neustálým, byť jen nepatrným a pozvolným změnám v systému jazyka (tj. v \"langue\"). Každá změna v jazyce však vychází ze změn v řeči (tj. v \"parole\").\n\nRozvineme-li dále de Saussurovo přirovnání, \"parole\" šachové hry budou konkrétní šachové partie dvojic určitých živých hráčů na hmotných šachovnicích s hmotnými figurkami, hrané ovšem podle závazných ideálních (nemateriálních) pravidel (\"langue\"). Tak se dvojice \"langue – parole\" (nebo také \"kompetence\" a \"performance\" a pod.) používá i v dalších společenských vědách, například v antropologii nebo v sociologii.\n"}
{"id": "234202", "url": "https://cs.wikipedia.org/wiki?curid=234202", "title": "Pobyt (Dasein)", "text": "Pobyt (Dasein)\n\nPobyt (nejběžnější překlad německého Dasein) je pojem moderní filosofie, který označuje specifický způsob bytí člověka, jeho existenci na světě. \n\nČeský pojem pobyt vytvořil Jan Patočka jako překlad německého termínu \"Dasein\", který je obtížné přeložit; v mnoha jiných jazycích se obvykle nepřekládá. Ve slově \"Dasein\" je totiž obsaženo slovo \"sein\" (být, bytí) a zároveň místní určení \"da\" (zde); proto je někteří překládali také jako \"zdebytí\". \"Dasein\" je ovšem v němčině běžné slovo, třeba v obratu „\"sein Dasein fristen\"“, což znamená něco jako „protloukat se životem“. V každém případě \"Dasein\" navozuje vedle základního významu „být“, „existovat“, také pevné místní usazení tohoto zvláštního bytí, které je vždycky „zde“, to jest na světě, a své bytí musí samo nějak vést. Nepřímo je ve slově naznačena i jeho nahodilost a konečnost. To je v českém slově \"pobyt\" obsaženo také.\n\nJako filosofický pojem použil slovo pobyt (\"Dasein\") poprvé Hegel, a to právě jako spojení a překonání protikladu bytí a nicoty: v pobytu se obojí stává jen jeho momentem. \nVe filosofii Martina Heideggera a zejména v jeho hlavním díle Bytí a čas se pobyt stává ústředním pojmem. Odlišuje zde bytí člověka od velmi odlišného bytí věcí, které se zde pouze vyskytují, kdežto pobyt se ke svému vlastnímu bytí zvláštním způsobem vztahuje: jednak mu vždy již nějak rozumí (a to zejména řečí), jednak mu o ně jde, musí se o ně starat a musí je sám vést. „Pobyt je jsoucno, jemuž jde v jeho bytí o toto bytí samo.“ „Pobyt si sám vždy rozumí ze své existence, z možnosti sebe sama buď sebou samým být, anebo nebýt.“ Pobyt charakterizuje, že žije v možnostech, že jimi sám je, a to tak, že se do nich jednak rozvrhuje, jednak je do nich vržen. \nKromě M. Heideggera užívá pojem pobytu ve své filosofii také Karl Jaspers: „V pobytu je pouze volba mezi uvolněným upadáním existence a napjatým, nikdy nekončícím uskutečňováním této existence v subjektivitě i v objektivitě.“ Pojem pak hraje významnou úlohu v psychologickém a terapeutickém směru, který pod názvem „analýza pobytu“ (\"Daseinsanalyse\") založil švýcarský psycholog Ludwig Binswanger.\n\n\n"}
{"id": "234211", "url": "https://cs.wikipedia.org/wiki?curid=234211", "title": "26. granátnická divize SS „Hungaria“ (2. maďarská)", "text": "26. granátnická divize SS „Hungaria“ (2. maďarská)\n\n26. Waffen-Grenadier Division der SS „Hungaria“ (ungarische Nr. 2) byla divize Waffen-SS, která bojovala ve druhé světové válce. Vznikla v listopadu 1944 z nevycvičených honvédů, fanatických členů strany šípových křížů a civilistů.\n\nV lednu 1945 byla divize poslána do Sieradze, kde obdržela výzbroj. Následující útoky polských partyzánů a začátek sovětské zimní ofenzívy donutily divizi začít ustupovat. Kulometné a minometné oddíly byly začleněny do 9. Armee a zbytek divize se po ztrátě 2500 mužů stáhl k Odře. Plánovaný odpočinek a doplnění výzbroje v Neuhammeru byly narušeny postupem Rudé armády. Veteráni z 25. a 26. divize vytvořili Kampfgruppe Ungarisches SS-Alarm Regiment 1 a umožnili zbytku obou divizí ústup. Kampfgruppe byla při bojích ve dnech 8. až 15. února téměř vyhlazena.\n\nV březnu 1945 se divize přesunula do Protektorátu. V dubnu 1945 se připojila k XVII. Waffen-Armee Korps der SS (Ungarisches), s nímž ustoupila do Rakouska. Zde se vzdala Američanům u Attersee. Američané ale většinu zajatých mužů vydali Sovětům, již je popravili nebo poslali do gulagů.\n\n\n\nV lednu 1945 dosáhla divize síly 16 000 mužů.\n"}
{"id": "234212", "url": "https://cs.wikipedia.org/wiki?curid=234212", "title": "Eukleidovská konstrukce", "text": "Eukleidovská konstrukce\n\nEukleidovská konstrukce neboli konstrukce pomocí kružítka a pravítka označuje konstrukci geometrických objektů (například úhlů) pouze pomocí idealizovaného pravítka a kružítka.\nO pravítku se předpokládá, že má nekonečnou délku, jen jednu hranu a žádné značky pro měření, o kružítku se předpokládá, že může nakreslit jakkoli velikou kružnici.\n\nTento pojem se vyskytuje především v zadání matematických úloh. Úkolem bývá určit, zda z daného objektu je možné pomocí Eukleidovské konstrukce vytvořit jiný objekt, který má dané vlastnosti. Příkladem jsou třeba úlohy trisekce úhlu, kvadratura kruhu a duplikace krychle. Lze dokázat, že ani jednu z těchto úloh pomocí Eukleidovské konstrukce vyřešit nelze.\n\nKaždá Eukleidovská konstrukce se skládá z opakování pěti základních konstrukcí s pomocí bodů, úseček a kružnic, které byly vytvořeny již v předchozích krocích. Celkový počet kroků musí být konečný. Mezi základní konstrukce patří\n\n\n\n\n\n\nNapříklad rovnostranný trojúhelník lze vytvořit ze dvou různých bodů \"A\" a \"B\" následujícím postupem.\nVýsledkem je rovnostranný trojúhelník s vrcholy \"A\", \"B\" a \"C\".\n\nEukleidovskou konstrukcí lze následovně vytvořit osy souřadnic: Mějme dva body \"A\" a \"B\". Vytvořením přímky protínající \"A\" a \"B\" získáme osu \"x\" s nulou v bodě \"A\" a jednotkou v bodě \"B\". Spuštěním kolmice (ta je také konstruovatelná) v bodě \"A\" vytvoříme osu \"y\". Vytvoříme kružnici se středem v \"A\" protínající \"B\" a v průsečíku s osou \"y\" získáme jednotku i na druhé ose.\nBodům (\"x\",\"y\") v tomto Eukleidovském prostoru lze přiřadit komplexní čísla \"x\" + \"y\" \"i\". Bod (\"x\",\"y\") je konstruovatelný, pokud ho lze Eukleidovskou konstrukcí vytvořit pouze z počátečních bodů \"A\" a \"B\".\nLze ukázat, že takto lze zkonstruovat všechny body \"x\" + \"y\" \"i\" pro racionální \"x\" a \"y\". Zároveň lze pro každá konstruovatelná \"a\" a \"b\" zkonstruovat \"a\" + \"b\", \"a\" – \"b\", \"a\" × \"b\" a \"a\" / \"b\". Konstruovatelná čísla tedy tvoří těleso, které je podtělesem komplexních čísel. Navíc platí, že pro každé konstruovatelné \"a\" lze zkonstruovat i formula_1. Na druhou stranou není ale konstruovatelné žádné transcendentní číslo.\nLze dokázat, že existuje bijekce mezi konstruovatelnými úhly a body konstruovatelnými na konstruovatelných kružnicích. Konstruovatelné úhly tvoří\nkomutativní grupu se \"sčítáním modulo 2π\". Úhel je konstruovatelný právě když číslo odpovídající jeho tangensu (nebo ekvivalentně i sinu a kosinu) je konstruovatelné. Například pravidelný sedmnáctiúhelník je konstruovatelný, protože\n\nformula_2\n\njak dokázal Carl Friedrich Gauss.\n\nNěkteré pravidelné mnohoúhelníky lze Eukleidovskou konstrukcí vytvořit jednoduše, jiné ne. To vedlo k otázce, zda lze takto vytvořit všechny mnohoúhelníky. Carl Friedrich Gauss v roce 1796 ukázal, že pravidelný \"n\"-úhelník lze Eukleidovskou konstrukcí vytvořit, pokud liché dělitele \"n\" jsou různá Fermatova prvočísla. Gauss se správně domníval, že tato podmínka je nejen nutná, ale i postačující, ale dokázat se to podařilo až Pierru Wantzelovi v roce 1837.\nKonstrukce pěti a desetiúhelníku:\n1.úsečka A,B se středem S.\n2.kružnice k o poloměru AS.\n3.Na AS bod O tak, že AO=OS\n4.bodem S kolmici na AB, v průsečíku k s kolmicí pak body C a D\n5.z O kružnicí o poloměru OC protnout SB a průsečík označit E.\n6.úsečka CE je strana pětiúhelníku a SE desetiúhelníku.\n\n\n"}
{"id": "234222", "url": "https://cs.wikipedia.org/wiki?curid=234222", "title": "Ford 4-AT Tri-Motor", "text": "Ford 4-AT Tri-Motor\n\nFord 4-AT Tri-Motor byl americký dopravní letoun, který se vyráběl od roku 1926. Stroj byl znám pod přezdívkou \"Tin Goose\" (Plechová husa).\n\nŠlo o první skutečně obchodně úspěšnou konstrukci dopravního letounu Ford, po jednomotorových Air Sedan, Air Pullman a 2-AT Air Transport, a třímotorovém Stout 3-AT Air Pullman (vysloveně nezdařený stroj, který si vysloužil přízvisko \"Monstrosity\" — prototyp shořel při požáru, který vypukl v továrně za neobjasněných okolností).\n\nKonstrukce nového letounu se ujal šéfkonstruktér Harold Hicks a jedním z členů jeho týmu byl i mladý James McDonnell. Prototyp třímotorového celokovového hornoplošníku pro deset cestujících, s prozatím ještě otevřenou kabinou dvoučlenné osádky, poprvé vzlétl 11. června 1926 v Dearbornu. Prvních třináct sériových strojů (již měly plně zakrytou pilotní kabinu) verze Ford 4-AT-A poháněly motory Wright J-4 o výkonu po 200 hp (149 kW).\n\nPatrně nejznámějším strojem Ford 4-AT se stal letoun verze 4-AT-B (nesoucí imatrikulaci NX4542) Byrdovy antarktické expedice pokřtěný \"Floyd Bennett\", se kterým Richard Evelyn Byrd a pilot Bernt Balchen, spolu s dalšími třemi muži na palubě, dosáhli mezi 28. a 29. listopadem 1929 poprvé letecky jižní točny.\n\nPoslední byl vyroben v červenci 1931, šlo o jediný kus v provedení 4-AT-F, vyrobený pro madridskou společnost CLASSA.\n\n\"Data podle:\" Němeček, Týc\n\n\n"}
{"id": "234223", "url": "https://cs.wikipedia.org/wiki?curid=234223", "title": "Deltora Quest", "text": "Deltora Quest\n\nDeltora Quest je řada dětských fantasy knih australské spisovatelky Emily Rodda. Příběhy byly zpracovány také jako anime seriál, uvedený poprvé v Japonsku v 6. ledna 2007.\n\nDěj se odehrává v zemi jménem Deltora. Její obyvatelstvo bylo kdysi rozděleno do sedmi rodů a každý rod vlastnil jeden obrovský drahokam s kouzelnou mocí. Na rody ale zaútočil zlý Pán stínů a vypadalo to, že nad nimi zvítězí. V Deltoře se však našel hrdina - kovář Adin z rodu lidí z Del. Jednoho dne měl sen, ve kterém viděl ocelový pás tvořený medailony, ve kterých byly zasazeny talismany rodů. Adin takový pás vyrobil a přesvědčil rody, aby mu do něj daly své drahokamy. Když byl Kouzelný pás Deltory kompletní, Adin si jej nasadil. Pás se rozzářil a vyhnal magii Pána stínu z Deltory, takže jeho vojska byla poražena. Deltorské rody pak vytvořili sjednocené královstí, jehož králem se stal Adin, a po něm jeho potomci. Když má Adinův následník na sobě Pás, Pán stínů nemůže proniknout do Deltory.\n\nPán stínů se ale nevzdal. Poslal do Deltory špehy, kteří se stali vrchními rádci králů. Postupně zavedli v královském paláci soubor pravidel, díky kterému přestali králové nosit Pás a navíc začali vrchní rádci fakticky vládnout za ně. Deltora zchudla a nastal hlad, ale králové nezasáhli, protože byli oklamáni kouzly. Tím ztratili důvěru národa a Pás kvůli tomu přišel o kouzelnou moc. Služebníci Pána stínů vytrhali z Pásu drahokamy a ukryli je na místech, kde je už nikdy nikdo nikdo neměl najít (drahokamy jsou totiž nezničitelné a není možné vynést je z Deltory). Pán stínů si podmanil Deltoru, tehdejší král Endon se svou těhotnou manželkou mu ale díky Endonově příteli Jarredovi unikli. Adinův následník stále žije...\n\nHlavním hrdinou knižní série je Lief, syn Jarreda. V den svých šestnáctých narozenin se na pokyn svých rodičů vydává hledat drahokamy z Kouzelného pásu Deltory. Společníky mu dělají Barda, bývalý strážný z královského paláce, a Jasmína, dívka, která vyrostla bez rodičů v Lesích hrůzovlády.\n\nExistují tři knižní série Deltory - v druhé sérii si přátelé vezmou za úkol osvobodit Deltorany zotročené v Zemi stínů. Ve třetí sérii se dozví, že Pán stínů nechal rozmístit po Deltoře čtyři Sestry - zlé drahokamy pojmenované podle deltorské pověsti, které tráví zemi a způsobují hladomor. Vydají se je tedy zničit. Na to aby je zničili potřebují najít sedm deltorských draků.\n\nPrvním deltorským rodem jsou lidé z Del. Jejich talismanem je zlatý topas, který je symbolem víry. Pročisťuje a vyjasňuje mysl a má moc spojit živé se světem duchů. Také ochraňuje nositele před hrůzami noci. Jeho moc se zvětšuje a zmenšuje během měsíčního cyklu (největší je za úplňku).\n\nDruhým rodem jsou Raladové. Mají bujné zrzavé vlasy, černá očka jako korálky a černomodrou vrásčitou kůži. Jsou velmi drobní a útlí. Umějí hrát krásně na flétny a jejich stavby jsou v Deltoře nejlepší (postavili také královský palác v Del). Jejich talisman je veliký rubín. Ten symbolizuje štěstí, je protilátkou hadího jedu, zahání zlé duchy a bledne, je-li v blízkosti zlo nebo hrozí-li nějaké nebezpečí.\n\nDalší rod jsou lidé z Plání. Někteří z nich mají velmi prapodivné zvláštní schopnosti. Jejich talismanem je opál, hrající všemi barvami duhy. Je symbolem naděje. Dává nahlédnout do budoucnosti a posiluje slabý zrak. Má zvláštní vztah s lazuritem\n\nMezi rody patří také Merové. Jejich talismanem je lazurit. Má tmavomodrou barvu a je posázen bílými skvrnami ( vypadající jako hvězdy), takže vypadá jako noční obloha. Přináší nositeli štěstí.\n\nDalší rod jsou Gnómové z Hory děsu. Jsou drobní a mají snědou pleť. Žijí v podzemních jeskyních a shromažďují poklady. Rádi vyprávějí příběhy. Jejich talisman je zelený elbait, který je symbolem cti, ztmavne v blízkosti zla a když je porušena přísaha. Také léčí rány a vředy a je protilátkou jedu.\n\nDále mezi rody patří také obyvatelé města Tory, Torané. Vládnou velmi mocnými kouzly. Jejich město je postaveno z bílého mramoru a je očarované - je tam vždy hojnost a nemůže tam žít žádné zlo. Jejich talismanem je mocný ametyst. Symbolizuje pravdu, uklidňuje a konejší. Mění barvu v přítomnosti nemoci a ztrácí barvu v blízkosti otráveného jídla nebo pití.\n\nPosledním rodem jsou Jalisové. Jalisové byli vždy velcí a silní bojovníci. Proto se jen oni jediní pokusili bojovat s Pánem stínů, když napadl Deltoru. Byli poraženi a většina z nich zahynula nebo byla odvlečena do otroctví. Jejich talismanem je diamant, který je symbolem nevinnosti, čistoty a síly, a dodává odvahu a sílu. Také chrání před morem a pomáhá skutečné lásce.\n\nAutorkou knih je Emily Rodda (vlastním jménem Jennifer Rowe), je z Austrálie, narodila se roku 1948, píše anglicky.\nKnihy u nás vydává nakladatelství Fragment (Havlíčkův Brod), překládá Olga Machútová.\n\nBěhem roku 2004 byly vydány 4 díly, v roce 2005 další 4, čímž skončila základní série.\nV roce 2006 vychází 3 pokračování - druhá série (po porážce Pána stínů).\nV roce 2007 zatím vyšly další 4 (série 3)\n\nRežisérem je Micuru Hongo. Tento seriál má 65 dílů cca po 20 minutách. Všechny díly jsou spjaty s první sérií knižních příběhů.\n\n"}
{"id": "234226", "url": "https://cs.wikipedia.org/wiki?curid=234226", "title": "Zdeněk Zeman", "text": "Zdeněk Zeman\n\nZdeněk Zeman (* 12. květen 1947, Praha) je fotbalový trenér českého původu.\n\nTýmy vedené Zdeňkem Zemanem jsou známé pod přezdívkou \"Zemanlandia\". Zemanlandia je zárukou ofenzivního stylu fotbalu, původně se tímto termínem označoval provinční klub US Foggia, který Zdeněk Zeman v 90. letech dvacátého století dokázal dovést do Serie A, kde šokoval svým ofenzivním systémem 4–3–3 v defenzivně pojaté italské nejvyšší lize. Tento styl fotbalu předběhl svou dobu. Je také důkazem, že i poměrně neznámý tým s omezeným rozpočtem, který má zájem útočit, může porážet i mnohem větší kluby. \"Zemanlandia\" je i název italského dokumentu (55 min., režie Giuseppe Sansonna) z roku 2009 o Zdeňku Zemanovi.\n\nNarodil se v Praze - Podolí. Působí v Itálii, kde zůstal v roce 1969 natrvalo, nevrátil se z prázdninového pobytu, který trávil spolu se sestrou Jarmilou v Palermu u strýce. Byl považován za emigranta a do rodné Prahy se znovu podíval až po roce 1989. Strýcem Zdeňka Zemana byl fotbalista (mj. Slavie Praha) a trenér (mj. Juventusu Turín) Čestmír Vycpálek.\n\nZemanův syn Karel začal též trénovat v Itálii (vedl například tým Reggina Calcio) a Zemanův synovec Zdeněk se věnuje oblasti sportu v Praze (dříve např. manažer komunikace Českého olympijského výboru, AC Sparta Praha fotbal, nyní člen vedení Hráčské fotbalové unie ČR).\n\nZdeněk Zeman v Itálii nejprve vedl mládež sicilského Palerma a poté malý amatérský sicilský klub Licata. S neznámou Licatou dokázal postoupit do třetí italské ligy. Licata se střetla i s týmem US Foggia vlastněným neapolským businessmanem Pasqualem Casillem. Cassilo byl okouzlen stylem hry mladíků z Licaty a Zemana angažoval a poskytl mu čas k vybudování mužstva. V roce 1987 se Zdeněk Zeman stal trenérem Parmy, kde však po sedmi zápasech skončil (předtím v přípravě jeho tým dokázal porazit Real Madrid). Poté následovalo angažmá v sicilské Messině, s níž v sezoně 1988/89 skončil na 8. místě v Serii B.\n\nCasillo přemluvil trenéra Zemana k návratu do Foggie. Po těžkém začátku, kdy si celek osvojoval novou taktiku, se Foggia rozehrála k fantastickým výkonům. V sezoně 1990/91 Foggia skončila na prvním místě Serie B s šestibodovým náskokem (v době, kdy za výhru nebyly 3 body, ale pouze 2), nastřílela 67 gólů (o 19 více než další postupující tým). Tak se zrodila Zemanlandia.\n\nV Serii A se od Foggie příliš nečekalo, maximálně obranná taktika, kterou předváděly malé kluby - nováčci elitní italské ligy. Foggia se však nadále prezentovala oku lahodícím ofenzivním pojetím. Pro tento způsob hry však museli být vhodné typy hráčů, a především fotbalisté s velkou výdrží, neboť vyžadovaný celoplošný presink a aktivní pohyb po celých 90 minut byl fyzicky velmi náročný. Trenérovy kondiční tréninky byly pověstné. Foggii těsně unikl v závěru Serie A postup do evropských pohárů, i tak byla sezóna úspěšná, klub skončil na celkovém devátém místě. Dosud neznámí hráči jako Giuseppe Signori, Francesco Baiano, Igor Kolyvanov, Igor Šalimov, Roberto Rambaudi, Dan Petrescu se stali hvězdami a část z nich si přetáhly movité italské kluby. Zdeněk Zeman je musel nějak nahradit a to se mu podařilo, přišli např. Bryan Roy a později Giovanni Stroppa, Luigi Di Biagio. Po sezoně 1993/94 Zdeněk Zeman z Foggie odešel, usoudil, že s týmem dosáhl maxima. Casillo byl navíc obviněn z korupce a uvězněn.\n\nZeman za svou kariéru dále trénoval několik dalších mužstev, mezi kterými byly i velkokluby jako Lazio Řím (1994 - 1997) nebo AS Řím (1997-1999), klub Lazio Řím obdržel pod jeho vedením celkové 2. a 3. místo v italské lize. Do italského fotbalu přivedl Pavla Nedvěda nebo Marka Jankulovského. V oblasti fotbalové taktiky je známým propagátorem rozestavení hráčů 4-3-3. Mimo to je také znám jako velký odpůrce dopingu ve sportu. V rozhovoru pro italský časopis \"L'Espresso\" označil v roce 1998 konkrétní hráče, kteří měli užívat steroidy, což zvedlo vlnu rozporuplných reakcí a posléze jeho nucený odchod z AS Řím, ale zároveň i to napomohlo k větší kontrole sportovců.\n\nZdeněk Zeman je v Itálii obletován nezvykle i fanoušky jiných konkurenčních klubů a jiných sportů, lidé oceňují nejen jeho trenérskou práci, ale i jeho pevný charakter osobnosti. Je často v hledáčku médií, je zván i do mimosportovních pořadů, např. prestižních televizních talkshow. Byly o něm natočeny také dva filmy na DVD. Zeman je \"svůj\", jako osobnost je pro mnohé charismatický, je málomluvný, působí uzavřeně. Většina hráčů však tvrdí, že to tak úplně není. Je sice přísný, ale jeho bývalí svěřenci na něho nedají dopustit. Velkým přítelem Zemana a jeho rodiny se tak stal například Francesco Totti, hvězda AS Řím.\n\nZdeněk Zeman se mohl stát několikrát reprezentačním trenérem fotbalistů České republiky. Zatímco mu lidé a odborní novináři dávali preference, funkcionáři vybrali pokaždé někoho jiného. Spekuluje se, že spíše českým funkcionářům vadila jeho nekompromisní povaha, kdy neváhá kritizovat špatné poměry.\n\nV květnu 2012 se strhl zájem o rodáka z Prahy. AS Řím, AC Fiorentina, SSC Neapol vyslovily zájem o Zemana od sezony 2012/13. V Interu Milán vznikla petice fanoušků, aby jim vedení Zemana přivedlo jako trenéra. Zeman nemá velký tým spolupracovníků, žádný štáb, není generálním manažerem, je aktivním trenérem, který pracuje každý den na hřišti se svými svěřenci. Působí mladším dojmem, na hřišti při vedení tréninků je plný energie, sám aktivně sportuje. Italové připomínají, že několik let ve velkém fotbale zbytečně ztratil kvůli své odvaze a kritice fotbalových poměrů, to mu totiž někteří mocní funkcionáři nemohli zapomenout a negativně ovlivnili jeho kariéru.\n\nV sezoně 2011/12 Zdeněk Zeman trénoval klub Delfino Pescara. S mladým týmem vyhrál druhou italskou ligu Serii B (Pescara šla do první ligy Serie A po 20 letech), vybojoval 83 bodů ve 42 zápasech. Dařilo se mu skvěle bavit fanoušky v Serii B, jeho svěřenci nastříleli nejvíce gólů ze všech týmů - rekordních 90 (král střelců ligy Ciro Immobile - 28 gólů) ve 42 zápasech (o 27 více než druhý nejlépe střílející celek). Několika hráčům otevřel dveře do reprezentace. Fanoušky si Zemanovo mužstvo získalo útočným, rychlým, pohledným fotbalem, který se podle odborníků zcela odlišuje od fotbalu, který je v Itálii obvykle k vidění. Oslavují Zemanův styl a jeho charakteristický rukopis.\n\nOd sezony 2012/2013 podepsal dvouletou smlouvu s opcí jako hlavní trenér AS Řím, vrací se tak do klubu, ve kterém již v minulosti úspěšně působil a v němž přivedl do velkého fotbalu Francesca Tottiho. Zeman dostál své pověsti a předváděl s týmem útočný a pro diváky atraktivní fotbal, AS Řím měl ale výsledkové výkyvy a vedení klubu Zdenka Zemana nečekaně rychle po 8 měsících (v únoru 2013) odvolalo. Tento krok managementu vyvolal rozpaky u italských odborníků a také nevoli u značné části fanoušků, kteří stáli za Zemanem.\n\nNa podzim 2013 se o Zemanovi opakovaně mluvilo jako o novém trenérovi českého národního týmu. A to však pouze ze strany novinářů, fanoušků (kteří ho upřednostňovali v anketách a internetových hlasování) a některých fotbalových expertů. Z odpovědných funkcionářů FAČR ho nikdy nikdo osobně nekontaktoval.\n\nPo ukončení angažmá v AS Řím podepsal v červnu 2014 roční smlouvu s týmem Cagliari Calcio hrajícím v italské Serii A. 28. září 2014 Cagliari připravilo první porážku Interu Milán v sezóně, který na jeho domácím hřišti na San Siru deklasovalo rozdílem třídy 4:1.\n21. prosince 2014 změnil proti Juventusu své oblíbené rozestavení 4–3–3 na defenzivnější 4–4–2. Tento taktický krok však nezafungoval a Cagliari podlehlo favoritovi 1:3. O den později 22. prosince byl kvůli nepřesvědčivým výsledkům z pozice odvolán, nahradil ho Gianfranco Zola. V březnu 2015 přišla trenérská rošáda, Zola skončil (vyhrál z 10 zápasů u týmu dva) a nahradil ho opět Zdeněk Zeman. Po měsíci a po osmizápasové sérii bez výhry u týmu opět skončil. Uvedl neshody s hráči.\n\nJen pár měsíců po ukončení trénování v Cagliari podepsal v červnu 2015 smlouvu se švýcarským týmem FC Lugano.\nV posledním ligovém utkání ročníku 2015/16 se FC Lugano jako nováček zachránilo ve švýcarské Superlize výhrou nad FC St. Gallen 3:0. Trenér Zeman byl oslavován jako autor zázraku, protože v nejvyšší soutěži udržel tým složený převážně z mladých hráčů bez předchozích ligových zkušeností, navíc s ním předváděl atraktivní útočný fotbal. Klub měl nejnižší rozpočet v lize. Média nadšeně mluvila o tom, že český trenér po letech působení v Itálii tentokrát stvořil Zemanlandii ve Švýcarsku. I přes tento úspěch Zeman projevil nezájem dále ve Švýcarsku pokračovat a to už před zápasem FC Lugana ve finále švýcarského poháru.\n\nZačátkem června 2016 definitivně prohlásil, že končí s trénováním FC Lugano a vrací se do Itálie.\n\nPo červnovém odchodu Pavla Vrby z lavičky české reprezentace se opakovaně mluvilo o Zemanovi jako o kandidátovi na trenéra národního týmu. Objevovaly se kladné komentáře od sportovních novinářů, fotbalových odborníků a fanoušků. Zdeněk Zeman v interview pro české noviny až příliš skromně řekl, že by potřeboval čas důkladně poznat všechny hráče, i když se o něm ví, že jeho přehled o českých fotbalistech je veliký, protože sleduje ligu i mládežnické reprezentace. A zmiňuje také nutnost jasných pravidel a koncepci. Nikdo z FAČR Zemana nekontaktoval a šéf Miroslav Pelta nechal do funkce po pár dnech jmenovat Karla Jarolíma.\n\nZdeněk Zeman se do Pescary vrátil v únoru 2017, aby se pokusil o záchranu v Serii A. Tým převzal na posledním místě ligy a dohodl se na smlouvě do konce sezony 2017/18. V prvním ligovém utkání obnoveného angažmá nastolil oblíbené rozestavení 4-3-3 a jeho tým smetl FC Janov poměrem 5:0. Byla to historicky nejvyšší výhra „delfínů“ v Serii A. Mužstvo však nadále ztrácelo 10 bodů na záchranu v italské nejvyšší soutěži, ta se nakonec nezdařila a Pescara sestoupila do Serie B.\n\n"}
{"id": "234228", "url": "https://cs.wikipedia.org/wiki?curid=234228", "title": "Estranged", "text": "Estranged\n\nEstranged je píseň americké hard rockové kapely Guns N' Roses vydaná v roce 1991 na albu \"Use Your Illusion II\". O tři roky později, v roce 1994, vyšla píseň jako singl. Estranged je druhou nejdelší písní Guns N' Roses a nejdelší písní na albu \"Use Your Illusion II\". Píseň má několik slok, výrazná sóla na pianu a na kytaře, ale žádný ústřední refrén.\n\nPřes devět minut dlouhý videoklip patří do neoficiální trilogie monumentálních videoklipů jejichž natáčení stálo dohromady přes 4 miliony dolarů. Dalšími dvěma písněmi této trilogie jsou November Rain a Don't Cry.\n\nVe videoklipu se objevují definice slov illusion, estrange(d) a disillusion.\n\nEstranged je mnohými fanoušky považována za jednu z nejlepších písní, které Guns N' Roses nahráli.\n"}
{"id": "234229", "url": "https://cs.wikipedia.org/wiki?curid=234229", "title": "Tata", "text": "Tata\n\nTata (, ) je město v župě Komárom-Esztergom, ležící na severu Maďarska. Tata leží západně od vrchů Gerecse. Na břehu rybníku Öreg stojí goticko-renesanční hrad, v jehož místnostech se nachází Muzeum Domokos-Kuny s velmi bohatou archeologickou, přírodovědnou, numismatickou a folklórní sbírkou, s nálezy z doby římské a ze středověku a dokumenty o historii města. Raritou je Muzeum kopií řecko-římských soch na Hősök tere, které představují v bývalé synagoze sádrové napodobeniny 96 světoznámých antických soch, například Venuše Mélské, Niké Samothrácké a skupiny Láokoónta a jeho synů. Hrad býval oblíbenou residencí krále Zikmunda Lucemburského, který nechal na počátku 15. století přistavět k hradu nový palác.\n\nJe podle ní pojmenováno město Tatabánya, jehož název znamená doslovně \"důl u Taty\".\n\nTatou prochází silnice č. 1 z Budapešti do Györu a Vídně. Její význam poklesl po vybudování dálnice M1 vedoucí jihozápadně od města. Městem také prochází hlavní železniční trať Budapešť - Györ - Hegyeshalom - (Vídeň). Na území města je železniční stanice (na severu města) a železniční zastávka (v jižní části města).\n\n"}
{"id": "234230", "url": "https://cs.wikipedia.org/wiki?curid=234230", "title": "Veikko Karvonen", "text": "Veikko Karvonen\n\nVeikko Leo Karvonen, 5. ledna 1926 Sakkola, současné Gromovo v Rusku – 1. srpna 2007 Turku, byl finský atlet, který závodil především v maratonu. V roce 1954 získal titul mistra Evropy v maratonu ve švýcarském Bernu a na 16. letních olympijských hrách 1956 v Melbourne získal bronzovou medaili.\n\nKarvonen se narodil v malém městečku Sakkola v Karélii v tehdejším severním Finsku v oblasti, která byla později připojena k SSSR. Většinu života strávil Veikko Karvonen v západofinském Turku. Pracoval jako poštovní úředník a závodil za tamější klub \"Turun Urheiluliitto\".\n\nBěhem své sportovní kariéry se Karvonen postavil na start 34 maratonských běhů a ve čtrnácti z nich zvítězil. Na mezinárodní scéně se uvedl na Mistrovství Evropy v lehké atletice v Bruselu roku 1950 druhým místem za Jackem Holdenem z Velké Británie a před Feodosijem Vaninem z SSSR. O čtyři roky později vybojoval v Bernu z téhož šampionátu mistrovský titul (za ním skončili sovětští maratonci Boris Grišajev a Ivan Filin) a v roce 1956 doběhl na olympiádě v Melbourne pro bronzovou medaili. Kromě těchto mistrovských závodů Karvonen zvítězil na několika významných maratonských podnicích, např. v Bostonu (1954) a ve Fukuoce (1955).\n\nPo zakončení aktivní kariéry byl Karvonen v letech 1961 - 1964 hlavním reprezentačním trenérem maratonců. V době, kdy závodil, byl znám mezi soupeři svým optimismem a vystupováním, které se stalo pro finskou mládež vzorem. V roce 1951 byl nominován ve Finsku za atleta roku. V roce 2002 byl finským ministrem školství vyznamenán nejvyšším finským sportovním vyznamenáním.\n\nVeikko Karvonen se zúčastnil již 15. letních olympijských her 1952 v Helsinkách. Závodu v maratonu se účastnilo 66 závodníků ze 32 zemí. Běželo se v neděli 27. července, start byl v 15:30 h. Zpočátku udávali tempo britští vytrvalci, hlavně Jim Peters, který běžel v čele před dalším Britem Coxem, Emilem Zátopkem a Švédem Janssonem. Na 15. km se na Peterse dotáhl Jansson, za Zátopkem měl minutovou ztrátu Argentinec Reinaldo Gorno. Když Peters nevydržel se silami a vzdal, držel se Zátopka krátce Jansson, který se ale v závěru propadl na třetí pozici. Zvítězil Emil Zátopek (Československo) v olympijském rekordu 2:23:03,2 h, druhý byl Reinaldo Gorno (Argentina - 2:25:35,0 h), třetí Gustaf Jansson (Švédsko - 2:26:07,0 h), za čtvrtým Jihokorejcem Yoon Chil Choiem byl na 5. místě Veikko Karvonen.\n\nMaratonský běh byl na pořadu 16. letních olympijských her 1. prosince 1956 od 15.15 hodin. Teplota vzduchu byla pro maratonce dost nepříjemná, 27 °C. Na start se postavilo 46 vytrvalců z 26 zemí. Poprvé v historii maratonu na olympiádách se přihodilo, že se tento start musel opakovat pro předčasné vyběhnutí jednoho z atletů. Trať byla mírně zvlněná, po osmi kilometrech po rovině následovala k obrátce dvě převýšení (36 a 49 m), druhá půle již se více běžela „z kopce“.\n\nFavorité si zprvu hlídalo čelo startovního pole, které sestávalo z méně známých atletů. Kolem 15. kilometru byla s minimálním náskokem trojice Alain Mimoun (Francie), Ivan Filin (SSSR) a John Kelley (USA), posléze se k nim připojil další Sovět Ivanov, Jugoslávec Franjo Mihalić a Veikko Karvonen. Zakrátko nasadil Mimoun k trháku, který další závodníci nezachytili. Po 25 km byl v čele o 50 sekond před dvojicí Karvonen - Mihalić, na něž se později dotáhl Japonec Kawašima. V té době na 30. km je na 5. místě Emil Zátopek. Nakonec Alain Mimoun vítězí časem 2:25:00,0 h, druhý je Franjo Mihalić (2:26:32,0 h), který byl ve svých 36 letech nejstarším v poli maratónců, třetí Veikko Karvonen (2:27:47,0 h) doběhl svůj jubilejní 30. maratón s velkým sebezapřením, v cíli se zhroutil a lékaři mu dávali 5 minut kyslík; o závodě pak prohlásil, že šlo o nejtěžší běh v jeho kariéře. Emil Zátopek obsadil šestou příčku.\n\n\n"}
{"id": "234232", "url": "https://cs.wikipedia.org/wiki?curid=234232", "title": "Opárno", "text": "Opárno\n\nOpárno (původně \"Opáren\") je zřícenina hradu, která se nachází nedaleko od Lovosic v katastrálním území Oparno obce Velemín, severně od vsi Oparno v okrese Litoměřice. Od roku 1964 je chráněn jako kulturní památka. \n\nHrad byl založen před rokem 1344 a sloužil svému účelu až do roku 1502. Hrad založil Smil z Vchynic a Vchyničtí (neboli pozdější Kinští) zámek posléze odprodali jiným majitelům a to včetně celého Vchynického panství, ke kterému tento hrad náležel. Roku 1532 je zmiňován již jako pustý.\n\nJedná se o atraktivní stavební památku, která je dobře veřejně přístupná jak po zeleně značené turistické cestě Opárenským údolím z Malých Žernosek, tak i od blízké železniční zastávky Oparno, která je ale od roku 2013 bez provozu. Z hradu je rozhled na okolní vrchy Českého středohoří.\n\nJedná se o zachovalou zříceninu hradu s plášťovou zdí. Na jihozápadě se nacházelo předhradí oddělené od zbytku ostrožny a hradního jádra příkopy vysekanými ve skále. Jádro má tvar obdélníku se zaoblenými rohy a přibližnými rozměry 40 × 20 m. Obíhá ho z větší části dochovaná plášťová hradba s částečně dochovaným cimbuřím. Uvnitř jádra stály minimálně dvě stavby. Z paláce se dochovalo klenutá spodní úroveň.\n\n\n\n"}
{"id": "234241", "url": "https://cs.wikipedia.org/wiki?curid=234241", "title": "Triumph TR4/5", "text": "Triumph TR4/5\n\nTriumph TR4 se poprvé objevil v roce 1962. Modely TR4 a TR5 se vyráběly do roku 1976, kdy je\nnahradil model TR6. Jeho předchůdcem byl typ TR3. Vyrobeno bylo necelých 100 000\nvozů.\n\nOd svých předchůdců, modelů TR2 a TR3, se kterými měl mnoho společného a za kterých převzal některé\nmechanické části, ho lišila především moderní karoserie od italského návrháře Michelottiho. Model\nTR4 poháněl řadový čtyřválec s výkonem 100 koní dosahoval maximální rychlosti 165 km/h. Pevná zadní\nnáprava a širší rozchod kol zaručoval dobré jízdní vlastnosti. Další inovací bylo zavedení zcela\nsynchronizované převodovky. Posádka mohla ocenit i větší prostor a lepší ventilaci v interiéru,\nkterý získal také větší míru luxusu. Model TR4 se také pyšnil prvotní platformou odjímatelného\nstřešního panelu ,Targa\", který později převzal automobil \"Porsche 911\". Ohlasy po větších\nvýkonech byly vyslišeny v roce 1967, kdy se představil model TR5. Čtyřválec vystřídal šestiválec s\nvyšším objemem 2498 cm. Výkon vzrostl na 150 koní. Maximální rychlost vzrostla na 200\nkm/h. Model byl ale vystřídán za pouhých 15 měsíců typem TR6. Mechanické části se prakticky\nnezměnily, ale největší změnou byla karoserie od německé firmy \"Karmann\".\n\n"}
{"id": "234257", "url": "https://cs.wikipedia.org/wiki?curid=234257", "title": "Hryhorij Skovoroda", "text": "Hryhorij Skovoroda\n\nHryhorij Savyč Skovoroda (rusky před reformou pravopisu ; ; ; 1722, Čornuchy, Poltavská gubernie – 1794, Ivanivka, Charkovská gubernie) byl ukrajinský osvícenec-humanista, filosof, spisovatel, duchovní lyrik, bajkař, překladatel antických autorů. Autor řady didaktických spisů, reformátor východoslovanské poetiky.\n\nSkovoroda se narodil v zimě roku 1722 ve vesnici Čornuchy ležící mezi Kyjevem a Poltavou, v starobylé rodině, tradující svůj původ z kozácké šlechty. Po ukončení základního vzdělání u vesnického ďaka (nižšího pravoslavného duchovního) se zapsal na Kyjevsko-mohyljanskou akademii, kde studoval s přestávkami od roku 1738 do roku 1750. Svá studia přerušil několikrát, z toho jednou kvůli účinkování v dvorní kapele v Petrohradě, což svědčí o jeho hudebním nadání. V létech 1745-1750 se zúčastnil expedice, jejíž cílem bylo zásobit carský dvůr tokajským vínem. Tato výprava jej seznámila se střední a západní Evropou. Pod vedením generála Vyšenského Skovoroda prokazatelně navštívil Uhry (Tokaj), Rakousko, snad i Bratislavu, a dle svědectví některých jeho současníků i další evropské země: Polsko, Německo, Itálii. Tyto pobyty v cizině určitě měly vliv na formování jeho světonázoru.Kyjevsko-mohyljanská akademie poskytla Skovorodovi kvalitní humanitní vzdělání, srovnatelné se vzděláním poskytovaném na špičkových evropských univerzitách. Vyučovala se tu gramatika, syntax, poetika, rétorika, filosofie a teologie. Kromě toho v 1. polovině 18. století zavedl stávající metropolita Rafael Zaborskyj výuku jazyků: latiny, staré řečtiny, polštiny a němčiny. Pro Skovorodův rozvoj byl důležitý rovněž snadný přístup k literatuře na akademické půdě.\n\nRoku 1750 Skovoroda nastoupil jako učitel poetiky v Perejaslavském duchovním semináři. Střetl se tu s konzervativní atmosférou; dominujícím trendem zde byla kanonizovaná, sylabická poetika. Jeho kurz je kritizován biskupem Ioanem Kozlovyčem, se kterým se dostává do konfliktu a opouští seminář. Z dochovaných pramenů dokumentujících tuto událost není zřejmé, co přesně bylo jádrem tohoto konfliktu. Hypotéza, že Skovoroda upadl v nemilost kvůli propagaci tehdejší novinky, sylabotonické poesie, je v poslední době vytlačovaná domněnkou, že biskupovi spíše vadil Skovorodův požadavek svobodné tvorby, který tehdy nebyl samozřejmý.\n\nOd ledna 1754 Skovoroda působil jako učitel v rodině plukovníka Tomary. Avšak kvůli neshodám se svým mecenášem ještě téhož roku odchází do Moskvy. Zde se věnuje převážně studiu děl z knihovny Trojicko-Sergijevské lávry. Roku 1755 jej Tomara přemluvil k návratu. Skovoroda strávil na statku Stepana Tomary čtyři poměrně klidné roky; právě zde napsal básně, které později vešly do sbírky \"Zahrada božských písní\". Zde také dochází k dotváření jeho osobnosti „venkovského osvícence“.\n\nOd roku vyučuje poetiku, syntax a řečtinu na Charkovském kolegiu. Učí zde svého prvního životopisce Mychajla Kovalyňského. Vedení kolegia si nemohlo nepovšimnout Skovorodova talentu, což se projevovalo snahami „naverbovat“ Skovorodu do řad duchovenstva. Tomu se ale Skovoroda tvrdošíjně bránil; podle vlastních slov „nechce rozmnožovat řady farizejů“. Dusivá konzervativní atmosféra plná intrik a vzájemného nepřátelství způsobuje, že Skovoroda roku 1769 z kolegia odešel. Tím definitivně zpřetrhal veškeré svazky se společností. Ve věku 47 let vyráží na cesty. Toulal se levobřežní Ukrajinou, střídavě pobýval u mecenášů. Umřel v roce 1794 ve vesnici Ivanivka (nyní Skovorodynivka), kde je pohřben.\n\nPro celý Skovorodův život je typická snaha uniknout veškerým společenským strukturám institucionalizovaného charakteru. Měl všechny předpoklady udělat skvělou kariéru, ať už v oblasti muziky, nebo teologie. Avšak pro svůj nonkonformismus a nedostatek ctižádosti zůstával v ústraní. Pravděpodobně ze stejných důvodů se nikdy neoženil. Proto je tolik výstižný nápis na jeho hrobě: „Svět mě chytal, ale nechytil.“ („“)\n\nZ pochopitelných důvodů je těžké Skovorodu někam zařаdit. Je sotva uchopitelný a klasifikovatelný. Svůj filosofický světonázor podává formou literárních děl: bajek, básní, podobenství, ale i pomocí klasických filosofických žánrů – traktátů, dialogů, dopisů. Jeho dílo je těžko srozumitelné bez znalosti dobových a místních reálii, kanonických a apokryfních biblických textů a textů antických klasiků. Skovoroda je eklektik: snaží se o vytvoření univerzální teorie; vychází z antiky (hlavně z Platóna a stoiků, dále též z Cicerona, novoplatoniků a sofistů) ale i z osvícenství, které přichází s požadavkem samostatnosti ducha. Jeho dílo se hemží symboly a citáty z Bible, což je příznačné pro barokní písemnictví. Nutno podotknout, že na Bibli nahlíží kriticky, na rozdíl od svých současníků. Je ovlivněn panteismem s prvky slovanského pohanství.\n\nSkovorodova filosofie je dualistická. Staví proti sobě vnitřní a vnější svět člověka. Prosazuje ideu nezávislosti štěstí na době a místě a ideu vnitřní svobody. Člověk nemá být determinován okolním světem, ale sám si má vymezit svou podstatu. Z toho vyplývá důležitost sebepoznání, které zdůrazňuje zejména ve svém dialogu \"Narcis, nebo poznej sám sebe\". Skovorodovo vnímaní bible je heretické. Říká, že Bibli nelze brát doslova. Jsou tu jakési symboly, které je třeba interpretovat, přičemž vztah kódu (jazyka Bible) k informaci, ke sdělení, které je v ní obsažené, je často arbitrární. Neznamená to ale, že by odmítal Bibli jako celek, jak mu to bylo podsouváno ideology komunistického režimu. Zejména v jeho dialogu \"Prsten\" je patrná úcta k Bibli jako k odkazu předků. Říká zde, že ne všechno, co stojí v Bibli, je pravé, ale není možné Svaté písmo zavrhnout jako celek. Člověk by mohl spolu s nepravým zbrkle zavrhnout i drobky pravdy, které nejsou patrné na první pohled.\n\nSkovoroda není asketa. Neuznává rituál (který je důležitou součásti pravoslaví). V tom se projevuje jeho reformátorská tendence, usilující o přiblížení se k ideálům prvotního křesťanství. O reformaci, tak, jak ji dnes chápeme, lze však v případe Skovorody sotva hovořit.\n\nSkovoroda volí sémantický jazyk Bible pro výklad svého světonázoru kvůli jeho univerzalitě a obecné srozumitelnosti pro dobové čtenáře. Nejspíš ze stejného důvodu volí církevní slovanštinu ruské edice za literární jazyk svého díla. I když někteří badatelé (\"Ivan Ivaňo\") zde mluví o tzv. staroukrajinském jazyku, Skovorodův jazyk se spíše podobá dnešní ruštině, než ukrajinštině, a ve srovnání s jazykem Kotljarevského Enejidy, vydané čtyři roky po Skovorodové smrti, neobstojí. Nicméně Skovorodův jazyk skutečně obsahuje řádu ukrajinizmů. Tento fakt mohl povzbudit Kotljarevského k vytvoření spisovné ukrajinštiny.\n\nPíseň třicátá (ze Zahrady písní božských)\n\nJeseň dohonila vesnu zakrátko.\nZjara porodila matka jehňátko.\nLéto se znavilo záhy, vyrostl beránek plavý\nPusť všechny smutky z hlavy, vždyť čas je krátký\n\nKdo jen pláče, vzlyká, smutný chodívá,\nsám se v nebožtíka mění zaživa.\nRadosti, nejsladší něho, potěcho srdce mého,\nLíp dobře než dlouze. Radši písničku pěknou a kratší než nudnou litanii.\n\nBůh je neskonalá láska a můj hrad.\nV hoři mě jak skála umí podpírat.\nVěčný je, věčná je víra, že s tělem, které zmírá,\nA ti, v nichž přítomen není, sami své duše mění \n\nŽít chceš v blaženosti? Vykaž závist z vrat.\nDávej z mála dosti, uč se z mála brát.\nRozmetej obavy na prach, zapomeň na smrt a na strach, vždyť k odpočinku běžíš.\nPřemáhej pozemskou bídu jak největší z Řeků a Židů – Epikúros a Ježíš.\n\nHryhorij Skovoroda, jako poslední představitel staré ukrajinské literatury a bezprostřední předchůdce prvního představitele moderní ukrajinské literatury má nepochybně na vzniku současné literatury svůj podíl. Poměrně jednoznačný odkaz na Skovorodu v Kotľarevśkého díle lze najít v jeho dramatu \"Natalka Poltavka\", kde postava rychtáře zpívá píseň, která je jednoznačnou variací na píseň č. 10 ze sbírky \"Zahrada božských písní\".\n\nMimoto, vliv Skovorody se dá vystopovat i v ruské kultuře. Např. Lev Tolstoj ve své Volné škole na Jasné Poljaně využíval didaktické metody, rozpracované Skovorodou. Na druhou stranu, hnutí národníků a počvěníků převzali Skovorodův životní styl vzdělaného tuláka a venkovského filosofa, vzdělávajícího lid.\n\n\n\n"}
{"id": "234259", "url": "https://cs.wikipedia.org/wiki?curid=234259", "title": "Karl Rahner", "text": "Karl Rahner\n\nKarl Rahner (5. března 1904 Freiburg – 30. března 1984 Innsbruck) byl německý katolický kněz, jezuita a teolog, jeden z nejvýznamnějších teologů 20. století. Stal se jedním z nejvlivnějších teologů Druhého vatikánského koncilu. Jeho \"Sebrané spisy\" mají 26 svazků.\n\nKarl Rahner se narodil jako čtvrté dítě ze sedmi. Po ukončení střední školy vstoupil do Tovaryšstva Ježíšova, noviciát zahájil v roce 1922, čtyři roky poté, co do téhož řádu vstoupil jeho starší bratr Hugo. Karl byl v úvodní fázi noviciátu hluboce ovlivněn spiritualitou Ignáce z Loyoly. V dalších letech se soustředil na katolickou scholastickou filozofii a moderní německé filozofy: silný zájem měl zejména o Immanuela Kanta a dva tehdejší tomisty, belgického jezuitu Josepha Maréchala a francouzského jezuitu Pierra Rousselota, kteří ovlivnili Rahnerovo chápání filozofie Tomáše Akvinského.\n\nNa kněze byl Rahner vysvěcen 26. července 1932. V roce 1934 se vrátil do Freiburgu, aby tam získal doktorát z filozofie. Ještě více se ponořil do prací Kanta a Maréchala, v téže době také navštěvoval semináře Martina Heideggera. Jeho dizertační práce \"Geist im Welt\" (Duch ve světě), interpretace epistemologie Tomáše Akvinského ovlivněná transcendentalizujícím tomismem Maréchala a také Heideggerem, byla nakonec vedoucím jeho práce Martinem Honeckerem odmítnuta, údajně kvůli důrazu na Heideggerovu filozofii a nedostatečnému vyjádření katolické novoscholastické tradice.\n\nV roce 1936 byl Rahner poslán do Innsbrucku, aby tam pokračoval ve studiu teologie. Zde dokončil habilitační práci \"E latere Christi\" – počátek církve jako nové Evy z žebra Ježíšova, nového Adama, za kterou získal doktorát v prosinci 1936, poté byl jmenován docentem na fakultě teologie insbrucké univerzity. V roce 1939, kdy univerzitu převzali nacisté a zrušili teologickou fakultu, dostal nabídku práce z Pastoračního institutu ve Vídni. Zde vyučoval a byl aktivní v pastorační práci až do roku 1948. Poté se vrátil do Innsbrucku, kde učil a publikoval eseje na řadu teologických témat.\n\nV roce 1962 se Rahner od svého řádového představeného dozvěděl, že podléhá předběžné cenzuře ze strany Říma, takže bez svolení nemůže publikovat ani přednášet. Jeho otevřený přístup k některým otázkám víry a teologie jej dostal do potíží s konzervativními vatikánskými autoritami. Jejich základní výtky se týkaly zejména Rahnerových názorů na eucharistii a mariologii. \n\nPraktický dopad předběžné cenzury však vymizel v listopadu 1962, když papež Jan XXIII. ustanovil Rahnera poradcem Druhého vatikánského koncilu a stal se expertem kardinála Franze Königa. Rahner tak získal přístup na koncil a mnoho příležitostí sdílet své myšlenky s jeho účastníky. Rahnerův vliv v rámci koncilu byl tak rozsáhlý, že byl nakonec vybrán mezi sedm teologů, kteří připravovali jeden z nejdůležitějších dokumentů sněmu, dogmatickou konstituci Lumen gentium.\n\nV době konání koncilu Rahner přijal profesorské místo na univerzitě v Mnichově a vyučoval tam v letech 1964 až 1967. Poté učil dogmatickou teologii na univerzitě v Münsteru, kde pracoval až do svého odchodu do penze v roce 1971, kdy se stal čestným profesorem Vysoké školy filozofie v Mnichově. Poté se přestěhoval do Mnichova a v roce 1981 do Innsbrucku, kde další tři roky psal a přednášel. Obdržel 15 doktorátů honoris causa, vydal více než 4 000 děl. Zemřel 3. března 1984 a byl pochován v kryptě tamního jezuitského kostela.\n\nNa začátku 60. let 20. století navázal Rahner blízký vztah s německou spisovatelkou Luise Rinserovou. Během dvou desítek let si napsali asi čtyři tisíce dopisů, některé své pak Rinserová publikovala.\n\n\n\n\n"}
{"id": "234260", "url": "https://cs.wikipedia.org/wiki?curid=234260", "title": "Francouzská Východoindická společnost", "text": "Francouzská Východoindická společnost\n\nFrancouzská Východoindická společnost ( nebo také \"Compagnie française pour le commerce des Indes orientales\") byla francouzská výsadní obchodní společnost založená roku 1664, aby se stala konkurentem Britské a Nizozemské Východoindické společnosti.\n\nJednalo se o myšlenku Jeana-Baptiste Colberta, začít obchodoval s Dálným východem kterou mu francouzský král Ludvík XIV. schválil. Prvním ředitelem nové společnosti se stal François Caron, který měl za sebou třicet let praxe u nizozemské Východoindické společnosti, včetně dvaceti let v Japonsku.\n\nPokus Společnosti založit kolonii na Madagaskaru ztroskotal, ale místo toho založila přístavy na ostrovech Bourbon a Île-de-France, dnešních ostrovech Réunion a Mauricius. Roku 1719 založila Společnost osady v Indii, avšak byla na pokraji bankrotu. V tom samém roce byla spolu s dalšími francouzskými společnostmi Johnem Lawem připojena k Mississippské společnosti. V roce 1723 Společnost získala znovu nezávislost.\n\nS úpadkem Mughalské říše se Francouzi, aby chránili své koloniální zájmy, rozhodli více angažovat v indických politických záležitostech. Uzavírali tak v jižní Indii spojenectví s místními vládci. Roku 1741 Francouzi, reprezentováni Josephem François Dupleixem sledovali agresivní politiku vůči Indům i Britům, dokud nebyli nakonec poraženi Robertem Clivem.\n\nFrancouzská Východoindická společnost již nebyla dále schopna udržovat své finanční záležitosti a roku 1769, dvacet let před Velkou francouzskou revolucí, byla zrušena.\n\nNěkteré obchodní přístavní města, jako například Puducherry či Chandannagar zůstaly pod francouzskou správou až do roku 1949, kdy Indie získala nezávislost.\n\n\n\n"}
{"id": "234270", "url": "https://cs.wikipedia.org/wiki?curid=234270", "title": "Teorie kategorií", "text": "Teorie kategorií\n\nTeorie kategorií je odvětví matematiky zobecňující pohled na matematické struktury a vztahy mezi nimi. Proto je považována za sjednocující teorii, která umožňuje zkoumat spojitosti mezi různými disciplínami, jako jsou například mnohá odvětví matematiky, některé oblasti teoretické informatiky a matematické fyziky.\n\nKategorie \"C\" se skládá z\n\nZ definice lze dokázat, že existuje právě jedna identita na každém objektu.\n\nKategorie je malá kategorie, pokud ob(\"C\") a hom(\"C\") jsou nejen třídy, ale dokonce množiny. Kategorie, která není malá, je velká. Kategorie je lokálně malá kategorie pokud pro každé dva objekty \"a\" a \"b\" je hom(\"a\", \"b\") množina.\n\nMorfismy se někdy nazývají \"šipky\". Tento název má původ v komutativních diagramech.\n\nPříkladem kategorie je:\n\nTeorie kategorií studuje vlastnosti, které lze o matematických strukturách říci, aniž bychom mluvili o jejich prvcích; smíme mluvit jen o objektech, morfismech a skládání morfismů: Pokud f je morfismus z objektu \"a\" do \"b\" a \"g\" je morfismus z \"b\" do \"c\", pak existuje složený morfismus \"g\" ∘ \"f\" z \"a\" do \"c\". Toto skládání je asociativní a pro každý objekt \"a\" existuje jednotkový morfismus 1 z \"a\" do \"a\" tak, že \"f\" ∘ 1 = \"f\" (pro každý morfismus \"f\" z jakéhokoli objektu \"a\" do \"b\") a podobně 1 ∘ \"g\" = \"g\" pro každý morfismus z \"a\" do \"b\".\n\nPříklad: V kategorii komutativních grup uvažujme grupy Z, Q, R celých, racionálních a reálných čísel. Mějme tato zobrazení\nJedná se skutečně o morfismy v této kategorii, neboť splňují definici grupového homomorfismu. Pak zobrazení \"h\" = \"g\" ∘ \"f\" a \"j = 1\" vypadají takto:\n\nTeorie kategorií definuje pojmy tak, aby nebylo nutné mluvit o prvcích zkoumaných struktur. Například pojem prosté zobrazení je obvykle definován takto: zobrazení \"f\" z množiny \"A\" do \"B\" je prosté, pokud pro každé x,y formula_1 A, x formula_2 y , platí f(x) formula_2 f(y).\n\nObdobný pojem v teorii kategorií zní: Morfismus \"f\" z objektu \"a\" do \"b\" je \"monomorfismus\", pokud pro každý objekt \"c\" a morfismy \"g, h\" z \"c\" do \"a\" platí: pokud \"fg = fh\", pak \"g = h\".\n\nV kategorii všech množin jsou monomorfismy právě prostá zobrazení. To lze ilustrovat na tomto příkladu: Budiž f zobrazení ze \"Z\" do \"R\" (tedy z celých do racionálních čísel) tak, že f(x) = x. Toto zobrazení není prosté, protože f(2) = f(-2). Abychom ukázali, že není monomorfismem, zvolme za objekt \"c\" množinu {2, -2}. Zobrazení \"g, h\" z \"c\" do \"Z\" zvolme takto:\n\nTato zobrazení nejsou totožná, neboť číslu -2 přiřazují různé hodnoty. Složeniny \"fg\" a \"fh\" však totožné jsou, neboť oběma prvkům množiny \"c\" přiřadí číslo 4.\nStejným způsobem lze o každém zobrazení, které není prosté, ukázat, že v kategorii množin není monomorfismem. Na druhou stranu, pokud zobrazení není monomorfismem, pak pro nějakou množinu \"c\", zobrazení \"f\", \"g\" a prvek x formula_1 \"c\" platí, že \"g(x) formula_2 h(x)\", ale \"f(g(x)) = f(h(x))\". Prvky \"g(x)\" a \"h(x)\" pak dosvědčují, že \"f\" není prosté.\n\nPodobným způsobem teorie kategorií definuje pomocí objektů a morfismů (bez odkazů na prvky těchto objektů) mnoho pojmů, jejichž obvyklá definice s prvky pracuje. To umožňuje studovat společné vlastnosti zdánlivě nesouvisejících a navzájem velmi odlišných struktur, které mají sice zcela jiné prvky, ale jejich morfismy vykazují nějakou podobnost.\n\n\nVzhledem k tomu, jak široký okruh struktur lze teorií kategorií popsat, bývá pokládána za nejobecnější a nejabstraktnější z matematických disciplín.\n\nPoprvé se kategorie začaly objevovat v pracích Samuela Eilenberga a Saunderse Mac Lana v letech 1942 až 1945 v souvislosti s algebraickou topologií.\n\n\nZáklady teorie kategorií na Czech Digital Mathematics Library\n"}
{"id": "234273", "url": "https://cs.wikipedia.org/wiki?curid=234273", "title": "Senusret III.", "text": "Senusret III.\n\nSenusret III. (též Senvosret III.), byl pátým významným panovníkem 12. dynastie ve střední říši. Vládl v letech ~1872 - 1839 př. n. l.)\n\nZa jeho vlády panoval v Egyptě klid a mír, dokončil správní reformu, zděděnou strukturu správních oblastí nomů změnil, zemi rozdělil na tři oblasti Dolní Egypt, Horní Egypt a jižní část ležící za Elefantinou (dnešní Asuán) až po severní Nubii. Vládu nad těmito oblastní měl koncil jmenovaný faraónem, převážně sestávající z vezírů, odpovědných za jednotlivé správní úřady. Tím se mu podařilo potlačit neustále vzrůstající vliv nomarchů a bohatnoucí vrstvy úředníků , kteří projevovali neustálou snahu oslabit centrální vládu, přivlastnit si větší podíl na moci a bohatství země.\nV šestém roce vlády zahájil úpravu prvního kataraktu na Nilu (asi 3 km jižně od Asuánu), aby uvolni cestu kanálem na Nilu do Nubie . V osmém roce vlády ovládl Nubii s požitím hrubé vojenské síly a získal dobytím rozsáhlých území a obrovskou kořistí ve zlatě a otrocích. Vytyčil nové hranice říše asi 32 km jižně od prvního kataraktu nechal na výšinách u Nilu postavit pevnost Semna a další jižněji u Kummah\n\nSenusret dokončoval projekt zúrodnění oblasti kolem Fajúmské oázy, stavbu zavlažovacích kanálů, které pak byly správci krajů udržovány. Faraon také zavedl regulaci pěstování zemědělských plodin a informace byly předávány vezírovi, správci centrálních zásob a přerozdělování chrámům a paláci faraona.\n\nSe slávou Senusreta III. ostře kontrastují nepatrné zbytky jeho pyramidy původně vysoké asi 60 m. Prvotně byla prozkoumána Morganem v roce 1894. Dal si ji postavit na starém pohřebišti u Dahšúru, poměrně daleko od sídelního města a zvolil její rozměry, které byly obvyklé u pyramid králů Střední říše.\nPodle nejnovějších archeologických zkoumání si nechal Senusret III. postavit zádušní chrám v Abydosu. Chrám sestával z podzemní hrobky a zádušního komplexu, kde se jeho kult, zároveň se zvětšujícím se významem uctívání boha Osirise, se po jeho smrti,\nudržoval po další dvě století. Nicméně existují pochybnosti, zda zde byl skutečně pohřben. Nicméně hrobka sloužila k pohřbívání členů jeho rodiny. Další stavby připisované Senvusretovi jsou, chrám zasvěcený bohu Amonovi v Karnaku a v Thebách chrám věnovaný sokolímu bohu Montu, který renovoval a podstatně rozšířil. Zvětšil počet pevností v Nubii kolem jižní hranice říše, aby reguloval imigraci, chránil obchodní cesty po Nilu a dovoz surovin z místních zdrojů. V Bubastis obnovil tamní chrám kočičí bohyně Bastet\n\nJiž při výzkumu paramidy Sensusreta II. byl náhodně objeven poklad šperků a osobních potřeb princezny Sithathoryunet sestry Senvusreta III. zejména obdivuhodné šperky. Mezi nálezy byly i šperky se jménem Senusreta III., patrně dar od bratra.<br> Pozdější výzkumy hrobky Senusreta III. v Abydosu odhalili další šachtový hrob připisovaný princezně Mereret, kde se rovněž nacházely šperky se jménem Senusreta III. a Amenmheta III.. Šperky vkládané polodrahokamy, zlaté ornamentální plakety, dřevěné skříňky s uměleckými intarziemi dokládají vysokou úroveň řemeslné práce. Do značné míry s tím korespondují nástěnné reliéfy v hrobkách vysokých úředníků již v předchozích dynastiích, například vezíra Mereruka ze 6. dynastiez 6. dynastie, tedy téměř před půl tisíciletím. Kultura starověkého Egypta si tedy právem zaslouží obdiv následníků.\nVálečné úspěchy, skutečné i domnělé, odnesl čas; zachovaly se však umělecké výtvory z jeho doby. Šperky jeho dcer jsou pouze jedním z dokladů mistrovství tehdejších umělců.\n"}
{"id": "234279", "url": "https://cs.wikipedia.org/wiki?curid=234279", "title": "Marlen Vavříková", "text": "Marlen Vavříková\n\nMarlen Vavříková (* 27. února 1976, Ostrava, Česko) je česká hobojistka.\n\nMarlen absolvovala hru na hoboj na Janáčkově konzervatoří v Ostravě v roce 1996, pokračovala na Eastman School of Music v americkém Rochesteru, kde získala titul Master a na University of Illinois v Urbana-Champaign, kde získala titul Doctor of Musical Art (D.M.A.).\n\nJejí profesoři byli Nancy Ambrose King, Richard Killmer, a Daniel Stolper. Během studií vystupovala jako sólistka s University of Illinois New Music Ensemble, Baroque Artists of Champaign-Urbana a Janáčovým komorním orchestrem, spolupracovala s dirigenty jako Robert Shaw, Donald Hunsberger, Samuel Adler, Ian Hobson, Peter Bay, Davida Effrona, a Constantine Orbelian.\n\nZískala ocenění v České republice i v zahraničí. Byla vybrána jako finalistka Krannert Debut Artist Award v University of Illinois a vyhrál soutěže konzervatoří v Ostravě a Kromeříži. V roce 2002 a 2004, se zúčastnila amerického turné Moskevského komorního orchestru a koncertní cesty do Japonska s Eastman Wind Ensemble v roce 1998. Koncertovala na festivalech v Sarasotě, Hot Springs, Banff a Ostravských dnech nové hudby, vyučovala na letním festivalu mladých hudebníků v Urbana-Champaign, Illinois.\n\nJako členka Gardenia Trio účinkovala na Mezinárodní konferenci dvouplátkových nástrojů, Banff, Kanada (2002), v roce 2004 byla pozvána jako sólistka na konferenci Society of Electro-Acoustic Music do San Diega, Kalifornie. Kromě získání stipendií od Českého hudebního fondu a grantů od Ostravské městské rady a Městské nadace, Marlen získala i Presser Musical Award, Kate Neal Kinley Musical Fellowship, a Fellowship for the Creative and Performing Arts na Universitě v Illinois.\n\nJejí vědecké a publikační práce zahrnují např. interview s Miroslavem Hoškem (International Double Reed Society Journal, 2003) a anotovaný přehled současné moravské hobojové tvorby po roce 1969. Marlen žije s manželem Vítězslavem Černochem v USA, je profesorkou hoboje na Grand Valley State University v Allendale, Michigan, kde i účinkuje na koncertech jako sólistka s GVSU komorním orchestrem, Symfonickým dechovým souborem a jako členka GVSU dechového tria. Jako členka souboru Open Gate vystupovala mimo jiné i v Carnegie Hall v New Yorku.\n\n"}
{"id": "234280", "url": "https://cs.wikipedia.org/wiki?curid=234280", "title": "Pražská škola ukrajinských emigrantských básníků", "text": "Pražská škola ukrajinských emigrantských básníků\n\nPražská básnická škola – souhrnný název pro početnou skupinu ukrajinských básníků, žijících a tvořících v meziválečném Československu. Za nejvýraznější osobnosti PBŠ jsou považováni Oleh Olžyč, Olena Teliha a Jevhen Malanjuk.\nPo zániku Ukrajinské národní republiky (1917–1919) a anexi většiny území Ukrajiny k SSSR ve 20. létech 20. století dochází k emigraci mnoha intelektuálů, jejichž ideologická a morálně-estetická kriteria byla neslučitelná s bolševickou totalitou, do zemí střední a západní Evropy. Vedle Polska, Německa a Francie to bylo především meziválečné Československo, v jehož demokratickém a snášenlivém klimatu našla azyl řada ukrajinských básníků. Při československém Ministerstvu zahraničí byl zřízen fond pomoci, ze kterého byla financována činnost exilových institucí. O jeho zřízení se osobně zasloužil 1. československý prezident T.G. Masaryk. Tato Masaryková finanční pomoc sehrála důležitou úlohu v rozvoji ukrajinské kultury.\n\n Už v roce 1921 je z Vídně do Prahy přestěhovaná Ukrajinská Svobodná Univerzita (od konce 2. světové války sídlí v Mnichově). Další naučné a vzdělávací instituce vyrostly jako houby po dešti. V roce 1922 byla v Poděbradech založená Ukrajinská hospodářská akademie, o rok později Ukrajinské studio výtvarných umění a Ukrajinský pedagogický institut Mychajla Drahomanova (1923) a v roce 1926 Ukrajinské gymnázium v Řevnici. Dalším místem vzdělávaní a působení mladých ukrajinských básníků byla Filosofická fakulta UK. Studovali zde Andrij Harasevyč (slavistika), Ivan Kolos (bohemistika – ukrajinistika), Oksana Ljaturynska, Oleksa Stefanovyč a Oleh Olžyč (archeologie).\n\nLiterární badatelé, zkoumající Ukrajinskou básnickou školu v Praze poukazují na její izolovanost, na nedostatek kontaktů s českými umělci (jako výjimka, potvrzující pravidlo se zpravidla uvádí literární styky Jevhena Malanjuka s J.S. Macharem). Jednou z příčin této izolovanosti mohla být zcela opačná politická orientace českých a ukrajinských básníků. Českoslovenští meziváleční literáti tíhli vesměs na levou stranu politického spektra a nacionální idea, opěvovaná pěvci Stepní Hellady nemohla být pro ně přitažlivou. Celá řada ukrajinských básníků působila v Organizaci ukrajinských nacionalistů (Irljavskyj, Teliha, Malanjuk,…). Oleh Olžyč byl dokonce ideologickým vůdcem OUN. Za svého duchovního otce si tato mladá generace básníků zvolila Dmytra Doncova.\n\nRomantická nálada boje za národní osvobození se odráží v poezii Pražské básnické školy. Motivy boje, monumentální hrdinství, dovolávaní se slavné minulosti, odkazy na folklor, archaickou společnost a slovanské (ale taky řecké a germanské) pohanství – toť základní rysy, které červenou nití spojují verše jednotlivých básníků. Forma básní zůstává konzervativní: vázané verše, pravidelný rytmus, příznačná pro neoklasiky a neoromantiky absence formálního experimentu. Poměrně časté je využití sonetů. Verše jsou místy zvukomalebné.\n\nZ různých důvodů se díla jednotlivých básníků omezila pouze na několik málo sbírek. V mnoha případech je to předčasná, tragická smrt. Leonid Mosendz (1897-1948), Maksym Hryva (1893 – 1931) a Jurij Darahan (1894 – 1926) umírají na tuberkulózu. Andrij Harasevyč (1917 – 1947) doplácí na svůj koníček – horolezectví, Ivan Irljavskyj (1919 – 1942), Olena Teliha (1907 – 1942) a Oleh Olžyč (1907 – 1944) zase na svou politickou angažovanost – byli brutálně popravení německými nacisty. Ani konce těch nejproduktivnějších básníků, kterým bylo dopřáno dlouhověkosti, nejsou nejšťastnější. Umírají v osamocení, odtržení od své vlasti, někdy i rodiny (Halja Mazurenko 1901 – 1998, Oksana Ljaturynska 1902 – 1970, Jevhen Malanjuk 1897 – 1968), v nuzných poměrech v útulcích pro přestárlé (Oleksa Stefanovyč 1899 – 1970).\nVýznam Pražské školy ukrajinských emigrantských básníků pro vývoj ukrajinské kultury je nesporný.\n\n\n\n"}
{"id": "234281", "url": "https://cs.wikipedia.org/wiki?curid=234281", "title": "National Geographic Channel", "text": "National Geographic Channel\n\nNational Geographic Channel je dokumentárně vzdělávací televizní kanál společnosti National Geographic Society. Vysílá převážně dokumentární filmy vlastní produkce. Začal vysílat ve Velké Británii v roce 1997. Krátce po spuštění se začal vysílat i v USA. National Geographic Channel má podobnou náplň jako třeba Discovery Channel.\n\n\n\"A1\" byl spuštěn 1. listopadu 1999. Tento kanál je zaměřen na pořady z oblasti lyžování, potápění, horská kola, surfování, cestování a další. Je dostupný v Singapuru, Hong Kongu, Jižní Koreji, Thajsku, Filipínách, Indonésii, Tichomořských ostrovech, Austrálii, na Středním Východě a v Evropě. Pomocí kabelové televizi je šířen na Středním Východě a Asii.\nDne 1. května 2007 byl tento kanál celosvětově přejmenován na \"Nat Geo Adventure\" a kromě Asijských oblastí byl tento kanál nahrazen programem National Geographic Wild Channel.\n\n\"Nat Geo Wild\" vysílá od 1. března 2007. Vysílá pořady o oceánech, národních parcích, divočině a nebezpečených zvířatech. Ve své domovině v Asii vysílá dvojjazyčně a to anglicky a kantonsky (hlavním jazykem čínské Provincie GuangDong). Od 1. září 2011 vysílá Nat Geo Wild v České republice a na Slovensku v češtině.\n\nNational Geographic Channel v České republice vysílá v teletextu na stránce 350 skryté titulky v českém jazyce u verze National Geographic Channel Hungary vysílající z digitální platformy UPC Direct, Digi TV, Skylink,CS Link. Společnost Channels, která tyto kanály v ČR zastupuje ale oznámila, že tento kanál bude dabován do češtiny v 2. čtvrtletí roku 2010. Kanál začal vysílat česky 1. dubna 2010.\n\n"}
{"id": "234287", "url": "https://cs.wikipedia.org/wiki?curid=234287", "title": "Frazém", "text": "Frazém\n\nFrazém neboli frazeologismus je ustálené spojení slovních tvarů slov s vlastním významem. Jedná se například o sousloví, rčení, pořekadlo, přirovnání či přísloví apod. Frazeologismy většinou výrazně posunují původní význam slov směrem ke zcela jinému smyslu sdělení.\n\nV rámci vymezení typů jsou frazémy podle sémantických kritérií pojmenování pro typ, ve kterém nedochází k výrazné desemantizaci komponent, ale jeho frazeologizovanost se více zakládá na ustálenosti používání a složení takového výrazu. Je to typ volnější než frazeologická spojení, tedy typ stojící na samé hranici frazeologie.\n\nIdiom (také idiomatické spojení) se chápe v poslední době jako synonymum k výrazu \"frazém\" s tím, že označení frazém zdůrazňuje formální (morfosyntaktickou) a idiom sémantickou (významovou) stránku téhož výrazu. Starší definice idiomu je \"výraz, jehož smysl není odvoditelný z jeho částí\".\n\nPříklady:\n\nSlovo frazeologie má dva významy: Jedná se o soubor všech frazeologismů daného jazyka nebo také o nauku, která frazeologismy daného jazyka zkoumá.\n\nNěkteré frazeologismy mohou vytvářet \"frazeologickou homonymii\", tedy dvojznačnost, resp. nejednoznačnost sdělení. V takovém případě je vždy nutno podle celkového kontextu sdělení (věty) usuzovat na to, zdali se jedná o přímý (původní) význam sousloví, anebo se jedná o jeho přenesený smysl, tedy že se jedná o skutečný frazeologismus.\n\nPříkladem frazeologické homonymie může být např. sousloví „lízat si rány“ – může vyjadřovat jak doslovný význam sdělení („kocour si líže rány, které mu způsobil sousedův pes“), tak o frazeologismus popisující např. náladu sportovního týmu po těžké porážce.\n\nV mnoha oborech se vyvinuly profesní hantýrky, které obsahují velké množství specializovaných frazeologismů, které mohou být mimo kontext daného oboru nesrozumitelné.\n\n\n"}
{"id": "234289", "url": "https://cs.wikipedia.org/wiki?curid=234289", "title": "Újezdec (okres Uherské Hradiště)", "text": "Újezdec (okres Uherské Hradiště)\n\nObec Újezdec se nachází v okrese Uherské Hradiště ve Zlínském kraji. Žije zde obyvatel. Nachází se nedaleko Buchlovic v blízkosti obce Medlovice. Sousedící obcemi jsou Medlovice, Hostějov, Syrovín a Vážany.\n\nPrvní písemná zmínka o obci pochází z roku 1437, kdy ji získal rod Jana Kužele z Žeravic. Obec koupil v roce 1595 Jiří Zikmund Prakšický ze Zástřizl a na Buchlově a obec se tak stala částí buchlovského panství.\n\n\n"}
{"id": "234292", "url": "https://cs.wikipedia.org/wiki?curid=234292", "title": "Jan Čermák (anglista)", "text": "Jan Čermák (anglista)\n\nJan Čermák (* 8. července 1962, Praha) je český lingvista, medievalista a překladatel z angličtiny a finštiny.\n\nV letech 1986-2008 působil v Ústavu anglistiky a amerikanistiky Filozofické fakulty Univerzity Karlovy, po jeho rozdělení se stal ředitelem nástupnického Ústavu anglického jazyka a didaktiky, kde působí dodnes. \n\nZabývá se historickým vývojem angličtiny, především historickou fonologií, morfologií a slovotvorbou. V oblasti literární pak především anglickým středověkem. Překládá z moderní, staré a střední angličtiny a z finštiny. \n\nJe synem překladatele a literárního historika, PhDr. Josefa Čermáka. \n\nDne 24. února 2014 byl na návrh Vědecké rady Univerzity Karlovy v Praze jmenován profesorem pro anglický jazyk. \n\nV roce 2017 obdržel finské státní vyznamenání Řád finského lva (rytíř 1. třídy), za výjimečné zásluhy o šíření povědomí o finské kultuře v České republice.\n\n\n\n"}
{"id": "234295", "url": "https://cs.wikipedia.org/wiki?curid=234295", "title": "Myroslav Popovyč", "text": "Myroslav Popovyč\n\nMyroslav Volodymyrovyč Popovyč ( , rusky Мирослав Владимирович Попович; 12. dubna 1930, Žytomyr, Ukrajina – 10. února 2018) byl ukrajinský filosof, historik, člen Národní akademie věd Ukrajiny.\n\nV roce 1956 absolvoval Filosofickou fakultu Kyjevské státní univerzity Tarase Ševčenka, v níž obhájil roku 1960 doktorskou práci na téma „Iracionalismus v současné francouzské filosofii“. V roce 1969 se stal vedoucím ústavu logiky a metodologie vědy tehdejší Akademie věd Ukrajinské SSR, v roce 2001 ředitelem Institutu filosofie H. Skovorody Národní akademie věd Ukrajiny a v roce 2003 akademikem Národní akademie věd Ukrajiny.\n\nByl autorem více než sta vědeckých prací, zaměřených na problematiku logiky, metodologie, filosofii vědy, filosofii a historii kultury. Zcela zásadní význam má Popovyčovo dílo „\"Úvod do dějin ukrajinské kultury\"“ („\"Нариси історії української культури\"“, 1999), která se v Ukrajině dočkala dvou vydání. V 2001 roce byl za ni Popovyč vyznamenán Státní cenou Tarase Ševčenka. Autor zde načrtává proces vývoje ukrajinské kultury od nejstarších časů až po současnost na pozadí indoevropské a slovanské mytologie.\n\n"}
{"id": "234297", "url": "https://cs.wikipedia.org/wiki?curid=234297", "title": "Římskokatolická církev v Německu", "text": "Římskokatolická církev v Německu\n\nŘímskokatolická církev je největší církví v Německu (protestantů je sice asi o 10 % více, ale jsou rozděleni do více církví). V prosinci 2005 se k ní hlásilo 25 870 000 (31,4 %) obyvatel Německa a nedělní katolické bohoslužby pravidelně navštěvovalo 3,7 miliónu obyvatel.\n\nRozmístění katolíků mezi německým obyvatelstvem je velmi nerovnoměrné - tradiční silně katolické oblasti jsou Bavorsko a Porýní, naopak slabá je pozice katolíků v sekularizovaném a tradičně protestantském bývalém Východním Německu.\n\nV moderní době dochází v rámci Německa k postupné sekularizaci společnosti, zejména pokud jde o bývalé Východní Německo (32,5 % Němců celkem a 70 % východních Němců se profiluje jako bez vyznání). Dochází k vystupování z církve i k poklesu návštěv bohoslužeb, vyšší mobilita obyvatel v rámci moderního Německa pak přispívá k pomalému rozřeďování kdysi nábožensky homogenních komunit a k růstu počtu sňatků mezi katolíky a protestanty. V Německu též jakožto nový fenomén sílí vliv islámu (aktuálně 4 % obyvatel).\n\nKatolická církev člení území Německa na 7 církevních provincií a 27 diecézí a arcidiecézí. Toto rozdělení je výsledkem rozsáhlé reorganizace římskokatolické církevní správy v německých oblastech po napoleonských válkách (a později ve 20. století), během níž některá starobylá biskupství (například Worms) zanikla.\n"}
{"id": "234298", "url": "https://cs.wikipedia.org/wiki?curid=234298", "title": "Smíšené manželství", "text": "Smíšené manželství\n\nSmíšené manželství (smíšený sňatek) je obecně termín popisující manželství, v němž se manželé mezi sebou odlišují v nějaké podstatné vlastnosti (krom pohlaví). Existují i užší použití termínu, např. kanonické právo katolické církve jej od roku 1983 používá jen pro manželství dvou křesťanů různých vyznání.\n\nNejvýznamnější souvislosti, v nichž se pojem používá, jsou nábožensky smíšená manželství (jsou-li manželé členy různých náboženství či náboženských společností, případně je-li jeden věřící a druhý nevěřící), rasově smíšená manželství, národnostně/jazykově smíšená manželství a sňatky mezi občany různých států.\n\nSmíšené sňatky s sebou mohou přinášet určité problémy, vycházející jak z přístupu okolí, tak z problémů, které vznikají z důvodu podstatných kulturních či náboženských odlišností mezi partnery, z nichž některé nemusí být ani na začátku vidět.\n\nV případě rasově smíšeného svazku (a dětí, které z něho vzešly) může dojít například k nepřátelským reakcím okolí.\n\nU nábožensky smíšeného svazku se mohou rychle objevit problémy plynoucí z odlišnosti vyznání partnerů - ať už jde o odlišné náboženské zvyky, spory o náboženskou výchovu dětí nebo už jenom o prostý fakt, že mnoho náboženství a církví takovéto svazky nepodporuje či přímo zakazuje. V Bibli se na několika místech židům zakazuje brát si manželky z pohanských národů, zákaz je stále aktuální v tradicionalistických proudech židovství.\n\nŘímskokatolická církev považuje fakt, že jeden ze snoubenců není pokřtěn, za překážku uzavření manželství, od níž lze za určitých okolností udělit dispens. V případě smíšeného manželství (v kanonickém právu tento pojem označuje od roku 1983 pouze manželství dvou křesťanů různého vyznání) takový sňatek zakazuje, nicméně uznává jeho platnost a za určitých okolností jej i umožňuje uzavřít před katolickým knězem. (rozdíl mezi překážkou a zákazem spočívá v tom, že zatímco sňatek uzavřený za existence nedispenzované překážky církev nepovažuje za platný, sňatek uzavřený navzdory nedispenzovanému zákazu pro ni platný je).\n\nV islámu obvykle platí, že muslim si smí vzít i ženu jiného náboženství knihy (tj. křesťanku či židovku), muslimka si však smí vzít jedině muslima.\n"}
{"id": "234299", "url": "https://cs.wikipedia.org/wiki?curid=234299", "title": "Erik Hornung", "text": "Erik Hornung\n\nErik Hornung (* 28. ledna 1938, Riga) je švýcarský egyptolog, profesor univerzity v Basileji. Zaměřuje se na egyptské náboženství, zejména na královské pohřební texty doby Nové říše.\n"}
{"id": "234301", "url": "https://cs.wikipedia.org/wiki?curid=234301", "title": "Kult předků", "text": "Kult předků\n\nKult předků (neboli manismus) je forma náboženství, jejímž základem je uctívání zemřelých předků. Kult předků se objevuje u mnoha společenství, která věří v posmrtný život. Tito lidé také často věří, že jejich zemřelí příbuzní mohou do jejich života zasahovat. Chtějí si je naklonit a přimět je, aby nezasahovali do jejich života negativním způsobem. Začnou jim proto prokazovat různými způsoby úctu (přinášením obětin apod), čímž kult předků vzniká.\n\nUctívání předků se nemusí vztahovat jen na přímé příbuzné, ale může se týkat i zemřelých daného kmene. Zvláštní úcta bývá prokazována zemřelým, kteří se za svého života těšili výsadnímu nebo důležitějšímu postavení než většina jiných členů daného společenství.\n\nPředpísemní lidé běžně věřili v posmrtný život. Věřili také, že jejich zemřelí předci mohou jejich život podle libosti ovlivňovat a měnit. Aby zabránili jejich negativním vlivům, začali jim přinášet oběti a dary. Pomocí rituálů si zajišťovali jejich přízeň. Tak došlo k postupnému zbožštění zemřelých a vzniku náboženství.\n\nNěkteří badatelé z konce 19. století v čele s Herbertem Spencerem považovali manismus za prvotní stupeň náboženství.\n\n\n"}
{"id": "234302", "url": "https://cs.wikipedia.org/wiki?curid=234302", "title": "Naos (starověký Egypt)", "text": "Naos (starověký Egypt)\n\nNaos (název odvozen od významu řeckého slova ναός (neutrum), latinsky cella, označujícího kultovní prostor antického chrámu) je zvláštní posvátná schrána, do níž byly ve starověkém Egyptě umísťovány kultovní sochy bohů. Protože v důsledku obřadu \"otevírání úst\" v kultovním obrazu bůh podle představ Egypťanů skutečně přebýval, byly dveře naa nejpozději v teologii Pozdní doby označovány jako \"„brána nebes“\". Stejným slovem bývá někdy označována i místnost, kde schrána stála.\n\nNaon stávalo ve svatyni v nejzazší části chrámu chápaného jako skutečný \"„příbytek boha“\". V nejstarších dobách bývalo zhotovováno ze dřeva nebo jiných rostlinných materiálů, od Staré říše většinou z tvrdých druhů kamene. Postupně se jeho podoba ustálila do tvaru hranolu až komolého jehlanu. Při výzdobě naa bývaly používány symbolické (například symbol okřídleného slunce) i architektonické prvky (zejména římsa a oblounek). V Pozdní době mělo stříšku připomínající nízkou pyramidu či spíše pyramidion, která symbolizovala mýtický „prvotní pahorek“ – místo stvoření světa.\n\n"}
{"id": "234305", "url": "https://cs.wikipedia.org/wiki?curid=234305", "title": "Naos", "text": "Naos\n\nSlovo naos může znamenat:\n\n"}
{"id": "234317", "url": "https://cs.wikipedia.org/wiki?curid=234317", "title": "Martin Klásek", "text": "Martin Klásek\n\nMartin Klásek (* 25. února 1957) je český loutkář, zpěvák, interpret Hurvínka a Spejbla a šéf uměleckého souboru Divadla Spejbla a Hurvínka. Do Divadla Spejbla a Hurvínka nastoupil v šestnácti letech jako technik. Zakrátko přechází do uměleckého souboru. První debut absolvoval v roce 1974 v dětské hře \"Hurvínek mezi broučky\". Od roku 1982, po několikaleté pauze, začal pravidelně alternovat Miloše Kirschnera. Po Kirschnerově smrti v roce 1996 se stal jeho nástupcem v interpretaci dvou hlavních loutek. Pro divadlo též napsal a režíroval několik her.\n\n\n"}
{"id": "234319", "url": "https://cs.wikipedia.org/wiki?curid=234319", "title": "Fokker F.VII", "text": "Fokker F.VII\n\nFokker F.VII byl nizozemský dopravní letoun z první poloviny 20. let 20. století. Typ existoval v jednomotorové a třímotorové variantě.\n\nPrvní prototyp (H-NACC) byl zalétán roku 1924 poháněný jedním řadovým motorem Rolls-Royce Eagle IX o výkonu 265 kW a téhož roku začala jeho sériová výroba. Letouny měly dvoumístnou otevřenou pilotní kabinu s čelním štítkem a mohly pojmout 8 cestujících. Holandská dopravní společnost KLM Royal Dutch Airlines zakoupila včetně prototypu čtyři stroje a pátý s motorem Napier Lion o 330 kW. Dva z nich později obdržely hvězdicové pohonné jednotky Jupiter VI o výkonu 353 kW. Prototyp pak vykonal mezi 1. říjnem a 24. listopadem 1924 první etapový let Amsterdam–Batávie.\n12. března 1925 vzlétl další prototyp (H-NAZC) modernizovaného stroje s řadovým motorem Packard Liberty o výkonu 295 kW. Tento letoun, označený v sériové výrobě jako F-VIIa byl dále modernizován. Změněn byl půdorys křídla s menším rozpětím, letouny měly instalované nové teleskopické podvozkové nohy s gumovými tlumiči a modernizací prošla také dvoumístná zakrytá kabina pro piloty. Z prvních sériových jednomotorových F-VIIa zakoupily čtyři USA, jeden odebralo Royal Air Force a jedenáct KLM. Holandské stroje poháněly hvězdicové motory Jupiter 9A o výkonu 295 kW, které se staly standardem pro většinu 44 vyprodukovaných Fokkerů F-VIIa. KLM později ve svých dílnách z náhradních dílů sestavila tři nové letouny.\nV březnu roku 1928 zakoupila dva jednomotorové F-VIIa (výr. č. 4918, H-NADG a výr. č. 4919, H-NADF) od KLM Československá letecká společnost, kterým byly přiděleny poznávací značky L-BAAH (v roce 1930 změněno na OK-AAH) a L-BAAI (OK-AAI). Druhý zmíněný stroj F-VIIa ČLS, zapsaný do československého leteckého rejstříku 26. března 1928, havaroval 21. září 1929 v husté mlze nedaleko Moravských Budějovic. Stalo se tak na trati Vídeň–Praha–Drážďany–Berlín za pilotáže Františka Novotného. Vážně poškozený Fokker byl později opraven, uveden do letuschopného stavu a znovu nasazen na linky ČLS. Svou službu v ČSR zakončily u MNO u leteckého pluku 5. Od června 1942 náležely do stavu chorvatského letectva (ev. č. 1901 a 1902). Stroje v ČSR poháněly motory Walter Jupiter IV o výkonu 420 kW a oba disponovaly osmi sedadly pro cestující.\nJednomotorové F-VIIa používala také švýcarská dopravní společnost Balair a dánské DDL a Skaneflyg. Polská společnost LOT zakoupila šest strojů F-VIIa s řadovými motory Lorraine-Dietrich 12Eb o výkonu 330 kW z nichž některé později obdržely motory Jupiter. Hvězdicové Jupitery poháněly také sedm letounů dodaných civilnímu přepravci CIDNA, která později šest strojů přepracovala na třímotorové F-VIIa/3m. Francouzský přepravce STAR používal tři Fokkery F-VIIa s řadovými motory Lorraine-Dietrich 12Ed, 12 holandských F-VIIa bylo také exportováno do USA, kde byly také licenčně vyráběny.\nF-VIIa s jedním řadovým motorem Lorraine sloužil jako vojenský v etiopském letectvu.\nV roce 1925 byla v USA pořádána soutěž spolehlivosti dopravních letounů Ford Reliability Tour, pro kterou Fokker upravil jeden F-VIIa na třímotorový typ F-VIIa/3m. Jeden motor Wright Whirlwind J-4 o výkonu 147 kW byl instalován v přídi, zbylé dva byly zavěšeny pod křídlem. Trať dlouhou 3060 km začínající i končící v Detroitu pilotoval osobně Anthony Fokker, který se stal rovněž vítězem soutěže. Po jejím ukončení stroj zakoupil Henry Ford, byl pokřtěn „Josephine Ford“ a věnován polární výpravě Richarda E. Byrda a Bennetta. Jako první letoun pak překonal 9. května 1925 severní pól.\nFokkerova pobočka v USA, společnost Atlantic Aircraft, začala variantu F-VIIa/3m vyrábět zejména pro armádu, sériová produkce probíhala také v Holandsku.\n\nPro polární expedici George H. Wilkinse byly v březnu 1926 zakoupeny dva letouny Fokker F.VII v jednomotorové i třímotorové konfiguraci. Jednomotorový Fokker pokřtěný „Alaskan“ byl zničen při havárii brzy po předání, druhý letoun jménem „Detroiter“ havaroval na druhý den. G. Wilkins se rozhodl pro spojení křídla Alaskanu s trupem Detroiteru a celou rekonstrukci zadal firmě Boeing v Seattlu. Při této příležitosti byla na renovovaný letoun namontována nestandardní směrovka a křídlo bylo opatřeno novým dílem zvětšujícím rozpětí.\nNevybavený drak letounu v roce 1927 zakoupil za 3000£ australský letec Charles Kingsford Smith, bývalý pilot 23. perutě Royal Flying Corps, který se chtěl pokusit o přelet Pacifiku. Svůj stroj nechal osadit trojicí motorů Wright Whirlwind a pojmenoval ho „Southern Cross“ (G-AUSU). Před dálkovým přeletem byl letoun upraven tak, aby mohl nést větší zásobu paliva společně se zesílením trupu a podvozku. 30. května 1928 odstartoval společně s Charlesem T. P. Ulmem, Američanem Harry W. Lyonem jako navigátorem a mechanikem Jamesem W. Warnerem z letiště Oakland Field u San Francisca a zamířil nad Havajské ostrovy. Let pak pokračoval nad souostroví Fidži a navzdory tropické bouři přistál 9. června 1928 na Eagle Farm Aerodrome v rodném Brisbane. Byl tak poprvé letecky překonán Tichý oceán v letovém čase 83 hodin 38 minut. Mezi 8. a 9. srpnem Ch. K. Smith uskutečnil přelet Austrálie z Melbourne do Perthu, 10. až 11. září přelétl z Tasmánie na Nový Zéland a 8. až 9. října zpátky z Blenheimu do Sydney. Na přelomu června a července 1929 „Southern Cross“ se Smithem uskutečnil etapový let Sydney–Londýn v rekordním čase 12 dní 14 hodin 18 minut. Po tomto rekordním letu prošel „Jižní kříž“ komplexní revizí ve Fokkerově továrně v Amsterodamu a v roce 1930 tak mohly jeho dálkové lety úspěšně pokračovat. V červnu Smith s mezinárodní osádkou přeletěl severní Atlantik z Irska do New Yorku s mezipřistáním na Newfoundlandu. V červenci 1930 na tento let navázal přeletem do San Francisca, čímž dokončil etapový oblet Země, který uskutečnil v průběhu 25 měsíců. Fokker poté létal v Austrálii a v polovině 30. let obdržel imatrikulaci VH-USU.\n\nOd roku 1928 byla po zkušenostech s větším křídlem vyráběna verze F-VIIb/3m, u níž byly také odstraněny nedostatky předchozích typů. Jejich největším odběratelem se stal dopravce KLM a východoindická KNILM. F-VIIb/3m provozovala také belgická společnost Sabena, kde byl v této zemi rovněž licenčně vyráben firmou SABCA v počtu 28 letounů. Licenční výrobu těchto letounů převzala rovněž továrna Romeo v Itálii, Plage i Laśkiewicz v polském Lublinu a ve Velké Británii firma Avro vyrobila 13 strojů pod označením Avro 618 Ten. Kromě civilního stroje byla vyráběna i vojenská verze pro bombardování. Licenci získala také firma Avia Praha, která tyto letouny začala vyrábět pod označením Avia F.VII.b/3m. Letouny si zakoupily i Československé státní aerolinie (OK-AFA až -AFE) a Baťova letecká společnost (OK-ATC, OK-AFE), a spolu s typy Fokker F.IXD a Fokker F.XVIII se staly nejrozšířenějšími čs. předválečnými stroji provozujícími mezinárodní lety. Letoun F.VIIb OK-AFC byl po dobu 200 letových hodin zkušebně osazen třemi dieselovými motory ZOD-260 z Československé zbrojovky Brno.\nU Československé letecké společnosti létalo v rozmezí let 1930 až 1937 celkem osm strojů Avia F-VIIb/3m (OK-ABM až -ABU) s trojicí motorů Škoda-Wright Whirlwind po 154 kW. U některých strojů byly poté nahrazeny pohonnými jednotkami Avia DR-14 o výkonu po 184 kW a nakonec Walter Castory popřípadě Aviemi Rk-17 po 187 kW. S letounem Baťovy letecké společnosti OK-ATC (výr. č. 12) osazeným motory Walter Castor vykonal Tomáš Baťa na přelomu let 1931/2 obchodní dálkový let Zlín–Batavia (Nizozemská východní Indie) a zpět v délce 22 000 km. Letoun OK-ABT (výr. č. 20) 24. října 1935 havaroval u Vlašimi vlivem zamrznutí karburátorů v silné vánici. Pilot Karel Balík, telegrafista Augustin Korotvička i sedm cestujících zůstali nezraněni. Patnáctý licenční F-VIIb/3m s motory DR-14 obdrželo vojenské letectvo, které stroj užívalo jako štábní.\nAvia vyrobila ještě další čtyři letouny na objednávku společnosti CIDNA. Za pohon byly vybrány motory Gnome-Rhône Titan po 176 kW, nebo Gnome-Rhône 7Kb a nesly imatrikulace F-ALGR, F-ALGS, F-ALGT a F-AMBH. Po sloučení všech francouzských leteckých společností roku 1933 přešly do služeb Air France.\n\nBěhem okupace Československa byly tři stroje F.VIIb/3m (D-AABO, D-AABS a D-AABN) s motory Škoda Rk-17 z majetku ČLS odprodány v roce 1942 Chorvatsku, kde létaly do roku 1944 s trupovými čísly 1903 až 1905.\n\n\n\n"}
{"id": "234320", "url": "https://cs.wikipedia.org/wiki?curid=234320", "title": "Asterios", "text": "Asterios\n\nAsterios (řecky Ἀστερίων, latinsky \"Asterios\") je v řecké mytologii jméno nejméně dvou mužů, jeden byl smrtelník a druhý mytologická bytost.\n\nDo mýtů se zapsal svou epizodní, přesto důležitou rolí: když Zeus svedl krásnou Európu, dceru krále Agénora, ona mu zplodila tři syny jménem Mínós, Rhadamanthys a Sarpédón.\n\nNejvyšší bůh Zeus se s Európou neoženil, ale z jeho vůle se jejím manželem stal krétský král Asterios. Jelikož sám byl bezdětný, tři syny své manželky poté adoptoval.\n\nOtcem tohoto Asteria byl obr Anax, syn Úranův a Gain, vládce v zemi Anaktoria (snad pozdější Mílétos).\n\nMladík jménem Mílétos, syn boha Apollóna a nymfy Areie. Byl prý milcem Sarpédonovým. Jeho bratr Mínós vypudil Míléta z Kréty, Mílétos potom uprchl do Malé Asie, kde založil město a pojmenoval je svým jménem.\n\nMílétos se utkal s obrem Asteriem a v boji ho zabil.\n\n"}
{"id": "234322", "url": "https://cs.wikipedia.org/wiki?curid=234322", "title": "Mílétos", "text": "Mílétos\n\nMílétos (latinsky \"Miletus\") je v řecké mytologii synem boha Apollóna a nymfy Areie. \n\nŽil na Krétě, říká se, že o jeho lásku usilovali všichni tři synové krásné Európy a nejvyššího boha Dia, on však z nich měl nejraději Sarpédona.\n\nSarpédonův bratr Mínós vyhnal Míléta z Kréty. Ten potom uprchl do Malé Asie, kde založil město \na pojmenoval je svým jménem. \n\nMílétos se později utkal s obrem Asteriem a v boji ho zabil...\n\n"}
{"id": "234324", "url": "https://cs.wikipedia.org/wiki?curid=234324", "title": "Prince of Persia: The Two Thrones", "text": "Prince of Persia: The Two Thrones\n\nPrince of Persia: The Two Thrones (Princ z Persie: Dva trůny) je šesté pokračování počítačové hry Prince of Persia a zároveň poslední (třetí) díl trilogie příběhu o Píscích času. Hra byla vydána v roce 2005 francouzskou vývojářskou firmou Ubisoft a navazuje na předchozí dva díly prince (Sands of Time, Warrior Within). Původní název hry měl být \"Prince of Persia: Kindred Blades\". Předělávka této hry vyšla také na platformách PSP a Wii pod názvem \"Rival Swords\".\n\nPříběh navazuje na konec předchozího dílu prince (Warrior Within), kdy princ porazí Dahaku a společně s Kaileenou se na lodi vrací do Babylónu. Po cestě princ zahazuje Amulet času od Farah (se kterou se vlastně nikdy nesetkal). Najednou začnou na loď dopadat ohnivé šípy a poté je loď poslána ke dnu ohnivou střelou z katapultu. Princ se vyplaví na břehu moře, rodné město je ve válce a Kaileena je zajata. Časem princ zjistí, že za všechno může vezír, který je kvůli tomu, že Písky času nikdy nevznikly, opět naživu. Princi nezbývá nic jiného, než vezíra znovu porazit.\n\nSouboje jsou podobné jako v předchozím díle prince (bojová komba, různé zbraně). Novinkou je možnost tzv. rychlého zabití, kdy princ pomocí několika rychlých a přesně mířených úderů umí zabít nepřítele, aniž by vzbudil pozornost okolí.\n\nK princovi v tomto příběhu začalo promlouvat jeho druhé temné já. Neprojevuje se pouze jeho sarkastickými poznámkami, ale v určitých částech hry se ve své druhé já přemění. Tento temný princ má k dispozici ostrý řetěz, který mu jednak usnadní souboje a dále mu pomůže zdolat některé pasti. Temnému princi ale neustále ubývá zdraví a doplnit ho může pouze nějaký písek. Zpátky do své podoby se princ vrátí při dotyku s vodou.\n"}
{"id": "234325", "url": "https://cs.wikipedia.org/wiki?curid=234325", "title": "Guma guar", "text": "Guma guar\n\nGuma guar nebo také guarová guma (E 412) je polysacharid s velkou viskozitou vyráběný z guarových bobů, semen rostliny Cyamopsis tetragonoloba podobné fazoli. Jde o rostlinu čeledi bobovitých, je to luštěnina, která se pěstuje hlavně ve střední Asii, především v Indii a Pákistánu. Potřebuje teplo, je to jednoletá, suchovzdorná, půdu zlepšující plodina. Jde o polysacharid dobře rozpustný ve vodě, patří k rozpustným vlákninám. Ve vodě totiž tvoří silně viskózní roztok i bez zahřívání, proto je využíván jako zahušťovadlo a stabilizátor disperzí v potravinách a také ve farmaceutickém a kosmetickém průmyslu.\n\nGuarová guma patří k rozpustným vlákninám. Vlákniny jsou látky, které procházejí trávicím traktem v nezměněné podobě. Přestože se nevstřebávají ani dále nemění, významně ovlivňují zdravotní stav člověka. Guarová mouka jako dietní vláknina podporuje pravidelnou činnost zažívacího ústrojí a stimuluje pohyb odpadních látek a toxinů ven z těla, tím také zamezuje nežádoucím bakteriím, aby se zdržovaly v těle. Je schopna také toxické látky absorbovat. Japonské studie dokonce popisují kladný vliv na vstřebávání vápníku z potravy.\n\nGuarová guma zpomaluje vyprazdňování žaludku a omezuje vstřebávání cukrů z potravy, zvyšuje i pocit sytosti. Dále brání vstřebávání cholesterolu a tuků ze střeva. Stává se tak vhodným léčebným doplňkem i v boji proti obezitě, cukrovce a zvýšené hladině cholesterolu. Účinek na hladinu cholesterolu v krvi se dá vysvětlit i zvýšeným „vychytáváním“ žlučových kyselin guarovou gumou ze střeva. Nedostatek žlučových kyselin vyvolá potřebu její zvýšené tvorby. Důsledkem je spotřebování přebytečného cholesterolu a tím i snížení jeho hladiny v krvi.\n\nPro dosažení potřebné viskozity stačí velmi malé množství guarové gumy (osmkrát méně než kukuřičného škrobu), proto se používá k zahušťování v mnoha druzích potravin (mléčné a mražené krémy, v jogurtech, zmrzlině, nebo v některých pudinkových či smetanových krémech, instantní polévky a omáčky, pekárenské výrobky, saláty, hořčice, tatarská omáčka atd.).\nGuma guar se prodává do mražených krémů, kterým přidává na objemu, zlepšuje jejich texturu a zvyšuje odolnost vůči tepelnému šoku. Prodlužuje také životnost pekařských výrobků, zahušťuje salátové zálivky, instantní polévky a omáčky a používá se k vytváření filmů na povrchu masných výrobků.\nPřidává se i do nápojů (Fanta). \n\nPři použití jako přídatná látka v potravinách může způsobovat alergii. U citlivých jedinců může guma guar způsobovat při styku s pokožkou kopřivku.\n"}
{"id": "234326", "url": "https://cs.wikipedia.org/wiki?curid=234326", "title": "Jan Šimůnek", "text": "Jan Šimůnek\n\nJan Šimůnek (* 20. února 1987, Praha) je český fotbalový obránce, od července 2017 hráč klubu Vasas SC. Jeho otec je bývalý ligový fotbalista Milan Šimůnek.\n\nV roce 2007 se umístil v anketě Sportovec Kladenska na 1. místě mezi jednotlivci.\n\nS fotbalem začínal ve Švýcarsku, kde žil se svými rodiči. Po návratu do Česka ho jeho otec, ač bývalý hráč SK Slavia Praha, nechal hrát v pražských Bohemians 1905. V žákovském věku byl dobrým útočníkem, a tak brzy přestoupil do Sparty Praha, kde začal hrát na postu stopera.\n\nV sezóně 2006/07 byl na hostování v SK Kladno. Tento ročník zakončil velkým úspěchem, kdy český národní tým do 20 let dovedl na mistrovství světa v Kanadě jako kapitán ke druhému místu.\n\nV srpnu 2007 přestoupil do VfL Wolfsburg za 150 miliónů korun, a stal se tak jedním z nejdražších hráčů odcházejících z Česka. V podzimní části jeho první sezóny v německé Bundeslize nastoupil jen k jednomu utkání na jednu minutu, ale na jaře se stal jednou z hlavních opor zadních řad Wolfsburgu. Na konci sezóny 2008/09 mohl Šimůnek s Wolfsburgem slavit mistrovský titul. Po sezóně ale odešel dosavadní trenér Wolfsburgu Felix Magath a nahradil ho Armin Veh. Ten nasadil Šimůnka do třetího zápasu a hned po 37 minutách ho vystřídal a už si do konce podzimní části ligy nezahrál. V létě roku 2010 přestoupil do 1. FC Kaiserslautern. V roce 2014 přestoupil do VfL Bochum. V červnu 2016 se dohodl na předčasném rozvázání smlouvy.\n\nV létě 2016 se vrátil do České republiky, posílil prvoligový klub FK Dukla Praha. Měl nahradit stopera Kasparse Gorkšse, který z Dukly odešel. Za Duklu odehrál v sezóně 2016/17 19 ligových zápasů, neskóroval.<br>\nV červenci 2017 přestoupil do maďarského klubu Vasas SC z Budapešti. Sešel se zde s krajanem Vítem Benešem.\n\nByl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaném v Kanadě získal stříbrné medaile, když ve finále podlehl Argentině 1:2.\n\nV A-mužstvu ČR debutoval 5. června 2009 ve vítězném přátelském utkání s Maltou (1:0). Celkem odehrál za český národní tým 4 zápasy (všechny v roce 2009), branku nevstřelil. Zúčastnil se turnaje ve Spojených arabských emirátech UAE International Cup.\n\n"}
{"id": "234332", "url": "https://cs.wikipedia.org/wiki?curid=234332", "title": "Lehovec", "text": "Lehovec\n\nLehovec je místní název oblasti v Praze, která se nachází východně od Hloubětína, nedaleko od Kyjí a Černého Mostu.\n\nNachází se zde sídliště stejného názvu, které bylo vybudováno v 70. až 80. letech (v letech padesátých teprve jen několik nižších cihlových domů a pouze na okraji této oblasti) a vede sem tramvajová trať (od 30. června 1976); v této době zde také i vznikla mimoúrovňová křižovatka ulic \"Poděbradská\", \"Kolbenova\" a \"Chlumecká\". Nachází se zde Kaufland, Penny a další menší obchody. Stojí zde základní škola Chvaletická. \n"}
{"id": "234337", "url": "https://cs.wikipedia.org/wiki?curid=234337", "title": "Hilderich", "text": "Hilderich\n\nHilderich (457–533) byl v letech 523–530 král Vandalů a Alanů v severní Africe.\n\nKdyž se konečně dočkal vlády, kterou mu tak houževnatě připravoval jeho otec Hunerich, byl už starší. Na rozdíl od svých předků byl slabým a měkkým vládcem, který zásadně změnil státní politiku vůči katolické církvi a dokonce podporoval katolíky, čímž si znepřátelil většinu Vandalů (převážně Ariánů), zároveň byl homosexuál – další tabu. S Východořímskou říší navázal přátelské styky a zřejmě kvůli tomu Hilderich vypověděl spojeneckou smlouvu s Ostrogóty. To se mu stalo osudným. Porážka vandalského vojska od Berberů a Maurů byla poslední kapkou trpělivosti vandalské šlechty. V květnu roku 530 ho povstalci pod vedením Gelimera sesadili a uvěznili. 19. května se Gelimer vyhlásil králem. Sesazení Hildericha poskytlo záminku Byzantskému císaři Justiniánovi na vyslání vojenské výpravy v čele s Belisarem. Ještě než dorazily vojenské jednotky, byl Hilderich okolo června roku 533 v Kartágu zavražděn.\n"}
{"id": "234339", "url": "https://cs.wikipedia.org/wiki?curid=234339", "title": "Aromaticita", "text": "Aromaticita\n\nAromaticita a antiaromaticita jsou vlastnosti určující aromatické uhlovodíky (areny) a antiaromatické uhlovodíky. Jsou známy i aromatické heterocyklické sloučeniny.\n\nAromatické sloučeniny musí splňovat následující podmínky:\n\nExistují také velmi reaktivní antiaromatické sloučeniny. Splňují první dva body aromaticity, ale liší se v počtu π elektronů, který je roven 4n (všimněte si nepárových elektronů ve schématu molekulových orbitalů).\n\n"}
{"id": "234342", "url": "https://cs.wikipedia.org/wiki?curid=234342", "title": "Antiaromaticita", "text": "Antiaromaticita\n\nAntiaromaticita je vlastnost cyklických molekul s systémem π elektronů, kdy mají tyto molekuly vyšší energii způsobenou 4\"n\" delokalizovaných elektronů (volných nebo π elektronů). Na rozdíl od aromatických sloučenin, u kterých platí Hückelovo pravidlo ([4\"n\"+2] π elektronů), jsou velmi reaktivní a nestabilní. Antiaromatické molekuly se mohou stabilizovat změnou tvaru, což vede ke ztrátě rovinné geometrie a tedy zániku některých π interakcí. Mají paramagnetický kruhový proud, zatímco u aromatických sloučenin je kruhový proud diamagnetický, což lze zjistit pomocí NMR spektroskopie.\n\nPojem \"antiaromaticita\" zavedl Ronald Breslow roku 1967 jako „stav, kdy cyklická delokalizace elektronů způsobuje destabilizaci“. Definice podle Mezinárodní unie pro čistou a užitou chemii (IUPAC) je následující: molekula musí být cyklická, rovinná a musí mít v cyklu zcela konjugovaný π systém, ve kterém je 4\"n\" elektronů (kde \"n\" je celé číslo). Tyto požadavky se liší od požadavků na aromaticitu tím, že u aromatických látek je počet elektronů 4\"n\" + 2. Nearomatické molekuly nejsou cyklické a/nebo rovinné, případně nemají zcela konjugovaný π systém. Rovinný tvar cyklického π systému je nutný k maximalizaci překryvu \"p\" orbitalů, které vytváří konjugovaný π systém.\n\nČasto je obtížné určit, jestli molekula je či není plně konjugovaná, pouze z její struktury: kvůli napětí mezi částmi molekuly může být konjugace narušena a ke zjištění, zda je látka skutečně antiaromatická, jsou tak potřeba další postupy.\n\nAntiaromaticita se může projevovat kineticky i termodynamicky. Antiaromatické sloučeniny mají často značnou reaktivitu. Je také možné změřit energii cyklického konjugovaného π systému; u antiaromatické sloučeniny bude její hodnota výrazně větší než u odpovídající srovnávací sloučeniny.\n\nDoporučuje se před prohlášením, že je nějaká látka antiaromatická, důkladně prozkoumat její strukturu. Potenciální enegie molekuly by měla být zjištěna pro různé geometrie za účelem odhalení případných odchylek od rovinného tvaru. \n\nParamagnetický kruhový proud způsobený delokalizací elektronů v antiaromatických sloučeninách lze pozorovat pomocí H NMR spektroskopie; tento proud vede ke změně hodnoty chemického posunu vodíkových jader, například u cyklododekahexaenu má uvnitř kruhu hodnotu 5,91 ppm a vně kruhu 7,86 ppm, zatímco obvyklá hodnota u nearomatických alkenů je 4,5 až 6,5 ppm. U antiaromatických látek je tento jev méně výrazný než u aromatických sloučenin.\n\nMnoho aromatických a antiaromatických molekul (například benzen a cyklobutadien) je příliš malých na to, aby měly protony uvnitř kruhu, kde lze výše uvedené jevy lépe využít ke odhadu, zda je látka aromatická, antiaromatická či nearomatická.\n\nI když existuje mnoho molekul, které by podle strukturního vzorce měly být antiaromatické, tak skutečně antiaromatických molekul je mnohem méně; často navíc nelze vytvořit derivát antiaromatické sloučeniny připojením antiaromatičtějších uhlovodíkových cyklů, protože by došlo ke ztrátě rovinného tvaru molekuly nebo konjugovaného π systému, čímž by se látka stala nearomatickou.\n\nPříkladem dobře prozkoumané antiaromatické sloučeniny je pentalen. Je byciklický, rovinný a má osm π elektronů, čímž splňuje definici antiaromaticity. Jeho dianiontová a dikationtová forma jsou obě aromatické, jelikož mají 4\"n\" + 2 π elektronů.<ref name=10.1002/poc.1907></ref>\n\nHexadehydro[12]anulen je, podobně jako [12]anulen, také antiaromatický. Jeho struktura byla zkoumána pomocí výpočetních metod, přičemž byla potvrzena antiaromaticita.\n\nCyklobutadien je obvykle považován za antiaromatickou sloučeninu. Měl by mít rovinnou cyklickou molekulu a 4 π elektrony v konjugovaném systému.\n\nBylo ovšem zjištěno, že tato látka není antiaromatická. Molekula cyklobutadienu je poněkud destabilizovaná, což se dříve přičítalo antiaromaticitě. Jeho π&nbdpelektrony ovšem nejsou delokalizovány mezi dvojnými vazbami, což molekule dává tvar obdélníku místo předpokládaného čtverce. V důsledku toho se cyklobutadien chová spíše jako dva alkeny spojené jednoduchými vazbami než jako cykloalkadien, a je tak více nearomatický než antiaromatický.\n\nI přes nepřítomnost π antiaromatické destabilizace nemá žádná podobná látka se 4\"n\" π elektrony (například cyklooktatetraen) takovou míru destabilizace, která je zde způsobena kombinací úhlového a trozního napětí a Pauliho odpuzování. \n\nCyklopentadienylový kation je rovněž ukázkovým případem antiaromatické sloučeniny. Obdobně jako u cyklobutadienu však mezi antiaromatické látky nepatří. Jeho singletový stav s nejnižší energií je antiaromatický, ovšem tripletový stav s nejnižší energií je aromatický je v důsledku Bairdova pravidla aromatický, přičemž v&roce 2007 bylo zjištěno, že tento tripletový stav je základní.\n\nDalším případem látky, která není antiaromatická, přestože se jako antiaromatická jeví, je cyklooktatetraen, který zaujímá vaničkovou konformaci. Jelikož jeho molekula není rovinná, tak i když má 4\"n\" π elektronů, tak tyto elektrony nejsou delokalizované a konjugované a tak není antiaromatická.\n\nAntiaromatické sloučeniny jsou kvůli antiaromatické destabilizaci často nestabilní a značně reaktivní; například cyklobutadien se rychle dimerizuje d nulovou energetickou bariérou za vzniku tricyklooktadienu.\n\nAntiaromaticita může téř výrazně ovlivnit disociační konstantu. Lineární molekula propenu má na sp uhlíkovém centru pK 44, což je způsobené rezonanční stabilizací vzniklého allylového aniontu. U obdobných cyklických systémů je rezonanční stabilizace výraznější, protože záporný náboj může být delokalizován na třech uhlících místo dvou. Cyklopropenylový anion má ale 4 π elektrony v cyklickém systému a je destabilizován kvůli své antiaromaticitě, což vede k výrazně nižší hodnotě disociační konstanty. Protože jsou antiaromatické sloučeniny nestálé a je obtížné s nimi pracovat, tak se antiaromatická destabilizační energie namísto experimentálních postupů obvykle zjišťuje pomocí výpočetních metod.\n\nNěkteré antiaromatické látky, zvláště pokud mají velké cykly (u kterých má antiaromatická destabilizace měnší vliv), jsou stabilní; například aromatickou sloučeninu 1 je možné zredukovat na sloučeninu 2 poměrně snadno. Antiaromatická látka 2 se přeměňuje reakcí se vzdušným kyslíkem zpět na látku 1, protože je aromatická sloučenina stabilnější.\n\nZtráta antiaromaticity je často hybnou sílou reakce. V následující keto-enolové tautomerizaci je enol stabilnější než původní keton, i když keton obsahuje aromatickou benzenovou skupinu (znázorněnou modře). V molekule je ovšem také laktonová skupina (znázorněná zeleně). Vliv antiaromatické destabilizace překoná i vliv ztráty aromatického benzenu.\n"}
{"id": "234343", "url": "https://cs.wikipedia.org/wiki?curid=234343", "title": "Viktor Emanuel", "text": "Viktor Emanuel\n\nJméno Viktor Emanuel nosí více různých osobností:\n\n"}
{"id": "234348", "url": "https://cs.wikipedia.org/wiki?curid=234348", "title": "Půvab", "text": "Půvab\n\nPůvab je obecné subjektivní označení pro vlastnost, která je někým vnímána jako mimořádně či výjimečně pěkného, oku lahodícího, lidské mysli mimořádně příjemného. Půvab čehokoliv většinou vyvolává v lidské mysli kladné emoce a to emoce velice příjemné. Půvab, ostatně tak jako jiné lidské emoce, je čistě subjektivní záležitost. To, co se jeví půvabné jednomu člověku, se nemusí jevit půvabné jinému člověku.\n\nOsobní půvab nějakého člověka bývá obvykle spojován nejen s vnímáním estetiky a krásy lidského těla, ale i může být vnímán i jako projevem jeho ducha. Půvabný člověk mívá své osobní kouzlo či charizma, které dokáže vyvolávat libé pocity v myslích většího množství lidí současně.\n"}
{"id": "234356", "url": "https://cs.wikipedia.org/wiki?curid=234356", "title": "Sandžak", "text": "Sandžak\n\nSandžak (v srbské cyrilici Санџак) je geografické a historické území na Balkáně v současnosti rozdělené mezi Srbsko a Černou Horu. Název je odvozen od Novopazarského sandžaku, bývalé správní oblasti Osmanské říše rozprostírající se (víceméně) na daném území. Do příchodu Osmanské říše na Balkán nesla především východní, menší část tohoto území název Raška.\n\nSandžak tvoří území protáhlého západo-východního tvaru, od bosenských až po kosovské hranice dlouhé zhruba 120 km a v opačném směru, mezi historickým územím Černé Hory a Srbska dlouhým 60 km. Jeho rozloha je 8 403 km \n\nÚzemí Sandžaku je velmi hornaté, nacházejí se zde četné náhorní plošiny a vrcholky hor dosahují nadmořské výšky až 2100 m (v severní části okolo 1400 m, v jižní 2100 m). \n\nŘeky, které oblastí protékají (např. Tara, Lim, Ljuboviđa, Uvac, Čeotina, Drina) vytvářejí hluboká a neprostupná údolí. Téměř všechny z nich se vlévají do Dunaje a patří k úmoří Černého moře.\n\nNejvětší město a tradiční centrum oblasti je Novi Pazar (cca 55 000 obyvatel) ležící v srbské části, v černohorské části je největší město Bijelo Polje. Obecně je oblast osídlena spíše méně; osídlení není souvislé (vzhledem k hornatému charakteru regionu).\n\nNa rozdíl od zbytku Srbska, kde bylo muslimské obyvatelstvo na počátku 19. století ze země vyhnáno a Černé Hory, do které se nikdy muslimové neusazovali je náboženské i etnické složení regionu velice pestré. Sandžak byl až do roku 1912 součástí Osmanské říše a platily v něm místní zákony, které upřednostňovaly muslimské obyvatelstvo. Městské obyvatelstvo proto zůstalo muslimského vyznání, zatímco venkovské zůstalo pravoslavné. V současné době se Sandžak rozdělil po etnické hranici spíše na sever a jih; v tom smyslu, že v jižní části (blízko Nového Pazaru) převažuje obyvatelstvo muslimské, zatímco v severních oblastech (Nova Varoš, Pljevlja) obyvatelstvo pravoslavné, převážně srbské.\n\nV srbské části Sandžaku žije podle sčítání lidu z roku 2011 následující obyvatelstvo:\n\n\nV černohorské části Sandžaku žije podle sčítání lidu z roku 2011 následující obyvatelstvo:\n\n\nSandžak je centrem srbské, resp. černohorské muslimské komunity. Jedno ze dvou islámských společenství Srbska sídlí v Novém Pazaru, kde se nachází také i islámská univerzita. \n\nOblast dnešního Sandžaku má – podobně jako Kosovo – klíčový význam pro formování středověkého srbského státu. Její většina byla známa pod názvem Raška a patřila srbskému středověkému státu během nejranějších dob jeho existence. Jižní část území Sandžaku byla součástí státního útvaru s názvem Duklja. Po Bitvě na Kosově poli v roce 1389 byla cesta pro tureckou invazi otevřená, a v první polovině 15. století tak postupně padla celá oblast pod osmanskou nadvládu. Turci na dobytém území zřídili tzv. Novopazarský sandžak, jako správní jednotku, která zahrnovala oblast, táhnoucí se od hranic dnešní Albánie až po Bosnu a Hercegovinu. Jak se na Balkáně rozšiřovaly křesťanské státy na úkor upadající Turecké říše, stal se Novopazarský sandžak víceméně tureckým koridorem, spojujícím Sarajevo se zbytkem impéria. Tento koridor však ztratil po Berlínském kongresu svůj význam, neboť byla Bosna a Hercegovina dána pod Rakousko-uherskou správu (oficiálně z důvodu rozsáhlých povstání křesťanského obyvatelstva, které Turci nebyli schopni potlačit). Sandžak sice zůstal Osmanské říši, nicméně vojensky na jeho území byly přítomné rakouské jednotky.\n\nPo vzniku Prizrenské ligy v druhé polovině 19. století byl mezi albánskými nacionalisty Sandžak začleněn do plánovaného albánského státu, který by se táhl až k bosenským hranicím na severu a hluboko do území dnešní Severní Makedonie na východě. Po vzniku samostatné Albánie ztratily tyto plány svůj význam.\n\nPrvní balkánská válka znamenala opětovné překreslení hranic Balkánu, především ústup Osmanské říše až do oblastí dnešní Thrákie. Sandžak byl rozdělen podle dnešních hranic mezi Srbsko a Černou Horu, což neslo velmi těžce především do té míry protežované muslimské obyvatelstvo. V roce 1912 získala Černá Hora od Turecka navíc i horská údolí v blízkosti masivů Prokletije a Komovi s městy Plav a Gusinje – která jsou osídlena především Muslimy, méně pak také Albánci.\n\nV průběhu první světové války drželo Sandžak opět Rakousko-Uhersko, po jeho rozpadu se stal součástí království SHS (resp. Jugoslávie). Zanikla tak hranice mezi Srbskem, Černou Horou, ale také Bosnou a Hercegovinou a Sandžak se stal regionem ve vnitrozemí jihoslovanského státu. Politicky se zdejší muslimské obyvatelstvo ztotožnilo převážně s Jugoslávskou muslimskou organizaci, či stranu Džemijet. Od roku 1929 byl po vnitřních reformách Sandžak přičleněn Zetské bánovině (s hlavním městem Cetinje). \n\nSandžak byl v dobách existence meziválečné Jugoslávie nerozvinutou oblastí, kde v průmyslu v roce 1931 pracovalo pouhých 3,9 % obyvatelstva; méně než v Kosovu, nebo Černé Hoře.\n\nZa druhé světové války získala celý Sandžak Černá Hora, kde vládla italská loutková vláda. Na jeho území však působily také partyzánské jednotky, které vznikaly především z řad místního obyvatelstva (dodnes je v Sandžaku poměrně silná partyzánská tradice, podobně jako ve zbytku Černé Hory). Mezi ně patřily např. Třetí proletářská sandžacká úderná brigáda. Přes Sandžak na přelomu let 1941 až 1942 odcházeli partyzáni do východní Bosny poté, co padla Užická republika.\n\nJugoslávští partyzáni, kteří s blížícím se koncem války svoji pozornost obraceli hlavně na otázky státoprávního uspořádání, nějakou dobu pomýšleli i o tom, že by se mohl Sandžak stát i samostatnou republikou socialistické Jugoslávie. Ačkoliv k tomu nedošlo, byl zřízen zárodek oblastního parlamentu, Antifašistická rada národního osvobození Sandžaku (ZAVNOS). Na druhém zasedání Antifašistické rady národního osvobození Jugoslávie nebyl statut Sandžaku řešen.\n\nPo skončení války byly obnoveny hranice v podobě před rokem 1918 a kulturní a ekonomická centra Sandžaku se tak stala součástí centrálního Srbska.\n\nPo roce 1974 byly v Jugoslávii posíleny prvky konfederativního státního zřízení, což se brzy začalo projevovat preferencí jednotných republikových ekonomik namísto jedné ekonomiky celojugoslávské. To postihlo i Sandžak, který byl rozdělen mezi Srbsko a Černou Horu, a který tak začal ztrácet z ekonomického hlediska charakter provázaného regionu.\n\nUdálosti předcházející rozpadu Jugoslávie ovlivnily Sandžak mnohem méně, než jakoukoliv jinou část federativního státu. Sandžak zůstal integrální součástí centrálního Srbska, byť některé politické skupiny iniciovaly referendum o autonomii oblasti (konalo se v říjnu 1991 a drtivá většina hlasujících se v něm vyslovila pro autonomii). Debaty o možné autonomii Sandžaku probíhají s občasnými přestávkami na srbské politické scéně dodnes.\n\nObyvatelstvo regionu je politicky rozděleno, stejně jako je tomu např. v případě Chorvatska, či Bosny a Hercegoviny, podle národnostního klíče. V Sandžaku působí Strana demokratické akce, kterou volí především muslimové. Pravoslavné obyvatelstvo volí majoritní srbské, resp. černohorské strany.\n\nBosňácké obyvatelstvo má svoji tzv. Bosňáckou národní radu (bosensky \"Bošnjačko nacionalno vijeće\") se sídlem v Novém Pazaru. \n\nRegion má svoji reprezentaci při Organizaci nezastoupených států a národů již od roku 1993.\n\nZ ekonomického hlediska patří Sandžak k zaostalým částem jak Srbska, tak i Černé Hory. Obyvatelstvo se živí převážně prvovýrobou (zemědělství, lesnictví, těžba surovin), ve městech se nacházejí menší průmyslové podniky.\n\nSandžakem prochází pouze železniční trať Bělehrad-Bar, která je mezinárodního významu a její dopad na regionální rozvoj je malý. Největší město v oblasti, Novi Pazar, nemá napojení na železniční síť a ostatní města na tom nejsou lépe. Hlavní silniční tahy přetínají Sandžak severo-jižním směrem. Dálnice přes region neprochází ani jedna, nicméně v souvislosti s výstavbou tzv. Koridoru 10 je dálniční spojení Černé Hory se Srbskem (přes Sandžak) plánováno.\n\n\n\n\n"}
{"id": "234359", "url": "https://cs.wikipedia.org/wiki?curid=234359", "title": "Hydrologická bilance", "text": "Hydrologická bilance\n\nHydrologická bilance spočívá ve vyjádření všech vstupů a výstupů vody z povodí a vyjádření změn v zásobách (∆S). Vstupy zahrnují především srážky (P), výstupy pak evaporaci (E), transpiraci (T) (někdy souhrnně označenou jako evapotranspiraci (ET) a celkový odtok(Q). Základní rovnice hydrologické bilance pro pevniny pak vypadá následovně:\n\nP - ET - Q = ∆S\n\nCelkový odtok lze dále rozdělit na povrchový odtok (Q), hypodermický odtok (Q) a základní(bazální) odtok (Q)\n"}
{"id": "234362", "url": "https://cs.wikipedia.org/wiki?curid=234362", "title": "Sandžak (administrativní jednotka)", "text": "Sandžak (administrativní jednotka)\n\nSandžak (z tureckého ', „praporec“, „vlajka“, doslova „kopí s koňským ohonem“ – jako vojenský odznak) nebo též livá\"' je nižší vojensko-správní jednotka v bývalé Osmanské říši. Sandžak se dále dělil na několik \"kaza\". Z několika sandžaků se skládal jeden \"vilájet\". V čele sandžaku stál mutessarif.\n\nSandžaky byly po svém vzniku v r. 1328 nejvyššími vojensko-správními jednotkami v Osmanské říši. Avšak již na konci 14. století se hlavní správní jednotkou říše staly \"bejler-bejiliky\" (pozdější vilájet), a sandžaky se staly druhotnou správní jednotkou (nicméně ne všechny sandžaky musely být začleněny do vilájetu, na některých nově dobytých územích byly zřizovány sandžaky podřízené přímo panovníkovi).\n\n\n"}
{"id": "234364", "url": "https://cs.wikipedia.org/wiki?curid=234364", "title": "Kvark u", "text": "Kvark u\n\nKvark u označovaný též jako horní (z anglického \"up\") je elementární částice. Jedná se o jednu z vůní kvarků.\n\nExistence tohoto kvarku byla navržena Gell-Mannem a Zweigem v rámci kvarkového modelu v roce 1964. První důkaz byl nalezen v rozptylových experimentech na urychlovači SLAC ve Stanfordu v roce 1967.\n\n\n\n"}
{"id": "234366", "url": "https://cs.wikipedia.org/wiki?curid=234366", "title": "Országház", "text": "Országház\n\nOrszágház, v doslovném překladů \"Zemský\" nebo \"Státní dům\", je jedním z národních symbolů Maďarska a jednou z nejstarších vládních budov v Evropě. Po roce 1989 rovněž symbolizuje návrat Maďarska ke svobodě a demokracii.\n\nOrszágház leží v Budapešti na nábřeží Dunaje. Hlavní průčelí budovy je obráceno směrem k řece, ale hlavní vchod je z náměstí Kossuth Lajos tér. Velkolepá budova a přilehlé náměstí mají celkovou rozlohu 65 000 m². Poblíže je stanice druhé linky metra Kossuth Lajos tér.\n\nKomplex Országházu je 268 metrů dlouhý a 123 metrů široký. Jeho novorenesanční kopule je 96 metrů vysoká, což má symbolický význam, připomínající datum příchodů Maďarů do vlasti v roce 896. Dále má budova ještě 10 dvorů, 27 bran (vchodů) a 29 schodišť.\n\nVnější stěny jsou zdobeny 88 plastikami maďarských náčelníků a králů, sedmihradských vojvodů, významných vojevůdců a dalších, kteří pozvedají zrak k 96 metrů vysoké kopuli, jež se tyčí nad symetrickými křídly budovy. Fresky v zasedacím sále zobrazují historický sněm z roku 1848 a korunovaci Františka Josefa I. roku 1867.\n\nPo vzniku Budapešti (spojením tří měst) v roce 1873 byla potřeba postavit novou reprezentativní vládní budovu. Tu navrhl architekt Imre Steindl. Stavba začala v roce 1885 a dokončena byla až v roce 1904. Pracovalo na ní přes 1000 dělníků; na stavbu bylo použito půl milionu kamenů a 40 kg zlata.\n\n\n"}
{"id": "234367", "url": "https://cs.wikipedia.org/wiki?curid=234367", "title": "Kvark d", "text": "Kvark d\n\nKvark d označovaný též jako dolní (z anglického \"down\") je elementární částice. Jedná se o jednu z vůní kvarků.\n\nExistence tohoto kvarku byla navržena Gell-Mannem a Zweigem v rámci kvarkového modelu v roce 1964. První důkaz byl nalezen v rozptylových experimentech na urychlovači SLAC ve Stanfordu v roce 1967.\nTeorie o existenci částic ještě základnějších, než do té doby dosud známých nebyla částí vědecké komunity přijata a skutečně doceněna byla až o několik let později.\n\n\n\n"}
{"id": "234371", "url": "https://cs.wikipedia.org/wiki?curid=234371", "title": "Kvark s", "text": "Kvark s\n\nKvark s označovaný též jako podivný (z anglického \"strange\") je elementární částice. Jedná se o jednu z vůní kvarků.\n\nPrvní výskyt podivné částice byl pozorován již v roce 1947 v souvislosti s kaony. Tato částice byla ztotožněna s podivným kvarkem po vytvoření kvarkového modelu Gell-Manem a Zweigem v roce 1964.\n\n\n\n"}
{"id": "234373", "url": "https://cs.wikipedia.org/wiki?curid=234373", "title": "Animatismus", "text": "Animatismus\n\nAnimatismus či dynamismus je víra v oduševňující moc přírody. Byl znám již u předpísemných národů, které přisuzovaly antropomorfní vlastnosti nejen zvířatům, ale i skalám, stromům či větru ap.\n\nNa přelomu 19. století a 20. století formuloval koncept animatismu britský antropolog Robert Marett. Animatismus považoval za prvotní formu náboženství, která dala vzniknout pozdějším složitějším náboženským systémům. \n\nAnimatismus byl do jisté míry reakcí na animistickou teorii o původu náboženství Edwarda Tylora. Část kritik směřovala ke skutečnosti, že pojem duše, ze kterého Tylor vychází, je až pozdějším jevem a prvopočátek náboženství tedy sahá do dřívějších dob, tzn. do dob spojených s animatismem.\n\n\n"}
{"id": "234374", "url": "https://cs.wikipedia.org/wiki?curid=234374", "title": "Kvark c", "text": "Kvark c\n\nKvark c označovaný též jako půvabný (z anglického \"charm\") je elementární částice. Jedná se o jednu z vůní kvarků.\n\nČástice obsahující půvabný kvark bývají také označovány jako \"půvabné\".\n\nExistence kvarku předpověděli Sheldon Glashow, John Iliopoulos a Luciano Maiani v roce 1970. Poprvé byl pozorován v roce 1974 objevem částice J/ψ. Tato částice byla objevena současně ve SLAC a BNL.\n\n\n\n"}
{"id": "234376", "url": "https://cs.wikipedia.org/wiki?curid=234376", "title": "Grand Prix Brazílie 1990", "text": "Grand Prix Brazílie 1990\n\nGrand Prix Brazílie 1990 ( XIX Grande Prêmio do Brasil), druhý závod 41. ročníku mistrovství světa vozů Formule 1 se po deseti letech vrací na trať Interlagos.\n\n XIX Grande Prêmio do Brasil\n\n\nPole position získal Ayrton Senna před stájovým kolegou Bergerem. Do kokpitu vozu Arrows se vrátil Alex Caffi, který v Arizoně chyběl z důvodu poranění ramene. Vozy s pneumatikami Pirelli nebyly tak konkurence schopné tak jako v USA. Dvojici McLarenu v první řadě, doplnily oba vozy Williams v pořadí Thierry Boutsen a Riccardo Patrese a za nimi obě Ferrari Nigela Mansella a Alaina Prosta. Jean Alesi s vozem Tyrrell byl nejrychlejším s pneumatikami Pirelli před Pierluigim Martinim na Minardi, Andreou de Cesarisem s vozem Dallara a Ligierem Philippa Alliota.\n\nHned po startu šel do čela Ayrton Senna před Bergerem, Boutsenem a Prostem. Gerhard Berger nedokázal uhájit pozici před dotírajícím Boutsenem. Během zastávek v boxech měl právě Boutsen incident, když narazil do připravené pneumatiky a musel vyměnit i nos vozu. Průběh závodu naznačoval, že vítězem se stane Senna, ale nečekaně se střetl s vozem Satoru Nakajima a musel zajet do boxu k výměně předního přítlačného křídla. V čele se tak ocitl Alain Prost s vozem Ferrari.\n\n\n\n\nSestřih nejzajímavějších okamžiků GP Brazílie 1990 na Youtube\n"}
{"id": "234377", "url": "https://cs.wikipedia.org/wiki?curid=234377", "title": "Kvark b", "text": "Kvark b\n\nKvark b označovaný též jako spodní (z anglického \"bottom\") je elementární částice. Jedná se o jednu z vůní kvarků.\n\nByl objeven pokusem č. E288 v roce 1977 ve Fermilabu kolizí produkující bottomonium. Po jeho objevu byla snaha pojmenovat jej \"beauty\" (angl. krása).\n\n\n"}
{"id": "234380", "url": "https://cs.wikipedia.org/wiki?curid=234380", "title": "Wolfgang Wolfram von Wolmar", "text": "Wolfgang Wolfram von Wolmar\n\nWolfgang Wolfram von Wolmar (9. června 1910 Vídeň – 2. prosince 1987) byl důstojník SS v hodnosti SS-Hauptsturmführer. Od konce vojenské správy Protektorátu Čechy a Morava (červen 1939) do října 1943 byl vedoucím „skupiny Tisk“ (\"Gruppe Presse\"), která byla podřízena kulturně-politickému oddělení Úřadu říšského protektora. V říjnu 1943 byl jmenován vládním radou a na pozici vedoucího „skupiny Tisk“ jej nahradil Arthur Söhnel.\n\nPatřil k mimořádně vlivným okupačním úředníkům, který prostřednictvím cenzury, tlakem nařízení a také formou osobních schůzek s šéfredaktory protektorátních periodik dokázal potlačit všechny náznaky nesouhlasu s německou politikou. Jeho oddělení denně zasílalo vydavatelům novin a časopisů instrukce o tom, jakých událostí si všímat a které ignorovat. Na základě jeho návrhu mj. český tisk radikálně omezil zpravodajství ze zahraničí. Navíc tyto informace směly pocházet pouze od německé agentury DNB (Deutsches Nachrichtenbüro).\n\nWolfram von Wolmar byl kromě své politické práce poměrně dobrým fotografem, jehož práce se objevovaly v řadě časopisů a knih. Velmi častým motivem jeho fotografií byli obyvatelé na východním bojišti poté, co tato území byla „osvobozena německou armádou od bolševismu“. Své snímky i texty většinou podepisoval šifrou WvW.\n\nAčkoli Československo později žádalo Německo o jeho vydání, aby ho mohlo soudit za válečné zločiny, nikdy nebyl před československý soud postaven.\n\n\n"}
{"id": "234381", "url": "https://cs.wikipedia.org/wiki?curid=234381", "title": "Kvark t", "text": "Kvark t\n\nKvark t označovaný jako svrchní (z anglického \"top\") je elementární částice. Jedná se o jednu z vůní kvarků.\n\nByl objeven v roce 1995 ve Fermiho laboratoři v Chicagu. Po objevu byla snaha pojmenovat jej truth (angl. pravda), ale název truth se neujal.\n\n\n\n\n"}
{"id": "234384", "url": "https://cs.wikipedia.org/wiki?curid=234384", "title": "EM", "text": "EM\n\nSpojení písmen E a M může mít různé významy:\n"}
{"id": "234385", "url": "https://cs.wikipedia.org/wiki?curid=234385", "title": "Rodier", "text": "Rodier\n\nRodier je univerzální indikátor používaný v analytické chemii.\n\n\n"}
{"id": "234386", "url": "https://cs.wikipedia.org/wiki?curid=234386", "title": "San Angeles", "text": "San Angeles\n\nSan Angeles je fiktivní město na Západním pobřeží státu Kalifornie v USA. Objevilo se ve filmu \"Demolition Man\", televizním seriálu \"Sliders\" (epizoda „Double Cross“), a v televizním seriálu \"\".\n\nVe filmu \"Demolition Man\" bylo San Angeles vytvořeno v roce 2010 po obrovském zemětřesení. Bylo vytvořeno z trosek měst San Diego, Los Angeles a Santa Barbara podle utopických představ Raymonda Cocteaua. Původní hustou zástavbu nahradily sporadicky roztroušené moderní domy v zeleni; bezpečnost vymáhá San Angeles Police Department, ačkoliv míra kriminality je zde velmi nízká a ochrana pořádku tudíž není náročná.\n\nV seriálu \"Sliders\" bylo San Angeles vytvořeno spojením rapidně se rozrůstajících měst Los Angeles a San Francisco v jediné megalopolis, stovky mil dlouhé. Toto město se nacházelo v alternativní linii. Tato alternativní Země trpěla kritickým nedostatkem přírodním zdrojů, proto se v pravidelných intervalech vypínala energie v celém městě aby se ušetřila.\n\nV seriálu \",\" je San Angeles jméno města, kde se nachází Hartfordovo sídlo (operativní základna Rangerů).\n\nSan Angeles bylo také zmíněno ve skriptech k filmu \"Blade Runner\".\n"}
{"id": "234387", "url": "https://cs.wikipedia.org/wiki?curid=234387", "title": "Sunbeam Matabele", "text": "Sunbeam Matabele\n\nSunbeam Matabele byl letecký motor firmy Sunbeam Motor Car Co. Ltd. Šlo o výkonný letecký motor, který navazoval na předchozí konstrukce stojatého šestiválce Amazon a vidlicového dvanáctiválce Cossack. V květnu 1918 byl úspěšně zkoušen na jednom letounu Airco D.H.4, ale ze zakázky na sériovou zástavbu motoru do D.H.4 nakonec sešlo.\n\nPo válce byl motor upraven pro neletecké použití jako Matabele II. Dva Sunbeamy Matabele poháněly rekordní britský automobil Sunbeam 1000 hp, který v roce 1927 jako první automobil překonal hranici 200 mil/hod (320 km/h).\n\n\n"}
{"id": "234388", "url": "https://cs.wikipedia.org/wiki?curid=234388", "title": "Sarpédón", "text": "Sarpédón\n\nSarpédón (2. p. \"Sarpédonta\", latinsky \"Sarpedon\") je v řecké mytologii jméno dvou hrdinů, kteří však jsou podle některých pramenů ztotožňováni. Oba jsou synové nejvyššího boha Dia.\n\nEurópa byla dcera krále Agénora. Byla tak krásná, že se do ní zamiloval sám nejvyšší bůh Zeus a proměněn v bílého býčka, unesl ji na Krétu a tam se s ní spojil v milostném objetí. Európa mu porodila celkem tři syny jménem Mínós, Rhadamanthys a Sarpédón.\n\nEurópa měla čtyři bratry, kteří se jmenovali Kadmos, Foiníx, Fíneus, Kilix a Thasos. Žádný z nich ji však nenašel a ukončil své putování v zemi, jíž nakonec vládl.\n\nKdyž Zeus Európu opustil, z jeho vůle se jejím manželem stal krétský král Asterios. Toto manželství nepřineslo žádné potomky, takže Asterios všechny tři syny krásné Európy adoptoval.\n\nKdyž hoši přišli do let, vedli spolu hádky o lásku mladého krásného Míléta. Když Mílétos dal přednost Sarpédontovi, vyhnal ho Mínós z Kréty. Mílétos se uchýlil do Malé Asie, založil tam město, kterému dal své jméno.\n\nTaké Sarpédón byl nucen Krétu opustit, jeho bratr Mínós ho vyhnal, aby se nemusel dělit o dědictví po smrti nevlastního otce Asteria, po němž převzal vládu. Sarpédón uprchl do Kilikie v Malé Asii, pomohl tamním obyvatelům porazit nepřítele a stal se sám jejich králem.\n\nZeus daroval Sarpédontovi výsadu, že může žít po dobu tří generací. Tak se skutečně stalo, až Sarpédón po tak dlouhé době zemřel, jeho nástupcem se stal Lykos a království po něm bylo nazváno Lykie.\n\nJeho bratři Rhadamanthys a Mínós si rozdělili dědictví a moc po králi Asteriovi. Mínós se oženil s Pásifaé, která porodila netvora Mínotaura. Jemu postavil slavný Daidalos rozlehlý labyrint.\n\nPo smrti se oba tito bratři setkali v říši mrtvých, kde Rhadamanthys i Mínós (a s nimi Aiakos) z vůle Dia vykonávali soud nad mrtvými.\n\nByl rovněž potomkem nejvyššího boha Dia, jeho matkou byla Láodameia, dcera hrdinného Bellerofonta.\n\nByl účastníkem trojské války a byl proslulý silou a statečností. Byl spojencem trojského krále Priama. Vypráví se, že zachránil trojského velitele Hektora, když ho velkým kamenem omráčil Řek Aiás.\n\nZ války se však nevrátil, padl rukou Patrokla, přítele velkého hrdiny Achillea. Jeho otec Zeus ho chtěl zachránit, osudem však bylo určeno, že musí zemřít.\n\nNa příkaz Dia ho aspoň bůh smrti Thanatos odnesl do Lykie, aby mohl být pohřben v rodné zemi.\n\n"}
{"id": "234390", "url": "https://cs.wikipedia.org/wiki?curid=234390", "title": "Nógrád", "text": "Nógrád\n\nNógrád (česky Novohrad) je župa v severním Maďarsku. Na severu sousedí se Slovenskem, na východě krátce se župou Borsod-Abaúj-Zemplén, na jihovýchodě se župou Heves, na jihozápadě se župou Pest. Župa v této podobě vznikla správní reformou v roce 1950, ale má dlouhou historickou tradici. Tvoří jižní část původního Novohradska, jehož zbytek leží na Slovensku v okolí Lučence.\n\nŽupa leží v na maďarské poměry kopcovité krajině pohoří Cserhát. Zasahuje sem i nejvyšší maďarské pohoří Mátra. Hlavními řekami jsou Zagyva, která zde i pramení, a pohraniční Ipeľ (\"Ipoly\").\n\nI přes blízkost Budapešti se župa se nachází v poměrně periferní dopravní poloze. Z hlavních silnic tudy prochází jen na západě silnice č. 2 (E77 Budapešť - Krakov), a na východě silnice č. 21 Hatvan - Salgótarján - Fiľakovo, souběžně s hlavní železnicí v téže trase.\n\nPřibližně uprostřed župy se nachází zachovalá vesnice Hollókő, zapsaná na seznamu UNESCO.\n\n\n\n"}
{"id": "234392", "url": "https://cs.wikipedia.org/wiki?curid=234392", "title": "The Colour and the Shape", "text": "The Colour and the Shape\n\nThe Colour and the Shape je druhé řadové album kapely Foo Fighters. Vyšlo v roce 1997. Bylo prvním albem Foo Fighters, na kterém hrála celá kapela. Debutovou desku \"Foo Fighters\" si totiž Dave Grohl nahrál celou sám (s jedinou výjimkou, kdy na kytaru hrál Greg Dulli). Album produkoval Gil Norton, který se proslavil svojí prací s Pixies. V roce 1998 bylo nominováno na cenu Grammy v kategorii Nejlepší rockové album. V roce 2007, ku příležitosti desátého výročí vydání desky, vyšla reedice, která obsahuje navíc 6 bonusových písní. ( Requiem, Drive Me Wild, Down In The Park, Baker Street, Dear Lover, The Colour And The Shape)\n\nDave Grohl – zpěv, kytara, bicí \nPat Smear – kytara \nNate Mendel – baskytara \nTaylor Hawkins – bicí, perkuse (v \"Requiem\", \"Drive Me Wild\" a \"Baker Street\") \nWilliam Goldsmith – bicí (v \"Doll\" a pomalé části \"Up In Arms\") \n"}
{"id": "234394", "url": "https://cs.wikipedia.org/wiki?curid=234394", "title": "Virgule", "text": "Virgule\n\nVirgule ve formě proutku, pružiny, drátu atd. je označení pomůcek provozovatelů proutkaření, telestézie, psychometrie, magie, jasnovidectví a léčitelství.\n\nNa podobných principech má být založeno též siderické (magické) kyvadlo, které se však používá jinými postupy a často i k jiným účelům.\n\nPodle některých prací se jedná o pouze pomůcky pro zesílení reakcí organismu na působení měřitelných fyzikálních vlivů (malé změny gravitačního, elektrického či magnetického pole, infrazvuků nebo koncentrace iontů).\n\nVirgule je používána nejčastěji k hledání vodních zdrojů, geologických poruch, geopatogenních zón, poruch na potrubí, archeologických nálezů, vzácných nerostů, ložisek rud, ropy a dalšího nerostného bohatství, dále k diagnostice nemocí, případně i jejich léčbě. Obecně jde tedy o zjišťování přítomnosti a množství libovolné látky, vlastnosti či vlivu.\n\nÚspěšnost nebyla vědecky prokázána. \n\nProutkaření podporoval v nedávné minulosti také někdejší československý ministr školství a kultury, matematik a psychotronik RNDr. František Kahuda (1911–1987) v rámci tzv. psychoenergetiky a hypotézy elementárních částic duchovní energie (mentionů).\n\nSvětoví i čeští fyzikové zvláštní působení virgule vesměs odmítají, výslovně to vyjádřil například Český klub skeptiků Sisyfos nebo fyzikové RNDr. Emil Kašpar, DrSc.(1907–1998) a RNDr. Luděk Pekárek. Fyzik Pekárek je podle článku Milana Koukala v časopise 21. století přesvědčen, že původ „proutkohybných“ sil není ani ve vnějších zdrojích ani ve zvláštních schopnostech proutkaře, ale ve zvláštním stavu napětí zdeformované pružné virgule, a že dokáže sestrojit zařízení, kterými se napodobí proutkařské manipulace s virgulí, siderickým kyvadlem a podobně. Pekárek rovněž věří, že by bylo zásadně možné, avšak neproveditelné dokázat u každého jednotlivého proutkaře, že takové mimořádné schopnosti nemá.\n\nČlánek v časopise Sisyfos uvádí, že skeptická skupina Tampa Bay Skeptics při pokusu před televizními kamerami prokázala, že James D. Moore z Floridy, který tvrdil, že jím dodávanými plastikovými virgulemi lze nalézt skryté zlato, stříbro nebo šperky, dosahoval při testu výsledků, které se neliší od náhodného odhadu. Není znám žádný řádně provedený fyzikální test, který by prokázal signifikantní rozdíl mezi výsledky virgule a náhodného výběru.\n\nPodle fyzika docenta Milana Rojka (a podle mnoha uživatelů virgule či kyvadélka) je pohyb virgule závislý jen na drobné změně v rukou proutkaře, zpravidla nevědomé, ovšem příčinu a zákonitosti tohoto nevědomého ovlivnění článek neanalyzuje. V praxi se obvykle jedná o situaci, kdy držitel virgule může díky dlouhodobým zkušenostem rozeznat hydrologické poměry v krajině podle terénu nebo třeba druhu vegetace a díky domu odhadne místo, kde se může nacházet zdroj vody. Jeho tušení pak vyvolá nepatrný podvědomý pohyb ruky, který stačí k tomu, aby uvolnil energii napjatého proutku. Neznamená to přitom, že by muselo jít o vědomý podvod. Vše se děje podvědomě a sám proutkař věří, že jeho ruku řídí proutek, i když je tomu patrně naopak.\n\nNa první pohled se zdá, že když virguli člověk jen drží, není možné, aby se sama točila. Ale působí tu deformační energie. Napružená virgule i nepatrnou změnu v poloze rukou indikuje zřetelným pohybem volného konce vzhůru nebo dolů. Tento princip je u všech typů virgulí stejný. Podobným případem jako virgule je siderické kyvadélko, které citlivě indikuje i nepatrné pohyby ruky. Původ těchto pohybů zůstává nevysvětlen. Jde zde o stejný problém jako v předchozím případě a jen nepatrná změna ovlivní pohyb siderického kyvadélka. Proutkaření je podle Rojka i podle dalších příznivců i odpůrců těchto postupů motorický nácvik jako například jezdění na kole.\n\n\nSiderické (lat.. „hvězdné, zářící“) nebo magické kyvadlo či pendl (z lat. \"pendulum\", kyvadlo) předmět, zpravidla z materiálu vyšší hustoty, např. kov či kámen, zavěšený na jednoduchém nebo dvojitém provázku nebo řetízku, většinou pro držení v jedné ruce) se používalo rovněž v mnoha kulturách odedávna, mnohdy v kombinaci s virgulí. Je údajně přesnější a citlivější, mezi virgulí a siderickým kyvadlem je prý rozdíl jako mezi skládacím metrem a noniovým posuvným měřítkem.\n\n\n"}
{"id": "234401", "url": "https://cs.wikipedia.org/wiki?curid=234401", "title": "Zimní olympijské hry 1936", "text": "Zimní olympijské hry 1936\n\nIV. zimní olympijské hry se uskutečnily ve dnech 6. až 16. února 1936 v Německém Garmisch-Partenkirchenu. Do programu olympijských her bylo poprvé zařazeno alpské lyžování. Československé barvy zde hájilo 55 sportovců, z toho 5 žen. I přes několik dobrých umístění na medaili žádný nedosáhl.\n\n\n"}
{"id": "234402", "url": "https://cs.wikipedia.org/wiki?curid=234402", "title": "Zimní olympijské hry 1948", "text": "Zimní olympijské hry 1948\n\nV. zimní olympijské hry se uskutečnily ve dnech 30. ledna až 8. února 1948 ve švýcarském Svatém Mořici. Československé barvy hájilo 47 reprezentantů, z toho 6 žen. Největšího úspěchu dosáhli hokejisté. Ani jeden zápas neprohráli, a jen díky horšímu skóre skončili na druhém místě za Kanadou, s kterou remizovali. Výborně se prezentovaly i československé krasobruslařky, když Jiřina Nekolová obsadila čtvrté a Ája Vrzáňová páté místo.\n\n"}
{"id": "234406", "url": "https://cs.wikipedia.org/wiki?curid=234406", "title": "Grotta Gigante", "text": "Grotta Gigante\n\nJeskyně Grotta Gigante, slovinsky Briška jama, známá také jako \"Riesengrotte\" či \"Grotta di Brisciachi\", je obří jeskyně na italské straně Krasu poblíž Terstu a státní hranice se Slovinskem. Hlavní prostora v jeskyni \"Grande Caverna\" je velká 98,5 m na výšku, 76,3 m široká a 167,6 m dlouhá a byla zapsána v Guinnessově knize rekordů jako největší turisticky navštěvovaná jeskynní prostora na světě. Jeskyně obsahuje mnoho obrovských stalaktitů a stalagmitů, některé z nich velmi krásné. Průměrná teplota v jeskyni je 11 °C, vlhkost dosahuje 96%.\n\nJeskyně se nachází zhruba 200 metrů severně od vsi Borgo Grotta Gigante/Briščiki poblíž železniční tratě Villa Opicina - Aurisina. Lokalita přináleží do katastrálního území obce Sgonico/Zgonik v italském územním spolku obcí Guiliana autonomního regionu Furlánsko-Julské Benátsko. Nejbližší místa na pobřeží Jaderského moře jsou od jeskyně vzdálena vzdušnou čarou necelé 3 kilometry jihozápadním směrem.\n\nJeskyni objevil Antonio Federico Lindner v roce 1840. V té době byla krasová oblast v okolí Terstu prohledávaná kvůli vodě z podzemní řeky Timavo, kterou chtěli přivést akvaduktem do města. Jeskyni zmapoval v roce 1897 Andrea Perko, v roce 1908 pak byla zpřístupněna. V roce 1957 bylo do jeskyně zavedeno elektrické osvětlení.\n\nSoučástí návštěvnického areálu je tako Vědecké speleologické muzeum (italsky \"Il Museo scientifico speleologico della Grotta Gigante\"). První muzejní expozice zde byla otevřena již v roce 1963. Později bylo muzeum přebudováno a rozšířeno a od roku 2014 existuje pod novým názvem, charakterizujícím širší využití muzejních prostor. Kromě podrobných informací o charakteristice a historii jeskyně Grotta Gigante jsou zde jednotlivé části expozice věnovány též paleontologii, archeologii a historii Terstského krasu, podzemní fauně a flóře krasového území.\n\n"}
{"id": "234410", "url": "https://cs.wikipedia.org/wiki?curid=234410", "title": "Životice (Havířov)", "text": "Životice (Havířov)\n\nŽivotice ( \"Żywocice\", \"Zywotitz\", \"Žywotitz\", dříve \"Ziwotitz\") je součást statutárního města Havířov v okrese Karviná, v Moravskoslezském kraji. K Havířovu byla původní obec připojena v roce 1960.\n\nDo městské části zajíždí linky MHD Havířov č. 402, 413 a 420. Východní část obce protíná silnice II/474 a západní část silnice III/4742, která je v celé své délce součástí tzv. Těrlického okruhu, na kterém se každý rok v srpnu konají motocyklové závody o Havířovský zlatý kahanec. Životice jsou známé také tradičním pěstováním jablek a dalších plodin pod záštitou společnosti Sady Životice.\n\nOdehrála se zde tzv. životická tragédie, kdy 6. srpna 1944 němečtí vojáci zavraždili 36 vesničanů, většinou místních Poláků.\n\n"}
{"id": "234411", "url": "https://cs.wikipedia.org/wiki?curid=234411", "title": "Fiat A.12", "text": "Fiat A.12\n\nFiat A.12 (v literatuře se objevuje i pod označením Fiat A-12) byl řadový stojatý vodou chlazený šestiválec o výkonu 260 k (191,2 kW), letecký motor vyráběný italskou automobilkou Fiat v letech první světové války. Později byla zavedena do výroby verze Fiat A.12bis o výkonu 300 k (220,65 kW).\n\nPoháněl mimo jiné letouny Caproni Ca.4, Caproni Ca.5, Savoia-Pomilio S.P.2, Savoia-Pomilio S.P.3, Airco D.H.4, Airco D.H.9, Vickers Vimy (třetí prototyp, s/n B9954) či část produkce strojů Bréguet Bre.14 A2.\n\n\n"}
{"id": "234414", "url": "https://cs.wikipedia.org/wiki?curid=234414", "title": "Roman Turek", "text": "Roman Turek\n\nRoman Turek (* 21. května 1970 Strakonice) je bývalý hokejový brankář. Naposledy hrál za HC České Budějovice v extralize. Předtím hrál 9 let v NHL v týmech Dallas Stars, St. Louis Blues, a Calgary Flames. Roku 1996 se stal mistrem světa na mistrovství světa ve Vídni, s Dallasem Stars vyhrál Stanley Cup v roce 1999 a obdržel William M. Jennings Trophy v letech 1999 a 2000.\n\nV současnosti se věnuje trénování, působí jako asistent trenéra a trenér brankářů u týmu HC České Budějovice.\n\nHokeji se věnoval od dětství a už od 7 let chytal za mládežnické kluby ve Strakonicích. V roce 1986 přešel do juniorského týmu TJ Motor České Budějovice, kde zůstal do roku 1988. Během vojenské prezenční služby hrál za VTJ Písek. Roku 1988 vyhrál s českým týmem do 18 let mistrovství Evropy.\n\nDo NHL byl vybrán při draftu v roce 1990 týmem Minnesota North Stars. Chytal však za extraligové HC České Budějovice až do roku 1995 (jen na jednu sezonu tým spadl do 1. ČNHL). V roce 1994 získal Zlatou hokejku pro nejlepšího českého hokejistu roku. V sezóně 1995-96 chytal za tým norimberských tygrů, EHC Norimberk. V letech 1993-1996 se účastnil hokejových mistrovství, v roce 1996 pomohl týmu získat zlatou medaili na mistrovství světa ve Vídni. Roku 1994 se účastnil také olympiády v norském Lillehammeru a roku 1996 Světového poháru, kde český tým skončil až osmý.\nDíky těmto úspěchům se dostal do NHL, do týmu Dallas Stars na tři sezóny, ale jen jako náhradník za Eda Belfoura (v sezóně 1997-98 krátce chytal za tým IHL Michigan K-Wings). Jako náhradník v Dallasu Stars vyhrál i Stanley Cup v roce 1999. Za tuto sezónu získali Roman Turek a Ed Belfour cenu William M. Jennings Trophy. Po zisku Stanley Cupu byl prodán do St. Louis Blues, kde chytal jako brankářská jednička. Zde chytal dvě sezóny (1999-2000 a 2000-2001), v první získal opět Jennings Trophy. Poté odešel do Calgary Flames, které pomohl dostat se do finále play-off NHL s Tampou Bay Lightning (prohráli až v sedmém zápase). Ve Flames zůstal až do výluky v sezóně 2004-2005, v níž hrál za HC České Budějovice. V Českých Budějovicích po této sezóně zůstal. Svůj odchod z NHL ohlásil 9. srpna 2005. V roce 2010 oznámil konec kariéry.\n\nRoman Turek používá jako hlavní motiv na svých maskách maskota hudební skupiny Iron Maiden, Eddieho. Odtud pochází i jeho hojně používaná přezdívka \"Eda\".\n\n\n\n"}
{"id": "234416", "url": "https://cs.wikipedia.org/wiki?curid=234416", "title": "Kras (pohoří)", "text": "Kras (pohoří)\n\nKras (italsky Carso) nebo také Klasický kras či Krasová plošina, je rozsáhlé území tvořené mnoha horskými skupinami a stejným geologickým složením. Jeho součástí je stejnojmenná přímořská plošina Kras na hranicích mezi jihozápadním Slovinskem a severovýchodní Itálií (Triestský záliv). Kras není samostatným horským masivem, ale seskupením několika masivů. Řadí se pod Dinárské hory. Podle názvu tohoto regionu vznikl geologický pojem kras.\n\nKras se rozkládá na jih od Julských Alp a nemá jednotnou hřebenovou linii. Na severu Krasu se rozkládá skupina Porezen. Charakteristické jsou pro ni bohaté lesy a poměrně vysoké masivy (až 1 622 m). Jižně od této části se zvedá do výše takřka 1 500 m náhorní plošina Trnovski Gozd (Mali Golak 1 495 m), která má již výrazný krasový reliéf. Dalším, vskutku krasovým masivem, zahrnutým pod slovinský Kras je Hrušica, kde se nacházejí nejznámější jeskyně (Postojnské jeskyně a Škocjanské jeskyně). Ta zaujímá plochu kolem 100 km². Na východ od toku řeky Pivka leží plošně malá, ale divoká skupina Javorniki (Škodovnik 1 260 m) s největším výskytem medvědů na celém území Krasu. Na jihovýchodě na tyto masivy navazují menší skupiny - Brkini, Nanos a samostatná přímořská planina Kras.\n\nKras je nejvýznamnější kvůli svým jeskyním, ve Slovinsku jsou to jeskyně Vilenica (nejstarší turisticky zpřístupněná jeskyně na světě), Lipická jeskyně, Divačská jeskyně, Jeskyně Kačna, Postojnské jeskyně a Škocjanské jeskyně (jeskyně je zapsána v seznamu světového dědictví UNESCO), v Itálii je nejznámější jeskyně Grotta Gigante (jeskyně s největší turisticky zpřístupněnou prostorou na světě). Celým územím vede celá řada horských silnic, mnohdy jdoucích až na nejvyšší vrcholy.\n\nVětšina Krasu se nachází na jihozápadě Slovinska na rozloze 429 km² (pouze přímořská planina Kras) a žije zde přibližně 19 000 obyvatel. V centru krasu se nachází město Sežana. Významné turistické centrum je obec Lipica proslulá chovem lipicánského plemene koní.\n\n"}
{"id": "234418", "url": "https://cs.wikipedia.org/wiki?curid=234418", "title": "25. granátnická divize SS „Hunyadi“ (1. maďarská)", "text": "25. granátnická divize SS „Hunyadi“ (1. maďarská)\n\n25. Waffen-Grenadier Division der SS „Hunyadi“ (ungarische Nr. 1) byla divize Waffen-SS, která bojovala ve druhé světové válce. Byla založena v listopadu 1944. Mužstvo tvořili Maďaři ze zničené 13. lehké divize. Jméno Hunyadi divize obdržela podle Jánose Hunyadiho, otce Matyáše Korvína.\n\nVýcvik divize probíhal ve výcvikovém táboře Neuhammer. Při přesunu do tohoto tábora byla divize v Bierbaumu zasažena americkým náletem a utrpěla ztráty 1200 mužů. Při výcviku obdrželo 22 000 vojáků pouhých 2 000 pušek, 1 000 pistolí, 100 útočných pušek Stg 44, 50 kulometů MG-42 a 25 minometů. Do konce roku 1944 dostala divize ještě 3 000 Panzerfaustů, 27 nákladních aut a 1 000 jízdních kol.\n\nVýcvik přerušil 8. února 1945 postup Rudé armády. Veteráni 25. a 26. divize vytvořili Kampfgruppe Ungarisches SS-Alarm Regiment 1 a umožnily zbytku obou divizí ústup. Kampfgruppe byla při bojích od 8. do 15. února téměř vyhlazena. Následně se divize přesunula přes Německo do Rakouska, kde se 3. května střetla v oblasti Salzkammergut s americkou armádou. Následně se 4. a 5. května Američanům vzdala u Attersee.\n\n\n\nV prosinci 1944 dosáhla divize síly 15 000 mužů nebo možná až 22 000.\n"}
{"id": "234419", "url": "https://cs.wikipedia.org/wiki?curid=234419", "title": "Ivan Bahrjanyj", "text": "Ivan Bahrjanyj\n\nIvan Bahrjanyj ( ), vlastním jménem Ivan Pavlovych Lozoviaha, (2. října 1907, Ochtyrka – 25. srpna 1963, Nový Ulm) byl ukrajinský spisovatel, publicista, politik, jeden ze zakladatelů básnické skupiny MUR, zakladatel Ukrajinské revolučně demokratické strany (URDP)\n\nNarodil se v městě Ochtyrka v Sumské oblasti. Vystřídal řádu škol technického zaměření, dokončil Krasnopolskou školu umělecko-keramickou. Po skončení studia střídá zaměstnání – pracovník cukrovaru, inspektor ochtyrské milice, učitel výtvarné výchovy v dětském domově. V roce 1925 ukončil své členství v komsomolu (komunistický svaz mládeže). Hodně cestuje po celé Ukrajině. V tomtéž roce v Kamenec-Podolských novinách „Červený kordon“, kde pracuje ilustratorem, mu vydávají první básně. V rodné Ochtyrce vyšla sbírka povídek „Černé siluety: Pět povídek“.V roce 1926 I. Bahrjanyj je přijatý do Kyjevského výtvarného institutu, studia ve kterém se mu nepovedlo dokončit kvůli materiálním problémům a předpojatostí vedení. Odchází ze skupiny „proletářských spisovatelů“ PLUH (ve skutečností společností grafomanů, protežujících soc. realistické šablony v literatuře) a navazuje kontakt s členy progresivní, opoziční literární skupiny MARS („Майстерня революційного слова“ – \"Dílna revolučního slova“) – V.Pidmohylnym, J.Plužnykom, B. Antonenko-Davydovyčem, H.Kosynkou, T.Osmačkou aj. Většina členů této skupiny byla popravená nebo vyhlazená v komunistických koncentračních táborech.\n\nV roce 1932 je Bahrjanyj v Charkově zatčený za „provádění kontrarevoluční agitace“. Následuje pětiletý pobyt v sibiřském vyhnanství, později v koncentračním táboře, odkud se mu podaří utéct.\n\nBěhem druhé světové války emigruje nejdřív na západní Ukrajinu do Haliče, později do Německa. Zde píše mj. politický pamflet „Proč se nechci vracet do SSSR“. V roce 1948 založil Ukrajinskou revolučně demokratickou stranu; stal se redaktorem exilových novin „Ukrajinské věsti“. Zemřel v Novém Ulmu (Neu Ulm), kde je taky pohřbený.\n\nPro svou politickou orientaci si ne příliš rozuměl s vesměs pravicově naladěnou ukrajinskou diasporou. Na druhou stranu, možná právě pro svou politickou orientaci byl mezi prvními exilovými ukrajinskými autory, který po vzniku nezávislého ukrajinského státu obdržel nejvyšší státní ocenění za literaturu, Státní cenu Tarase Ševčenka.\n\nMezi nejvýznamnější tituly Ivana Bahrjaného patří romány „Lovci tygrů“ ( – 1946) a „Zahrada Getsemanská“ ( – 1950). Oba díla vycházejí z autorovy osobní zkušenosti s represivní mašinérii Sovětského svazu. Tyto knihy jsou považované za jednu z prvních a nejkomplexnějších obžalob zrůdného euroasijského režimu.\n\nHlavní hrdina románu „Lovci tygrů“, podobně jako autor, po městcích výslechů a mučení, utíká z transportu do sibiřského gulagu a dostává se do tzv. Zeleného klínu – území v Sibiři, osídlené a kolonizované Ukrajinci, obětí represí současného autorovi a předchozích ruských režimů. Zde nachází adoptivní rodinu, lásku a relativní svobodu, ale po konfliktu se svým pronásledovatelem, který končí smrtí NKVDisty, je nucený uprchnout do Číny. Autor podává citlivý vhled do každodenního života ukrajinských osídlenců Sibiře, stejně jako do hrůzyplného světa sovětských koncentračních táborů. Přes celý román se táhne idea boje za národní a individuální svobodu, který pokračuje i v těch nejtěžších a nejnepříznivějších podmínkách, tváři v tvář drtivé přesile nepřítele.\n\nRomán „Zahrada Getsemanská“ líčí rozpad rodiny, jejíž členové (tři bratři, jejích sestra a žena jednoho ze sourozenců) jsou na základě falešných obvinění zadržení, mučení a po vykonstruovaném procesu odsouzení k trestu smrti. Autor zde barvitě popisuje mechanizmy sovětského režimu, který měl z falešně obviněných vypáčit doznání vlastní viny a donutit svědčit proti svým nejbližším.\n\n\n\n"}
{"id": "234420", "url": "https://cs.wikipedia.org/wiki?curid=234420", "title": "Bombové útoky na madridské vlaky 2004", "text": "Bombové útoky na madridské vlaky 2004\n\nBombové útoky na madridské vlaky 2004 byly sérií koordinovaných teroristických útoků proti vlakovému systému ve španělském Madridu; cílem bylo usmrtit co největší množství lidí.\n\nÚtoky se odehrály ráno 11. března 2004. V důsledku výbuchů bylo zabito celkem 191 lidí a dalších 2057 zraněno. Celkově bylo použitých 13 časovaných bomb, ukrytých ve sportovních taškách. Bomby zanechali pachatelé v různých vlacích, spojujících předměstí Madridu s centrem města. Jako výbušnina byl použitý dynamit, Goma ECO 2 koupený ve Španělsku na černém trhu od zaměstnance dolů, v každé tašce bylo přibližně 10 kg trhaviny a minimum střepin nebo dokonce žádné kovové střepiny. Tři bomby na stanici Atocha zabily 29 lidí, ve stanici El Pozo zabily dvě bomby 67 lidí, 4 bomby zabily 64 lidí v Téllez a jedna bomba zabila 17 lidí ve stanici Santa Eugenia. Tři vlaky byly jednopatrové, pouze vlak ve stanici El Pozzo měl dvě patra. Bomby zničily 5 m dlouhé části vagónů a vytvořily smrtelný přetlak na ploše přibližně 20 m (20 % plochy vagónu – přibližně 3 m každým směrem od nálože, odhadovaný počet pasažérů ve vagónu 80-100) Přetlak pro perforaci ušních bubínků na ploše 30 m (30 % plochy vagónu, 5 m od bomby). Množství kriticky a těžce zraněných bylo, jak je u bombových útoků obvyklé, omezené a dosahovalo 50-60 osob (již 5 m od nálože byl účinek tlakové vlny z hlediska smrtelnosti a ranivé schopnosti zanedbatelný, těla společně s vybavením vlaku zastavovala fragmenty). 177 obětí umřelo na místě a 14 v nemocnicích, přibližně 250 osob utrpělo perforaci ušních bubínků. Jako časovače byly použité mobilní telefony. Tři z bomb selhaly a byly rozebrány policejním pyrotechnikem. Teroristé celkem zakoupili 200 kg trhaviny. Kdyby bomby obsahovaly k 20 kg trhaviny místo 10, tak by na základě citovaných simulací počet obětí pravděpodobně vzrostl až čtyřem stovkám. Při použití více bomb v El Pozzo (dvoupatrové vozy) a detonaci veškeré trhaviny (200 kg, 10 – 13 bomb po 16 – 20 kg) by pak počet obětí mohl přesáhnout 500.\n\nVyšetřování\n\nMobil použitý jako jednoduchý časovač nevybuchlé bomby patřil k sérii asi 20 telefonů odkoupených v jistém obchodě jediným zákazníkem. Tato stopa vedla k sérii zatčení. Teroristé neopatrně použili další telefony z této série na běžné telefonování. Sledování čísel volaných z těchto mobilů a míst kde byly použity, vedlo policii jak k horníkovi, který skupině předal výbušniny, tak i k lokalizaci bytu, ve kterém se ukrývala skupina islámských extrémistů. Všichni přítomní členové skupiny zahynuli při úmyslném sebevražedném výbuchu, když si uvědomili, že jsou obklíčení policii.\n\nNež byla skupina odhalena, pokusila se ještě uložit bombu na kolejích vysokorychlostního vlaku AVE. Ovšem byli při činu vyrušení a nestihli aktivovat uloženou bombu. Úspěšný útok na vlak s rychlostí 300 km/h by mohl vést k dalším stovkám obětí na životech. Většina členů teroristické skupiny byli policií známí drobní překupníci s drogami, arabského původu. Policie měla informace o jejich náboženské radikalizaci, těmto informacím ale nevěnovala dostatečnou pozornost.\n\nÚtoky se udály tři dny před všeobecnými parlamentními volbami, pravděpodobně s cílem ovlivnit jejich výsledek. Bezprostředně po útocích přicházelo do úvahy autorství výbuchů od dvou možných skupin:\n\n\nPřisouzení atentátu Islámské skupině by velmi poškodilo šance na znovuzvolení vládnoucí středo-pravicové Lidové strany, protože mnozí voliči by považovali islamistický útok za důsledek účasti Španělska na válce v Iráku. Účast Španělska na válce v Iráku byla silně podporovaná španělskou vládou navzdory značné nepopularitě mezi Španěly. Přisouzení atentátů separatistické organizaci ETA by nemělo jednoznačnou volební interpretaci, mohla by dokonce posilnit vládnoucí Lidovou stranu (PP), která v okamžiku voleb zastávala politiku tvrdé ruky proti skupině ETA a baskickému separatismu. Hlad po informacích a tlaky politických sil vedly po čas dalších několika dní, které zůstávaly do voleb, k informačnímu zmatku. Vláda byla mnohými obviněná z pokusu o zamlčování nepohodlných informací. V každém případě pravděpodobnost, že se jednalo o atentát, uskutečněný islamistickou teroristickou skupinou a dojem, že se vláda tento fakt snažila zatajit, vedl k masívní mobilizaci levicově orientovaných voličů.\n\nVýsledek voleb byl neočekávaně příznivý pro středo-levicovou Španělskou socialistickou dělnickou stranu pod vedením Josého Luise Zapatera, která vyhrála volby a sestavila vládu. Zapaterova vláda krátce po svém vítězství stáhla španělské vojáky z Iráku. Zapaterova vláda také prováděla mnohem vstřícnější imigrační politiku než do té doby vládnoucí konzervativní Lidová strana (PP). Například v roce 2005 Španělsko zlegalizovalo pobyt 700,000 nelegálních přistěhovalců, včetně velkého počtu imigrantů z Maroka. V roce 2006 se do Španělska přistěhovalo 802,971 imigrantů a o rok později Španělsko přijalo přes 920,000 přistěhovalců.\n\nV roce 2007 proběhl soudní proces s 29 obviněnými, členy islamistické teroristické skupiny a jejich spolupracovníky, včetně španělského horníka, který prodal skupině výbušniny. Výsledky policejních vyšetřovaní a svědectví, představené po čas soudního procesu, potvrzují vinu obžalovaných. Ve spojitosti s teroristickými útoky bylo odsouzeno 21 lidí, čtyři osoby byly odsouzeny ke 40 letům vězení, což je nejvyšší španělský trest.\n\nPolitická interpretace útoků vedla k silnému rozdělení španělské společnosti a k zrodu konspiračních teorií, podle kterých byly útoky zorganizované masívní konspirační silou se zájmem na volební porážce vládnoucí pravice. Konspirace by zahrnovala Socialistickou stranu, ETA a tajné služby Maroka.\n\nPodle této teorie by hlavním autorem byla ETA a tím pádem by porážka pravice ve volbách byla zmanipulovaná a nespravedlivá. Deník El Mundo uveřejnil sérii článků podporujících tuto teorii.\n\nOrganizace, reprezentující oběti těchto útoků, jsou také politicky rozdělené a jejich pravicová část se vytrvale pokouší zviditelnit teorie o autorství ETA.\n\n\n"}
{"id": "234423", "url": "https://cs.wikipedia.org/wiki?curid=234423", "title": "Zebra stepní", "text": "Zebra stepní\n\nZebra stepní (\"Equus quagga\") je velký lichokopytník z čeledi koňovitých (Equidae) rozšířený na travnatých planinách a v řídce porostlých savanách ve východní, střední a jižní Africe. V současné době se jedná také o nejhojnější ze 3 žijících druhů zeber.\n\n\n\n\nTyto zebry mají velice proměnlivou kresbu, a to jak v rámci jednotlivých poddruhů, tak i mezi jednotlivci. Směrem k jihu celkového areálu jsou pruhy obvykle světlejší. Těla má zebra stepní válcovité a nohy štíhlé; končetina prodělala vývoj, během kterého se zachoval jen třetí prst, který je silný a opatřený kopytem. Na hřebeni krku je malá vztyčená hříva. Zuby jsou přizpůsobeny k okusování a drcení potravy. Řezáky jsou žiletkovité a velké třenové zuby i stoličky mají na povrchu tvrdé lišty. Lebka zebry je protáhlá, protože se do čelistí musejí vejít velké zuby. Zebra stepní má také dlouhý krk a hlavu a dlouhé, štíhlé končetiny. Má také hlubokou hruď, středně dlouhý ocas, který je zakončený střapcem chlupů a velmi pohyblivé pysky a nozdry. Jejich oči mají oválné zorničky a jsou na stranách hlavy, což zvířeti umožňuje, že má rozhled na všechny strany. Zrak mají zebry jak ve dne, tak v noci výborný. Uši mají dlouhé a umožňují jim otáčet se při lokalizaci zvuků, aniž by zvíře muselo hnout tělem. Mimo jiné mají také vynikající ostrý sluch. Další charakteristika pro zebru stepní je ztráta hřívy ve věku 3 let.\n\nZákladní zbarvení může být bílé až nažloutlé a pruhy světle hnědé až téměř černé.\n\nZebry stepní žijí ve stádech vedených jedním hřebcem a je tvořeno několika klisnami a jejich mláďaty. Počet jedinců ve stádu se pohybuje kolem 4 až 8, někdy i 15. Po dosažení dospělosti jsou jedinci obou pohlaví vyhnáni ze stáda a hledají si nové partnery. Hřebci, kteří dospívají, žijí v malých skupinách a snaží se získat harém, který získávají pomocí soubojů, při kterých se navzájem koušou a kopou předníma i zadníma nohama. Hřebci zebry stepní si své harémy chrání, ale nejsou tak agresivní jako ostatní druhy zeber. Dávají o sobě ale značně vědět hlasitým říháním, které jde slyšet především v noci.\n\nJídelníček zeber stepních se skládá hlavně z trávy, někdy z listů nebo kůry, na které chodí zebry hlavně ráno nebo večer, kdy opouštějí své stinné úkryty.\n\nSamice rodí asi po roční březosti pouze jedno mládě, které váží kolem 30 kg. Matka ho ale přikrmuje mateřským mlékem až 16 měsíců, i když po pár dnech přijímají už rostlinnou potravu. Pohlavní dospělosti dosahují dříve samice (1,5 - 2 roky), než samci, kteří se mohou pářit a usilovat o partnerky až ve věku 4 let.\n\nV zajetí se mohou zebry stepní dožít až 40 let.\n\nZebra stepní je chována v Česku a rovněž v celé Evropě v čtyřech poddruzích. Nejvýznamnějším českým chovatelem je Zoo Dvůr Králové, v níž jsou k vidění všechny čtyři poddruhy. Přestože je v českých zoo nejvíce zastoupena zebra Chapmanova, v rámci Evropy je nejčastějším poddruhem zebra Böhmova.\n\nZebru Böhmovu (\"Equus quagga boehmi\") chovaly v Česku ke konci roku 2017 tyto zoologické zahrady:\n\n\nZebru bezhřívou (\"Equus quagga borensis\") chovaly v Česku ke konci roku 2017 tři zoo. V roce 2018 se počet chovatelů rozšířil na čtyři:\n\n\nNa Slovensku je od roku 2019 chována v Zoo Košice. \n\nV říjnu 2018 bylo v zoologických zahradách na celém světě chováno jen 39 zeber bezhřívých, nadpoloviční většina, konkrétně 22 jedinců, byla přitom v rámci českých zoo. Na počátku roku 2020 byl tento poddruh chován jen v 10 evropských zoo.\n\nZebru Burchellovu neboli damarskou (\"Equus quagga burchellii\") chovaly v Česku ke konci roku 2017 tyto zoo:\n\n\nZebru Chapmanovu (\"Equus quagga chapmani\") chovaly v Česku ke konci roku 2017 tyto zoo:\n\n\nNa Slovensku je chována v Zoo Bratislava a Zoo Košice.\n\nV Zoo Praha je chována zebra Böhmova (\"Equus quagga boehmi\"). Historie chovu tohoto poddruhu sahá až do roku 1949. Od té doby byly zebry Böhmovy v zoo až do roku 1970. Následně se vrátily po delší odmlce až v roce 2004, stádo ovšem sestávalo pouze ze samic. Samec Henry přicestoval v roce 2014 z Hannoveru. Po spojení se samicemi Istrií, Korsikou a Dalmácií vzniklo chovné stádo. První přírůstek v nové etapě chovu přišel na svět v roce 2015 (byl pojmenován Dante). Další následoval v závěru srpna 2018.\n\nZebry Böhmovy jsou chovány v horní části zoo poblíž expozičního celku amerických zvířat.\n\nOd října 2018 se v tomto prostoru nachází také zebry bezhřívé, když byla dovezena matka se synem, pocházející ze Zoo Dvůr Králové.\n\n"}
{"id": "234424", "url": "https://cs.wikipedia.org/wiki?curid=234424", "title": "Fotofor", "text": "Fotofor\n\nFotofor je orgán na povrchu těla živočicha, který slouží k produkci světla. S tímto orgánem se setkáváme především u hlubinných druhů ryb nebo hlavonožců.\n\nSvětlo je produkováno symbiotickými bakteriemi za pomoci luciferinu a luciferázy. Toto světlo velice dobře proniká vodou, takže je dobře viditelné i na vzdálenost několika metrů. Barva světla může být modrá, zelená, žlutá nebo červená.\n\nTento orgán může být jednoduchý, tvořící pouhé skvrny, nebo naopak složený, tvořící složité barevné obrazce. Fotofory nacházejí využití při shánění potravy ve velkých hloubkách, kde je trvale tma. Některé druhy, jako například tykadlovka, používají fotofory jako návnady při lovu. Světlo přiláká kořist až k tlamě dravce, který následně prudce zaútočí.\n\n"}
{"id": "234427", "url": "https://cs.wikipedia.org/wiki?curid=234427", "title": "Hyperjádro", "text": "Hyperjádro\n\nHyperjádro je atomové jádro, které obsahuje kromě nukleonů nejméně jeden hyperon, a má tedy nenulovou podivnost. Objevili jej Marian Danysz a Jerzy Pniewski roku 1952. Nejsnadněji se studují hyperjádra obsahující Λ, která žijí dostatečně dlouho, takže mají ostré energetické hladiny.\n\nHyperjádro se označuje spodním levým indexem Λ (případně Σ), například Be.\n\nByla též připravena hyperjádra, obsahující hyperon Σ, i hyperjádra s vícenásobnou podivností (např. He nebo Be). V současné době je známo více než 30 hyperjader. V r. 2010 bylo připraveno první antihyperjádro (H).\n\nHyperjádro může vzniknout změnou podivnosti jádra například při prostém zachycení hyperonu nebo při zachycení hyperonu či podivného mezonu a jeho interakci s jaderným nukleonem, případně rozpadem jiného hyperjádra.\n\nPříklady zachycení kaonu:\n\nPříklad vzniku z jiného hyperjádra:\n\nHyperjádra jsou nestabilní. Střední doba života leží pro většinu připravených hyperjader v intervalu mezi 10 s a 10 s. Rozpadají se slabou interakcí buďto mezonovým nebo bezmezonovým rozpadem.\n\nMezonový rozpad probíhá rozpadem hyperonu v jádře za vzniku π (Λ ⇒ p+π) nebo π (Λ ⇒ n+π), který vyletuje z jádra. Uvolněná energie se pohybuje kolem 40 MeV. U lehčích jader může dojít i k současnému uvolnění nukleonu nebo rozštěpení jádra (přičemž zbylé jádro má velkou vazebnou energii na nukleon).\n\nPříklad mezonového rozpadu:\n\nPři bezmezonovém rozpadu dochází k interakci hyperonu s protonem (Λ+p ⇒ p+n) nebo neutronem (Λ+n ⇒ n+n). Bezmezonový rozpad se pozoruje zpravidla u těžkých jader. Energie uvolněná při bezmezonovém rozpadu je oproti mezonovým rozpadům zhruba o 140 MeV vyšší (tento rozdíl dobře odpovídá klidové energii pionu).\n\n"}
{"id": "234434", "url": "https://cs.wikipedia.org/wiki?curid=234434", "title": "Thasos (mytologie)", "text": "Thasos (mytologie)\n\nThasos (latinsky \"Thassos\") je v řecké mytologii synem sídonského krále Agénora a jeho manželky Télefassy.\n\nJeho sourozenci byli:\n\n\nKdyž Zeus unesl jeho sestru Európu, vydal se ji hledat se svými bratry. Hledání však postupně všichni bratři vzdali, usadili se ve vzdálených krajích a stali se tam králi. \n\nThasos nejprve v Olympii zasvětil sochu bohům, pak se dostal na ostrov Thasos, postupně ho osídlil. Objevil tam bohaté zlaté doly, ze kterých těžil. \n\n"}
{"id": "234436", "url": "https://cs.wikipedia.org/wiki?curid=234436", "title": "Triumph TR2/3", "text": "Triumph TR2/3\n\nTriumph TR2 původně vznikl k soupeření s konkurenčními vozy MG na výnosném poválečném trhu\n. Modely TR2 a TR3 se vyráběly od roku 1953 do roku 1962. Typu TR2 se vyrobylo 8 628 vozů a modelu\nTR3 celkem 71 613 vozů. Jejich nástupcem se stal automobil Triumph TR4.\n\nŘeditel firmy \"Standard Triumph\" Sir John Black potřeboval dostupný sportovní vůz, který by\nnahradil stárnoucí model 2000. První prototyp s označením TS20 se objevil v roce 1952 na\nautosalonu v Londýně. O rok později se představil TR2. Jednoduchý sportovní automobil\ns řadovým čtyřválcem o objemu 1991 cm a výkonu 90 koní byl připojen k čtyřstupňové\npřevodovce, poháněná byla zadní náprava. Maximální rychlost dosahovala 160 km/h nebo s rychloběhem,\nkterý se dodával za příplatek 173 km/h. Zrychlení z 0 na 100 km/h za necelých 12 sek. a spotřeba\nv každodenním provozu pod 11l/100km dělaly vozu dobrou reklamu. V roce 1955 se na základě modelu TR2\npředstavl typ TR3. Vozy se od sebe lišily pouze minimálně. Rozšířila se pouze čelní maska a mřížka\nchladiče. Dále se zvýšil výkon na 100 koní. Příplatková verze GT nabízela pevnou střechu. V roce\n1956 se vůz stal prvním sériově vyráběným vozem s předními kotoučovými brzdami! Dostal symbolická\nzadní sedadla a rychloběch. O rok později, v roce 1957 vzniknul model TR3A. Mřížka chladiče se\nrozšířila do celé šířky masky. Dveře měly vnitřní kliky a objem se zvýšil na 2138 cm.\nPoslední model řady-TR3B dostal zcela synchronizovanou převodovku, kterou převzal i jeho nástupce\nmodel TR4. TR3B se vyráběl pouze po export do ameriky.\n\n"}
{"id": "234440", "url": "https://cs.wikipedia.org/wiki?curid=234440", "title": "Télefassa", "text": "Télefassa\n\nTélefassa (latinsky \"Telephassa\") je v řecké mytologii manželka foiníckého krále Agénora.\n\nKráli Agénorovi porodila syny jménem Kadmos, Foiníx, Fíneus, Kilix a Thasos. A také jedinou dceru Európu. \n\nKdyž její krásnou dceru svedl nejvyšší bůh Zeus a unesl ji daleko od domova, všichni královští synové se vydali ji hledat. Jejich cesta však byla marná, pátrání po sestře postupně všichni vzdali. Usadili se v dalekých krajích, kde se všichni stali králi, jenom Thasos bohatl z těžby zlata. \n\nTélefassa doprovázela při hledání syna Kadma. Dostali se do Thrákie, kde zemřela. \n\n"}
{"id": "234442", "url": "https://cs.wikipedia.org/wiki?curid=234442", "title": "Yvetta Blanarovičová", "text": "Yvetta Blanarovičová\n\nYvetta Blanarovičová (* 24. září 1963 Bojnice) je slovenská herečka a zpěvačka žijící v Praze.\n\nVystudovala státní konzervatoř v Žilině (obor zpěv a hru na housle) a poté Pražskou konzervatoř. V současnosti hostuje v Divadle Na Fidlovačce v muzikálu \"Malované na skle\" a natočila CD se svým přítelem Marcem Pillou s názvem \"Santa Maria\".\n\nČeští filmoví diváci ji znají především jako půvabnou představitelku čertíka z filmové pohádky \"Princezna ze mlejna\" režiséra Zdeňka Trošky z roku 1994 nebo čarodějnici Černavu z pohádky \"O princezně Jasněnce a létajícím ševci\".\n\n\n\n"}
{"id": "234443", "url": "https://cs.wikipedia.org/wiki?curid=234443", "title": "Diskografie AC/DC", "text": "Diskografie AC/DC\n\nTento článek obsahuje kompletní diskografii australské hard rockové kapely AC/DC.\n\n\n\n\n\n\n\nVydáno 18. února 2003. Vydaná alba:\n\n\nVydáno 8. dubna 2003. Vydaná alba:\n\n\nVYdáno 20. května 2003. Vydaná alba:\n\n\n"}
{"id": "234446", "url": "https://cs.wikipedia.org/wiki?curid=234446", "title": "Baktrie", "text": "Baktrie\n\nBaktrie (staropersky \"Báchtriš\", novopersky \"Báchtar\", řecky \"Βακτριανή\", latinsky \"Bactria\", čínsky 大夏, \"Ta Sia\") je název historické země v oblasti dnešního severního Afghánistánu, jejímž hlavním městem byla Baktra, pozdější Balch. Hranice Baktrie tvořila na severu řeka Amudarja, na jihu pohoří Hindúkuš, na západě řeka Murgáb a na východě dnešní Badachšán.\n\nVe starověku obývalo Baktrii, jejíž území je z valné části hornaté, indoevropské etnikum Baktrů, příbuzné s Médy, Peršany a Parthy. Vedle toho zde žili i polonomádští Sakové, náležející ke skythské skupině íránských národů. Někdy se soudí, že z Baktrie pocházel perský prorok Zarathuštra, zakladatel monoteistické náboženské soustavy známé jako zoroastrismus, tento názor však má své odpůrce.\n\nDo psaných dějin vstupuje Baktrie kolem roku 540 př. n. l., kdy si její území podrobil zakladatel perské říše Kýros II., bližší okolnosti výboje však nejsou známy. Nejpozději od vlády krále Dareia I. (522–486 př. n. l.) pak tvořila země jednu z hlavních satrapií achaimenovské monarchie. Současníci velebili její úrodnost a bohatství, a třebaže označení „říše tisíce měst“ může být poněkud nadsazené, přinejmenším to dokládá civilizační úroveň tamních obyvatel. Také pověstné bakterské koně a obávaná jízda si získali u antických kronikářů značný respekt, především v důsledku řecko-perských válek v 6. století př. n. l.\n\nVýznam Baktrie v době trvání achaimenovské říše podtrhuje fakt, že jejími satrapy byly velmi často jmenovány osoby přímo spřízněné s vládnoucí dynastií, ať už se jednalo o Masista, syna Dareia I. a Atossy, dcery Kýra II., nebo o Béssa, muže, který sehrál rozhodující úlohu při zavraždění posledního perského krále Dareia III. (336–330 př. n. l.) a byl novým vládcem Íránu Alexandrem Velikým za tento čin popraven. S příchodem Makedonců nastala sice nová éra v historii země, ale nikoli počátek jejího úpadku – jen perské vlivy poněkud zatlačila do pozadí vnějšková helenizace, projevující se zejména v sochařství.\n\nKolem roku 310 př. n. l. ovládl východní oblasti někdejší achaimenovské říše jeden z Alexandrových vojevůdců, Seleukos, který se roku 305 př. n. l. prohlásil králem. V říši Seleukovců zintenzivnily kulturní kontakty mezi západem a východem (máurjská Indie), nicméně již velmi brzy docházelo k separatistickým tendencím na periferii, kde si jednotliví satrapové snažili vybudovat nezávislé postavení. Situaci jim ulehčoval fakt, že seleukovští panovníci sídlili daleko na západě, v syrské Antiochii, a o východ své říše jevili pramalý zájem.\n\nStranou tohoto vývoje nezůstala ve 3. století př. n. l. ani Baktrie, ležící v nejvýchodnějších částech monarchie a těžko kontrolovaná ze středisek ve Středomoří. Zdejší satrapa Diodotos odpadl kolem roku 250 př. n. l. od Antiocha II., prohlásil se králem a založil vlastní státní útvar, dnes známý pod názvem řecko-baktrijské království. Mísily se v něm řecké kulturní prvky s perskými a indickými, přičemž jeho rozloha zahrnovala původně i téměř celý dnešní Chorásán spolu s částí Indie.\n\nAni baktrijská říše však nezůstala ušetřena vnitřních rozbrojů a navíc ji ze západu začali ohrožovat Parthové a ze severu Sakové. Nakonec se rozpadla na dvě části a kolem roku 130 př. n. l. dobyli její teritorium nomádi, známí z čínských pramenů pod názvem Jüe-č’. Chorásán získali Parthové, Drangianu (dnes Sístán) Sakové.\n\nJüe-č’ založili v Baktrii novou říši, rozdělenou na pět klanových panství, jejichž názvy se dochovaly. Uštědřili také řadu porážek Parthům, během bojů s nimi zahynuli dva parthští králové – Fraatés II. a Artabanos I. Zhruba od roku 90 př. n. l. se mezi klany postupně prosadil klan kušánský, jehož moc dosáhla vrcholu za krále Kudžúly Kadfisa (cca 30–80 n. l.) a Kanišky (cca 100–126). Tehdy se kušánská říše rozprostírala od břehů Aralského jezera až do krajů západní Číny a na jihu až k hranicím Indie.\n\nJazykově a kulturně se příslušníci kušánské elity brzy asimilovali – Kaniška byl například zcela jistě vyznavač zoroastrismu. V říši se nicméně střetávaly různé kulturní vlivy, západní i východní, což lze dobře vidět na soudobém umění, kombinujícím řecké prvky s indickými. Místní učenci pěstovali buddhisticko-hinduistickou teologii, stavěly se chrámy ohně i buddhistické svatyně, mincovnictví vykazovalo vlivy řecké a parthské. Tato smíšená kultura přežila i zánik kušánské říše kolem roku 250 n. l., třebaže na ní měla později silný vliv kultura sásánovské Persie. Lokální kušánská knížata vládla v oblasti až do 5. století.\n\nOd 4. století n. l. začali do Baktrie pronikat Hefthalité, kmenový svaz, tvořený různými nomádským etniky turkitského, mongolského a indoevropského původu. Hefthalité převzali podobně jako jejich kušánští předchůdci baktrijštinu jako správní řeč, sami však na lokální rovině nadále užívali turkitské dialekty. Jejich vládci se od počátku 5. století nacházeli takřka nepřetržitě ve válečném stavu s Persií a dočasně jí odňali několik východních provincií, především Chorásán. Teprve sásánovskému králi Husravu I. se s pomocí Turků podařilo zlomit kolem roku 560 hefthalitskou moc – od těch dob byla Baktrie po dlouhé době opět pevně v perských rukou.\n\nV důsledku muslimské expanze (bitva u Nehávandu v roce 642) se Baktrie stala v 7. století součástí arabského chalífátu se sídlem v Medíně. Před postupujícími útočníky sem uprchlo mnoho Peršanů, kteří zcela změnili dosavadní strukturu obyvatelstva. V následujících staletích byla Baktrie postupně islamizována, přičemž její vládci se po rozkladu abbásovské říše velmi často měnili. Pravou pohromou pak byla pro celou oblast invaze Mongolů po roce 1200, jíž padlo za oběť mnoho starých měst včetně Baktry–Balchu.\n\nDo novodobého afghánského státu byla větší část Baktrie začleněna v 19. století a ani třenice carského Ruska s Anglií o vliv v regionu na tom nic nezměnily.\n\n\n"}
{"id": "234448", "url": "https://cs.wikipedia.org/wiki?curid=234448", "title": "Ukrajinská lidová republika", "text": "Ukrajinská lidová republika\n\nUkrajinská lidová republika (ukrajinsky \"Українська Народна Республіка\", \"Ukrajinska Narodna Respublika\"), zkráceně ULR (\"УНР, UNR\"), byla větší ze dvou ukrajinských republik, které vzešly z 1. světové války a Říjnové revoluce. Existovala od 17. března 1917 do února 1919, kdy byla obsazena Rudou armádou. Jejím nejvýznamnějším představitelem byl Symon Petljura.\n\nV únoru 1917 proběhla v tehdejším hlavním městě carského Ruska Petrohradě tzv. Únorová revoluce, která smetla z trůnu cara Mikuláše II. a moci se chopila prozatímní vláda v čele s politiky Kerenským a Lvovem.\n\nV červnu 1917 reagovala na změnu podmínek v ruské politice \"Centrální rada Ukrajiny\" a vyhlásila autonomii v rámci nově vzniklé Ruské republiky. Hlavním vládním orgánem se stal \"Generální sekretariát\", v jehož čele stanul Volodymyr Vynnyčenko. Kerenskij uznal sekretariát jako výkonnou moc prozatímní vlády nad Ukrajinou a pověřil ho správou pěti gubernií (Volyň, Kyjev, Podolí, Poltava a Černigov), které byly považovány za ukrajinské.\n\nŘíjnová revoluce v roce 1917 svrhla prozatímní vládu a k moci se dostali bolševici. Ti připravili v listopadu 1917 povstání v Kyjevě. Kyjevský Generální sekretariát se pokusil povstání zabránit, ale Centrální rada se postavila za bolševiky a tak se ruská vojska sekretariátu z Kyjevu stáhla.\n\nNa konci listopadu Centrální rada vyhlásila širokou autonomii na Rusku ve stávajících guberniích a rozšířila svou působnost dále na Charkov, Jekatěrinoslav, Cherson a na část Tavrické gubernie (bez Krymu). Gubernie Voroněž, Kursk a Chełm se mohly připojit po chystaném referendu.\n\nPo krátkém příměří mezi bolševiky a Radou si Rudí uvědomili, že rada nehodlá podporovat bolševickou revoluci. V prosinci 1917 byl svolán sněm sovětských představitelů na Ukrajině s cílem převzít kontrolu nad Ukrajinou. Po neúspěšném puči v Kyjevě se bolševici přesunuli do Charkova a vyhlásili Ukrajinskou sovětskou socialistickou republiku. V té době na Ukrajinu dorazily první jednotky Rudé armády z Ruska s rozkazy podporovat místní bolševickou vládu. Následně na Ukrajině vznikly na jihozápadě Oděská sovětská republika a na východě Doněcko-krivorožská sovětská republika.\n\nReakcí na sovětský útok na ukrajinská území bylo vyhlášení nezávislého Ukrajinského státu 22. ledna 1918. To však Rudou armádu nezastavilo a měsíc na to měli bolševici pod kontrolou rozsáhlá ukrajinská území včetně Kyjeva.\n\nCentrální rada v této zoufalé situaci byla nucena hledat pomoc v zahraničí. V únoru 1918 tak podepsala Brestlitevský mír (tzv. chlebový mír) a Ukrajina se tak stala německým protektorátem jako Ukrajinský stát. Němci okamžitě poslali na Ukrajinu svá vojska a vytlačili bolševiky zpět do Ruska. Téhož měsíce Kubáňská lidová republika deklarovala federativní připojení s Ukrajinou.\n\nBrestlitevský mír vřadil celou Ukrajinu do sféry vlivu Německa a mnoho Ukrajinců v tom vidělo ochranu před spouští, kterou zde způsobila Rudá armáda. Avšak jediným německým cílem bylo vyhrát válku, která stále probíhala na západní frontě. Ukrajina tak začala sloužit jako zásobárna potravin pro německé vojsko. Do čela protektorátu byl povolán generál H. von Eichhorn. Po svém nástupu nechal zatknout členy Centrální rady a zrušil sociální reformy, které komplikovaly vývoz potravin z Ukrajiny. Nakonec proběhl Němci organizovaný převrat a Centrální radu nahradil Hejtmanát.\n\nPo převratu se chopila vlády konzervativní vláda hejtmana Pavla Skoropadského a vyhlásila tzv. Ukrajinský stát. Hejtman Skoropadskyj byl sice pouze loutkou Němců, ale vytvořil akceschopnou vládu, která si zakládala na podpoře velkostatkářů. Jeho vláda nebyla populární, ale na rozdíl od Centrální rady se jí podařilo vytvořit fungující správu země, navázat diplomatické vztahy s dalšími zeměmi a vyjednat mírovou smlouvu se sovětským Ruskem. V tomto období bylo otevřeno mnoho ukrajinských škol, dvě ukrajinské university a Ukrajinská akademie věd.\n\nHejtmanát podporovala navrácení půdu velkostatkářům, kterým ji znárodnili bolševici. Často tak za podpory německých jednotek docházelo k násilí a rolnickým povstáním. Vytvořilo se tak následně partyzánské hnutí bojující proti hejtmanátu. Vrcholem odporu byl úspěšný atentát na generála von Eichhorna, který byl faktickým vládcem státu v červenci 1918. O prázdninách 1918 začínalo být jasné, že Německo válku nevyhraje. Němci nakonec úplně stáhli své jednotky z Ukrajiny. Hejtman Skoropadskyj následně vytvořil novou vládu tvořenou převážně ruskými monarchisty. Jako odpověď bylo vytvořen socialisty tzv. \"Direktoriát\" v listopadu 1918.\n\nDirektorát si získal velkou oblibu mezi Ukrajinci. Přešlo k němu i několik Skoropadského vojenských jednotek, které následně obklíčily Kyjev. Hejtman Skoropadskyj abdikoval a zbytek sil Hejtmanátu se následně vzdal jednotkám Direktoriátu. Do čela Ukrajiny se postavil Symon Petljura.\n\nAbsence cizích vojsk hned využili bolševici a v prosinci 1918 zaútočili na Ukrajinu v blízkosti Kursku. V lednu 1919 byla oficiálně vyhlášena válka mezi sovětským Ruskem a Ukrajinou. Dne 22. ledna 1919 došlo k podepsání Aktu o sjednocení (ukr. \"Акт Злуки\"), podle kterého se k Direktoriátu připojila Západoukrajinská lidová republika (ZULR) se sídlem v Lvově. Došlo tak ke sjednocení dvou ukrajinských republik, které celou dobu existovaly vedle sebe.\n\nV únoru 1919 bolševici dobyli Kyjev. Ukrajina tak upadla do chaosu. Na jejím území se pohybovali vedle jednotek bolševiků a Ukrajinské lidové armády i vojska bělogvardějců, polská armáda, jednotky Dohody, Zelená armáda a partyzánská Revoluční povstalecká armáda Ukrajiny pod vedením Nestora Machna. V této době docházelo k nejhorším zvěrstvům během celé ruské občanské války. Zcela běžnými se staly protižidovské pogromy, rabování, znásilňování a vraždění civilního obyvatelstva.\n\nŽádná z armád nakonec nebyla schopna konečného vítězství a celou situaci vyřešil až Rižský mír z března 1921. Území Ukrajiny bylo rozděleno mezi Polskou republiku a sovětské Rusko. Halič a Volyň připadla Polákům a jih a východ Ukrajiny bolševikům. Zbytky jednotek Diretoriátu byly rozdrceny Rudou armádou a hlavní představitelé emigrovali a založili exilovou vládu.\n\nVláda ULR se uchýlila do exilu do Paříže, kde začala plánovat partyzánské akce proti bolševikům. Její činnost velice nelibě nesli představitelé SSSR a začali podnikat kroky k jejímu zastavení. V roce 1926 byl zavražděn hlavní představitel ukrajinského odboje Symon Petljura. Vrahem byl židovský anarchista Sholom Schwartzbard, který byl později označen jako agent sovětské tajné služby OGPU. Aktivní vydržela exilová vláda až do znovunabytí ukrajinské nezávislosti a oficiálně byla rozpuštěna roku 1992.\n\nV roce 1991 vznikla samostatná Ukrajina po kolapsu SSSR. Nově vzniklý stát převzal státní symboly od UlR jako je hymna či státní vlajka. Den 22. ledna 1919, spojení ULR se ZULR, se slaví na Ukrajině jako státní svátek \"Den sjednocení\".\n\n\n\n\n"}
{"id": "234451", "url": "https://cs.wikipedia.org/wiki?curid=234451", "title": "Lorraine-Dietrich 12E", "text": "Lorraine-Dietrich 12E\n\nLorraine-Dietrich 12E (Lorraine 12E), letecký motor vyvinutý a vyráběný firmou Lorraine-Dietrich. Motor vznikl pod dojmem konstrukce britského motoru Napier Lion, třířadého dvanáctiválce, který vynikal mimořádně příznivým poměrem hmotnost/výkon. Francouzi zkonstruovali obdobně koncipovaný motor (tj. třířadový dvanáctiválec), který měl stejné rozměry válců jako předchozí motory řady Lorraine-Dietrich 12D s uspořádáním V12. Prototypy třířadového dvanáctiválce s objemem 24,429 litru a výkonem 450 koní měly hmotnost 390 kg oproti výkonu 400 k a hmotnosti 420 kg vidlicového dvanáctiválce 12D se stejným zdvihovým objemem.\n\nVyráběl se ve verzích 12Eb (výkon 450 k při 1850 ot/min) a 12Ed (zdokonalená verze z roku 1926), oba měly také reduktorovou verzi (Ebr a Edr).\n\nMotor se poměrně rychle rozšířil, byl i vyvážen a vyráběn v licenci. V Československu jej vyráběly mladoboleslavská automobilka L&K (později Škoda) a strojírna Breitfeld-Daněk, jednak jako subdodávky pro L&K v Mladé Boleslavi a jednak montáž motorů z dílů vlastních a vyrobených v Boleslavi.(Šlo o verzi Lorraine-Dietrich 12Eb), tyto licenční motory jsou patrně nejznámější ze stroje Letov Š-16. Ve Francii se mj. montoval do letounů Potez 25 a Bréguet XIX.\n\n\n"}
{"id": "234454", "url": "https://cs.wikipedia.org/wiki?curid=234454", "title": "Dvigatěl Revoljuciji (stanice metra v Nižném Novgorodu)", "text": "Dvigatěl Revoljuciji (stanice metra v Nižném Novgorodu)\n\nDvigatěl Revoljuciji je jednou ze stanic metra v Nižném Novgorodě. Nachází se v polovině Avtozavodské linky, v Leninském rajóně. Svůj netradiční název získala podle nedalekého průmyslového závodu.\n\nStanice je hloubená, mělce založená, vyprojektovaná a vybudovaná podle unifikované koncepce, použité hojně například v Moskvě. Její nástupiště je ostrovní, podpírané dvěma řadami sloupů. Ty, stejně jako stěny za nástupištěm a i vestibul, byly obložené mramorem (použit byl v bílé barvě a bílý s tmavými žílami).\n\n"}
{"id": "234458", "url": "https://cs.wikipedia.org/wiki?curid=234458", "title": "Škoda L (motor)", "text": "Škoda L (motor)\n\nŠkoda L byl letecký motor, jenž byl obdobou francouzského typu Hispano Suiza 50, a byl vyráběn plzeňskou firmou Škoda. Motor vznikl na základě zkušeností z licenční výroby motorů Hispano-Suiza 8Fb (ve Škodovce vyráběný jako Škoda HS-300) a Lorraine-Dietrich 12Eb.\n\nOd roku 1922 vyráběla plzeňská Škoda v licenci francouzský motor Hispano Suiza HS8Fs o výkonu 220 kW (300 k) při 1800 ot/min (Škoda HS-300). V letech 1922-1928 bylo vyrobeno 300 těchto motorů. Motor konstrukčně vycházel z motoru HS-300 (bloky válců) a motoru Napier Lion (klikový mechanizmus). Jiné zdroje uvádějí, že byl obdobou motoru Hispano Suiza 50, s nímž měl shodný výkon 330 kW (450 k) při 1800 ot/min. V červnu 1924 na mezinárodní letecké výstavě v Praze, kterou uspořádal Aeroklub Republiky Československé, byl poprvé představen nový motor Škoda L. Uspořádání válců bylo do tří řad po čtyřech válcích. Vyráběl se ve verzích \"Škoda L\" (motor s přímým náhonem vrtule z roku 1924) a reduktorové \"Škoda Lr\" (třetí série z roku 1929).\n\nVodou chlazený třířadový dvanáctiválec Škoda L byl od roku 1928 používán na seriových letounech Aero A-30. Varianta motoru Lr o výkonu 500 k (367,75 kW) poháněla stíhací letouny Avia BH-33. Verze s motorem Škoda (BH-33L) byla úspěšná u československého letectva, které si prostřednictvím Ministerstva národní obrany objednalo sérii 80 strojů. Po rozbití zbytkového Československa v březnu 1939 tyto stroje převzalo Německo a Slovensko.\n\nTento motor vlastně patří do produkce Avie z důvodu převzetí Avie koncernem Škoda (1926) a následného sloučení vývoje a výroby leteckých motorů. Vývoj a stavba motorů byla přemístěna do Mladé Boleslavi (1928) a odtud v roce 1931 do nového areálu firmy Avia v Letňanech.\n\n\nÚdaje dle \n\n\n\n\n\n\n"}
{"id": "234462", "url": "https://cs.wikipedia.org/wiki?curid=234462", "title": "Lasva", "text": "Lasva\n\nLasva (německy \"Eichhof\") je vesnice v estonském kraji Võrumaa, samosprávně patřící do obce Lasva, jejímž je administrativním centrem. Vesnice leží na východním břehu Lasevského jezera (\"Lasva järv\") přibližně 10 km východně od krajského města Võru a 200 km jihovýchodně od hlavního města Tallinnu. Vesnice se rozkládá kolem rozcestí silnice Pindi–Verijärve a odbočky na Pikakannu.\n\nPrvní listinná zmínka vesnice (v podobě \"Laszwa\") pochází z roku 1638. V polovině 19. století bylo z dosavadního panství Vastseliina vyděleno nové panství, jehož sídlo bylo vystavěno na místě vesnice. Kolem panského sídla vzniklo druhotné poddanské sídliště (\"Lasva asundus\"). Vesnice v nynější podobě pak vznikla sloučením tohoto sídliště s bezprostředně sousedícími vesnicemi Kühmamäe, Mõsküla (Mõssküla) a Sirgaskii (Tsirgaski) v roce 1977.\n\nV Lasvě se nachází obecní úřad, obecní zdravotní středisko, pobočka obecní mateřské školy a kulturní dům (\"Lasva rahvamaja\") s víceúčelovým sálem a s širokou nabídkou zájmové činnosti v několika klubovnách. V budově obecního úřadu funguje vesnická knihovna a v prostorách kulturního domu pracuje též klubovna obecního střediska mládeže.\n\nVe vesnici fungují dvě galerie — v bývalé vodárenské věži \"Lasva Veetorni galerii\" se stálou umělecko-vlastivědnou expozici a doplňkovými výstavami a kulturním programem, a v jednom z centrálně položených vesnických stavení \"Galerii Shalom\" se stálou expozicí o izraelských dějinách, přírodě a kultuře a s prodejní výstavou současných estonských malířů.\n\n"}
{"id": "234463", "url": "https://cs.wikipedia.org/wiki?curid=234463", "title": "Hudební mládež", "text": "Hudební mládež\n\nHudební mládež ČR je nestátní nezisková organizace. Je partnerem 51 organizací Hudební mládeže sdružených v se sídlem v Bruselu.\n\nSdružuje mladé lidi do 29 let, kteří se zajímají o kvalitní kulturu a umění (hudbu, divadlo, tanec, film, výtvarné umění). Dává možnost setkávat se s přáteli podobných zájmů z celé ČR na festivalech, seminářích, koncertech, divadelních představeních. Pořádá víkendové kulturní akce a její průkaz zajišťuje slevy vstupného i na akce jiných subjektů v ČR.\n\n\n\nKluby a Klubíky Hudební mládeže sdružují členy Hudební mládeže v jednotlivých městech a regionech. Jejich činností je společná návštěva kulturních akcí, návštěva akcí HM a také pořádání vlastních akcí. Jejich činnostmi mohou být například společné návštěvy celostátních akcí HM, společné návštěvy místních kulturních akcí, společné muzicírování, zpívání, pořádání seminářů, besed, koncertů atd.\n\nFace2Art je virtuální galerie pro mladé tvůrce ve věku od 14 do 23 let. Soutěžní projekt Hudební mládeže ČR dává příležitost začínajícím tvůrcům ukázat své práce před publikem a získat nové umělecké zkušenosti. Patrony sedmi uměleckých kategorií jsou významné osobnosti české kulturní scény. Při spolupráci na projektu dostanou mladí umělci možnost zúčastnit se doprovodných workshopů a seminářů, setkat se s vrstevníky podobných zájmů i s patrony jednotlivých kategorií.\n\nSpolečnost přátel Jaroslava Ježka byla založena 25. 9. 2006, aby pomáhala šířit odkaz tohoto českého skladatele a umožňovala odborné i lajcké veřejnosti získávat úplné a kompetentní informace o životě a díle Jaroslava Ježka.Společnost zakládaly významné osobnosti českého kulturního života z popudu Hudební mládeže ČR a konzervatoře Jaroslava Ježka v Praze.\n\n"}
{"id": "234467", "url": "https://cs.wikipedia.org/wiki?curid=234467", "title": "Nicolas Flamel", "text": "Nicolas Flamel\n\nNicolas Flamel (mezi 1330–1340, Paříž – 1417/1418) byl francouzský písař, notář, obchodník s rukopisy a alchymista. \n\nSvou kariéru zahájil jako veřejný písař a notář v Paříži nejprve v blízkosti Hřbitova Neviňátek a později naproti kostelu Saint-Jacques-la-Boucherie, v ulici, které se pak začalo říkat Rue des Ecrivains. Otevřel si dílnu poblíž domu zvaného \"A la Signe de la Fleur de Lys\" („Dům u Lilie“), kde kopíroval rukopisy a knihy.\n\nFlamel je označován za autora alchymistické knihy \"Kniha hieroglyfických obrazů\", která byla vydána v Paříži roku 1612 pod názvem \"Livre des figures hiéroglypiques\" a v Londýně roku 1624 pod názvem \"Exposition of the Hieroglyphicall Figures\".\n\nBěhem jeho poklidného života se mu jedné noci ve snu zjevil anděl a ukázal mu knihu s podivnými hieroglyfy na každé sedmé stránce. „Flamele,“ řekl mu anděl, „dobře si tuto knihu prohlédni; ničemu z ní neporozumíš, vůbec ničemu, ty ani mnozí další, ale nadejde den, kdy tam uvidíš, co nikdo jiný.“ Když Flamel vztáhl po knize ruku, anděl zmizel ve zlatém oblaku.\n\nO mnoho let později se mu dostala do rukou velmi veliká zlacená kniha s podivnými znaky, vyrytými do listů z tenké kůry. Desky byly z umně opracované mědi, s podivnými literami a číslicemi. Flamel v ní rozpoznal knihu, kterou kdysi spatřil v onom podivném snu. Na prvních stránkách se v ní zlatým písmem pravilo, že ji sepsal „Žid Abraham, kněz, levita, astrolog a filosof pro národ židovský, jenž byl z Božího dopuštění rozprášen mezi Galy, pozdrav“.\n\nFlamel podivnou knihu okamžitě koupil za dva floriny. Měla jednadvacet stran. Na každé sedmé straně byly jen obrazce. Texty byly pro Flamela nesrozumitelné, neboť nebyly psány latinkou. Flamel soudil, že autor knihy odhalil Židům umění trasmutace kovů, aby byli s to platit daně Římanům. Dohadoval se rovněž, že kniha podává návod na Velké dílo. Po 21 letech marných pokusů si náhle uvědomil, že nejvhodnějším vykladačem této knihy by byl Žid. A jak najít vhodnějšího než tím, že se připojí ke zbožným poutníkům, kteří se každoročně vydávají do kostela Saint-Jacques-la-Boucherie na cestu do Compostely ve Španělsku.\n\nNa cestu se vydal roku 1378. Po vykonání pobožnosti v chrámu svatého Jakuba v Compostele navštívil se svou pečlivě opatrovanou knihou celou řadu tamních synagog, ale bezvýsledně. Avšak jeho štěstí (nebo osud) se obrátilo na zpáteční cestě. V Leónu se seznámil s boloňským obchodníkem, který ho poslal za svým přítelem zvaným Maitre Cynches, židovským konvertitou. Ten v knize rozpoznal dávno postrádaný spis \"Eš mezaref\" rabi Abrahama, text, který kabalisté pokládali za navždy ztracený. Oba noví přátelé odcestovali do Paříže, aby tam originální dokument rozluštili. Na této cestě však mistr zemřel.\n\nFlamelovi tedy trvalo další tři roky, než se mu podařilo dovést své experimenty ke zdárnému konci. Když pak došlo na předposlední stadium se substancí ve skleněné nádobce v peci, s tlukoucím srdcem a zatajeným dechem pozoroval měnící se barvy. Objevovaly se ve správném pořadí jak to bylo popsáno ve spisu: od šedé k černé, od černé k bílé. Bílá se zjevila jako kulatá zář okolo okraje černé atd. a pak všechno zbělelo. Dosáhl stadia bílého elixíru. S pomocí své ženy Perenelly zaznamenal, že okolo poledního v pondělí 17. 1. 1383 dosáhli transmutace přidáním bílé substance do půl libry roztaveného olova a tyglíku. Výsledným produktem bylo ryzí zlato, čistší než zlato z dolů.\n\nPo tomto úspěchu vrátil Flamel zbytek bílého elixíru zpět do nádoby a pokračoval v zahřívání. Znovu se jedna po druhé objevovaly správné barvy a 25. 4 dovršil své dílo a pomocí rudého kamene proměnil rtuť ve stejné množství ryzího zlata. Se získaným zlatem se stal Flamel nejbohatším mužem v Paříži, avšak jeho pohádkové bohatství zůstalo velkým tajemstvím.\n\nVe své poslední vůli Flamel odkázal peníze na založení čtrnácti špitálů, výstavbu tří kaplí a obdarování sedmi kostelů. Odkud tohle nesmírné bohatství pocházelo? Tvrdívalo se, že z alchymického zlata. Tvrdí se, že Perennelle zemřela roku 1397 nebo 1404 a byla pohřbena na Hřbitově neviňátek. Flamel žil do roku 1418. Jistý Paul Lucas však ve svém díle Voyage au Levant píše, že se s manželi Flamelovými setkal v roce 1705 a později v roce 1761 se účastnili představení v pařížské Opeře.\n\nFlamel je také zmiňován jako žijící postava v knize Harry Potter a kámen mudrců, která se odehrává na konci 20. století.\n\n\n"}
{"id": "234470", "url": "https://cs.wikipedia.org/wiki?curid=234470", "title": "Zmije paví", "text": "Zmije paví\n\nZmije paví (\"Echis carinatus\") je had z čeledi zmijovitých (Viperidae) žijící v jižní a jihozápadní Asii. Je to jeden z nejjedovatějších hadů ve svém areálu rozšíření a způsobila již mnoho smrtelných uštknutí lidí. Někdy se udává, že má na svědomí nejvíce lidských obětí ze všech hadů. Její nebezpečnost spočívá v tom, že má silný jed, vyskytuje se ve velkých počtech v oblastech, kde lidé chodí bosí nebo jen v sandálech, a je aktivní převážně v noci, tudíž ji lze snadno přehlédnout.\n\n\nZmije paví se vyskytuje na území Asie; na Indickém subkontinentu: v Indii, Srí Lance v Bangladéši a Pákistánu. Také na Blízkém východě: v Ománu, ve východních Spojených arabských emirátech, v Iráku a jihozápadním Íránu. Ve Střední Asii: v Afghánistánu, Uzbekistánu, Turkmenistánu a v Tádžikistánu (bližší rozšíření poddruhů výše).\n\nTato zmije je na většině svého areálu rozšíření velmi hojná, což dokládá např. fakt, kdy bylo nalezeno přes 2000 jedinců během 5 dnů v oblasti Ratnagiri poblíž Bombaje.\n\nZmije paví dorůstá délky 50–80 cm.\n\nZbarvení má každý poddruh jiné, respektive takové, jakou má barvu podklad v území, kde žije. Základní barvou je nejčastěji hnědá až červená (spíše načervenalá), ale objevují se i různé odstíny těchto barev a přechodů, jako např. žlutavá až do zelena. Také chov a křížení jednotlivých poddruhů těchto zmijí způsobily proměnlivé a nezvyklé barvy. Kresba u zmije paví je typu \"pyramidium\", neboli tzv. velké světlé ostře ohraničené základovou barvou dorzální skvrny na těle podlouhlého až okrouhlého tvaru. Laterální světlé skvrny obráceného písmene tvaru V jsou často spojené v laterální vlnící se pruh. Barva mezi těmito skvrnami je většinou stejná jako hřbetu.\n\nZmije paví má poměrně silný jed, mezi zmijemi patří k těm nejtoxičtějším, nicméně záleží na poddruhu, případně na oblasti výskytu. Smrtelná dávka LD50 dávaná nitrožilně laboratorním myším či králíkům dosahuje hodnot 0,1 až 1,9 mg/kg. Množství čistého jedu, jímž had disponuje, je asi 18 až 72 mg. Její jed působí zhoubně především na krev, ale zřejmě obsahuje i neurotoxickou složku.\n\nOběťmi jejich nočních lovů se stávají obvykle drobní živočichové jako scinkové, gekoni, žáby a menší savci a hadi. Některé populace se specializují na větší bezobratlé živočichy, jako jsou stonožky nebo štíři.\n\nRozmnožování většinou probíhá ve vlhčím období roku (od dubna po červen). Zmije paví rodí v některých oblastech živá mláďata, jinde kladou vejce se zkrácenou dobou vývoje. Počet mláďat bývá v průměru 5–8, přičemž největší počet byl 23 mláďat.\n\n"}
{"id": "234488", "url": "https://cs.wikipedia.org/wiki?curid=234488", "title": "Radikálové reakce arenů", "text": "Radikálové reakce arenů\n\nAčkoliv jsou pro areny typické elektrofilní substituce, známe i radikálové reakce arenů. Je pozoruhodné, že reakce radikálů s areny vedou přednostně k substituci.\n\nR· + ArH → ArR + H· ; 2 H· → H\n\nMnohem důležitější je katalyzovaná hydrogenace benzenu a naftalenu.\n\nRadikálovou reakcí je také fotochemická adice chloru a benzenu.\n\n"}
{"id": "234489", "url": "https://cs.wikipedia.org/wiki?curid=234489", "title": "Royal Aircraft Factory R.A.F.3", "text": "Royal Aircraft Factory R.A.F.3\n\nRoyal Aircraft Factory R.A.F.3 byl vodou chlazený vidlicový dvanáctiválec vyvinutý roku 1914. První verze, R.A.F.3, měla zdvihový objem 15,677 litru. Později byla vyvinuta výkonnější verze motoru s označením R.A.F.3a s větším zdvihovým objemem, ta byla z výrobních důvodů převedena na britské míry (vrtání válce se přitom zvětšilo ze 109 mm na 4 ½ in, tedy 114,3 mm). Motory verze R.A.F.3a vyráběla v licenci firma D. Napier & Son Ltd. (Royal Aircraft Factory se zabývala především výrobou draků, drtivá většina v R.A.F. zkonstruovaných motorů byla vyrobena v licenci).\n\n\n\n"}
{"id": "234492", "url": "https://cs.wikipedia.org/wiki?curid=234492", "title": "Michal Nesvadba", "text": "Michal Nesvadba\n\nMichal Nesvadba (* 3. listopadu 1957, Praha) je český herec (mim), syn českého herce, kreslíře a karikaturisty Miloše Nesvadby.\n\nVystudoval Státní konzervatoř v Praze (1979), obor hudebně-dramatický. Téhož roku založil společně s Václavem „Upírem“ Krejčím a Světlanou Nálepkovou soubor \"Mimtrio\". Byl libretistou a režisérem baletu \"Billiard\" (1996) a lední show \"Princezna Zmrzlina\" (1999).\n\nV roce 1997 poprvé předvedl jevištní práci se samolepicí páskou, čímž se představil i na festivalu v Japonsku. Od roku 1999 je protagonistou pořadu pro děti Kouzelná školka (ČT1), úspěšně tak navazuje na rodinnou tradici, kterou kdysi svými pořady pro děti založil již jeho otec herec Miloš Nesvadba.\n\n\n\n\n"}
