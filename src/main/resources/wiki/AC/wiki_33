{"id": "264363", "url": "https://cs.wikipedia.org/wiki?curid=264363", "title": "Mikuláš Schneider-Trnavský", "text": "Mikuláš Schneider-Trnavský\n\nMikuláš Schneider-Trnavský (24. května 1881, Trnava – 28. května 1958, Bratislava) byl slovenský hudební skladatel, dirigent a hudební pedagog. Byl to významný autor tzv. \"umělé slovenské písně\", mnohé z jeho písní během let zlidověly. V roce 1937 sestavil Jednotný katolický zpěvník, který neměl ve své době a dodnes nemá ve střední Evropě obdoby. Je považován za představitele starší školy slovenských skladatelů (jako např.: J. L. Bella, V. Figuš-Bystrý, A. Moyzes). Zasloužil se o založení Hudební a dramatické akademie v Bratislavě.\" \"Byl spolužákem významného skladatele Zoltána Kodálye, se kterým se setkal již na arcibiskupském gymnáziu v Trnavě a poté na studiích v Budapešti. V roce 1908 doprovázel českého zpěváka B. Umirova na jeho turné po Evropě (Berlín, Paříž), kde také uvedl své slovenské písně, které měly velký úspěch. Měl velký smysl pro humor, přispíval také do humoristického časopisu \"Kocúr. \"Napsal vzpomínkovou knihu-autobiografii \"Úsmevy a slzy\" \"(spomienky trnavského skladateľa)\". Přízviskem \"\"Trnavský\"\" ho \"\"pokřtil\"\" slovenský básník S. Hurban-Vajanský, který v srpnu 1904 na martinských slavnostech přistoupil ke Schneiderovi s pohárem vína a se slovy, že ten, kdo dal jeho slovům takový pěkný výraz v hudbě, ať nechodí po světě s \"holým\" německým jménem, že si dovolí být jeho druhým kmotrem a dává mu jméno \"Trnavský\". Pak vzal ono víno, pronesl: \"Ego te baptiso et fiat nomen tuum Trnavský\", polil mu něžně hlavu a znovu ho políbil. Od té doby používá obě dvě jména: Schneider-Trnavský.\n\n\n\n"}
{"id": "264364", "url": "https://cs.wikipedia.org/wiki?curid=264364", "title": "Faktoring", "text": "Faktoring\n\nFaktoring je metoda financování krátkodobých úvěrů poskytnutých při dodávkách zboží a služeb.\n\nPodstatou faktoringu je odkup krátkodobých pohledávek zpravidla bez postihu vůči původnímu věřiteli. Základem pro vztah je faktoringová smlouva, která stanoví práva a povinnosti obou stran. Cenou faktoringu je faktoringová provize (0,8 – 3% z pohledávky), která je tvořena rizikovou složkou a náklady souvisejícími se zpracováním faktoringu.\nOdkup pohledávek provádí faktoringová společnost (banka) buď bez možnosti zpětného regresu na dodavatele, tzn. že riziko nezaplacení pohledávky přechází na faktoringovou společnost, nebo s možností zpětného regresu (riziko nezaplacení zůstává na dodavateli). Pohledávky, které jsou předmětem odkupu, musí obvykle splňovat následující podmínky:\n\n\n\n\nFaktoring se nejjednodušeji rozděluje na tuzemský a zahraniční faktoring.\nVíce viz následující obrázek:\n\nNa rozdíl od tuzemského faktoringu zde vystupují faktorové za každou stranu, tj. importní a exportní. Importní faktor poskytuje spojení mezi exportním faktorem a dovozcem. Slouží jako pomoc při např. zdolávání mezinárodních bariér (jazykové, právní, ...).\n\nForfaiting\n"}
{"id": "264378", "url": "https://cs.wikipedia.org/wiki?curid=264378", "title": "Užovka obojková", "text": "Užovka obojková\n\nUžovka obojková (\"Natrix natrix\") je nejrozšířenější evropský nejedovatý had z čeledi užovkovitých (Colubridae), podčeledi Natricinae a rodu \"Natrix\". V České republice je nejhojnějším druhem hada. Žije především v blízkosti vody. Živí se hlavně obojživelníky a rybami.\n\nTento had se široce vyskytuje v nížinách kontinentální Evropy, od jižní Skandinávie po jižní Itálii, na Britských ostrovech s výjimkou Irska a Skotska. Obývá i severozápadní Afriku a jihozápadní Asii. Populace na tomto rozsáhlém areálu se rozpadá na řadu poddruhů, je jich uznáváno až 15 a navzájem se od sebe liší zbarvením. Nejznámější jsou tyto:\n\nPoddruhy z Itálie a západní Evropy byly v roce 2017 překlasifikovány na samostatný druh \"Natrix helvetica\", k tomuto druhu se přiřazují poddruhy \"N. n. helvetica\", \"N. n. cetti\", \"N. n. corsa\" a \"N. n. sicula\". V České republice i jinde počty tohoto druhu během posledních desetiletí klesají. Důvodem je ztráta či fragmentace životního prostředí, zbytečné zabíjení lidmi i ztráty během migrace na silnicích.\n\nUžovka obojková je náš nejběžnější had, kolem štíhlého a dlouhého těla má 19 řad šupin. Hlavu mají mírně odlišenou podle pohlaví. Samice ji mají širší, zploštělejší a zřetelnější krk. Samci ji mají méně odlišitelnou od krku a protáhlejší. Samice jsou celkově větší. Samci měří nejčastěji 50 až 80 cm, samice 60 až 120 cm. Největší exempláře však dosahují délky až ke 150 cm. Hmotnost se pohybuje v rozmezí 50 až 515 g. V dobrých podmínkách se dožívají maximálně 15 až 20 let; nejstarší jedinec v zajetí se dožil 23 let.\n\nBarvu má různou, obvykle tmavě zelenou nebo hnědou, s charakteristickými žlutými nebo oranžovými, černě a bíle lemovanými půlměsíčitými skvrnami za hlavou. Některým jedincům půlměsíčky za hlavou chybí. Existují i exempláře šedé či černé, břicho mají však všechny užovky světlejší.\n\nOd užovky podplamaté se kromě barvy odlišuje hlavně počtem šupin na hlavě. Užovka obojková má 7 retních štítků (užovka podplamatá 8), 1 předoční štítek (užovka podplamatá 2 až 3) a 2 až 4 záoční štítky (užovka podplamatá 3 až 5).\n\nVyskytuje se většinou v blízkosti vody, ale ani tohle není pravidlo. Často se objeví na vinicích nebo v blízkosti lidských obydlí. Živí se obojživelníky a rybami, ještěrkami a hmyzem.\nPřes zimu ulehá do zimního spánku a páří se krátce po jarním probuzení v dubnu až v květnu. Předtím se však vždy ještě svléká. Její vejce jsou dlouhá asi jen 3 centimetry s kožovitým povrchem jsou kladena po osmi až čtyřiceti kusech (vzácně až 50) v červnu a v červenci. V některých oblastech kladou užovky vejce hromadně na jedno místo, takže se tam může najít až 1500 vajec. Většinou jsou kladena v náplavových hromadách u řek, do hromad dřeva, listí a podobně. Známé jsou také případy, kdy klade svá vejce do kompostu. Před příchodem zemědělství byly užovky obojkové daleko méně početné. Právě díky kompostům se velmi rozšířily. V poslední době však kompostů ubývá a tak ubývá i užovek. Mláďata se líhnou po šesti až deseti týdnech. Vejce potřebují teplotu nejméně 21 °C. Mladí hadi jsou dlouzí 15 až 20 centimetrů a jsou samostatní ihned po vylíhnutí.\n\nUžovka obojková je ve srovnání s ostatními hady neobyčejně rychlá, dokáže vyvinout rychlost až 6,7 kilometrů za hodinu. Protože nemá jedový aparát, na obranu produkuje pouze zapáchající tekutinu z kloaky, nebo předstírá smrt (tento obranný mechanismus se nazývá thanatoza). Někdy předstírá také útok, ale neotvírá při něm čelisti. Pokud ani tento způsob obrany nezabere, tak kouše. Užovky rodu \"Natrix\" mají sice jedovaté sliny, které působí hlavně na obojživelníky. Pro člověka však nepředstavují vůbec žádné nebezpečí.\n\nNejvětším nepřítelem užovek je člověk, dalšími pak jezevci, ježci, divoká prasata, lasicovité šelmy, lišky, kočky a ptáci (draví nebo brodiví). Výjimečně jsou usmrceny i jinými plazy např. užovkou hladkou.\n\nStaří Slované a Baltové v pohanském období věřili, že užovka obojková je „had s korunkou“, „hadí král“ či „had hospodáříček“, který přináší štěstí do domu, pokud se usadí v jeho blízkosti. Užovkám obětovali mléko, přestože ho hadi nepijí. Ve známé litevské pověsti se vypráví o dívce Egle, která se vdala za Žaltyse, krále užovek. Toho ale zavraždili její bratři a Egle s dětmi se proměnila ve stromy.\nV České republice je zvláště chráněna jako ohrožený druh. Je chráněna ve všech svých vývojových stádiích. Chráněna jsou jí užívaná přirozená i umělá sídla a její biotop.\n\n\n"}
{"id": "264379", "url": "https://cs.wikipedia.org/wiki?curid=264379", "title": "Tuareg", "text": "Tuareg\n\nTuareg má více významů:\n\n\n"}
{"id": "264382", "url": "https://cs.wikipedia.org/wiki?curid=264382", "title": "Holubník (Jizerské hory)", "text": "Holubník (Jizerské hory)\n\nHolubník (německy \"Taubenhaus\") je hora ležící v Libereckém kraji ve středu Hejnického hřebene v pohoří Jizerské hory. Holubník je zpřístupněn červeně značenou turistickou stezkou spojující Ptačí kupy (1013 m) a sedlo Holubníku (999 m). Po severním úbočí vrcholu je vedena Štolpišská silnice po jižním úbočí zase Nová cesta.\n\nNa vrcholu je asi 10 metrů vysoká skála (obtížněji přístupná), ze které je kruhový rozhled. K vrcholové skále je ale značený turistický chodník (odbočka k vrcholu). Vrcholové partie jsou značně poznamenány imisemi, které zde způsobily devastaci původního smíšeného lesa. Dosud se zde uchovaly zničené porosty smrku a jeřábu. Na hřebeni jsou patrny jednotlivé stupňovité terasy, kolem vrcholu zase rozličné tvary zvětrávání žuly.\n\nV sedle s Černou horou 1,5 km východně od vrcholu je rozcestí Sedlo Holubníku s turistickým přístřeškem. Asi 200 m severně od sedla, vlevo od zeleně značené stezky, je známý pomníček Bílá smrt, připomínající pošetilou sáňkařskou výpravu tří pánů z roku 1909.\n\n"}
{"id": "264383", "url": "https://cs.wikipedia.org/wiki?curid=264383", "title": "Milan Kováč", "text": "Milan Kováč\n\nProf. Milan Kováč, Ph.D. (* 1967) je slovenský religionista a vysokoškolský pedagog. Zabývá se starověkým náboženstvím, především náboženstvím starověké Ameriky. Ve střední Americe také podnikl řadu výzkumů, z nich vzešla mimo jiné kniha \"Slnko jaguára: náboženský svet Olmékov, Mayov a Aztékov\". V současné době působí jako docent na bratislavské univerzitě.\n\n"}
{"id": "264385", "url": "https://cs.wikipedia.org/wiki?curid=264385", "title": "Kotul veverovitý", "text": "Kotul veverovitý\n\nKotul veverovitý či saimiri (\"Saimiri sciureus\") je malá opice z čeledi malpovitých (\"Cebidae\"), která obývá území Jižní Ameriky, konkrétně státy Brazílie, Kolumbie, Ekvádor, Francouzská Guyana, Peru, Surinam, Venezuela a Puerto Rico.\n\nKotul je nejmenší zástupce své čeledi. Jeho krátká srst jen hýří nejrůznějšími barvami od černé, tmavě hnědé až po čokoládovou, ale nejčastější je zelená či zelenošedá v různé intenzitě. Druhá polovina předních končetin mívá nejčastěji výrazně oranžovou nebo citrónově žlutou barvu, stejně je zbarvena i menší část zadních končetin. Nápadné jsou i poměrně velké ušní boltce, které mívají barvu bílou a u sebe blízko položené výrazně tmavé oči. Na hlavě má kotul bílou masku kolem očí a šedivý čenich. Srst na hlavě má obvykle stejnou barvu jako tělo, občas i tmavší. Jeho dlouhé, štíhlé prsty a nehty mu umožňují se obratně a rychle pohybovat po stromech a případně uprchnout svému predátorovi vysoko do korun stromů. Kotul veverovitý je opravdu drobný živočich, jeho tělo dosahuje sotva 26-30 cm a delší na konci černý, hustě osrstěný a nechápavý ocas 35-42 cm. Hmotnost se pohybuje od 0,6 do 1,4 kg, větší hmotnost je v přírodě jen výjimkou.\n\nKotul veverovitý obývá spíše řidší než hustější vlhké pralesy, lesy v okolí řek, mangrovové a bažinaté oblasti nebo kulturní krajinu, jako jsou banánové plantáže, kde jsou poměrně nevítanými hosty. Většinu času tráví vysoko v korunách stromů a na zem slézají především jen za vodou, občas za potravou.\n\nJe to silně společenské zvíře, které žije v rozsáhlých skupinách, které mohou čítat 12, více než 30, ale také více než 100 jedinců, kteří se s ostatními členy skupiny dorozumívají jak zvuky, tak i zrakem. Důležité je i zmínit důležitost natírání močí. To slouží jak k označkování území, tak k rozeznání „hodnosti“ nejvyššího člena v tlupě, který močí potírá své podřízené. Kotulové se však natírají i vlastní močí, zvláště pak ocas a tlapky.\n\nKotulové jsou energičtí a většinu dne tráví neustálým lezením po stromech, skákáním z jedné větve na druhou a poměrně hlasitým vřeštěním. Pokud se přiblíží nebezpečí, zmizí celá tlupa v korunách stromů a vyčkají až se nebezpečí oddálí. I přesto, že dávají přednost rostlinné potravě jako jsou nejrůznější výhonky nebo plody, rádi si pochutnají i na masné potravě, kterou tvoří především hmyz, měkkýši, krabi a drobní obratlovci.\n\nSamice rodí jediné mládě po 24 až 26 týdnech březosti. Matka své mládě nosí nejprve na hřbetě, ale jelikož je mládě po několika dnech po narození schopné již aktivně běhat a skákat, nevěnuje mu matka později příliš velkou pozornost. V zajetí se může kotul dožít i 20 let.\n\nPro svůj krásný vzhled a malou velikost se stávají i oblíbenými chovanci v zoologických zahradách. Na počátku roku 2020 byli kotulové veverovití chováni přibližně ve 150 evropských zoo. V Česku se jednalo o tyto zoo:\n\n\nNa Slovensku je od roku 2019 chován v Zoo Bratislava. \n\nV Zoo Praha byl tento druh prvně k vidění v roce 1990 a první fáze chovu byla ukončena o pět let později. Po devítileté pauze byli kotulové přivezeni v roce 2004. První úspěšný odchov následoval po dvou letech (2006). Zatím poslední mláďata se narodila v roce 2014. Na konci roku 2018 bylo chováno devět jedinců. V prosinci 2019 byl dovezen samec ze Zoo Le Pal ve Francii.\n\nKotul veverovitý je chován na ostrově v dolní části zoo v rámci expozičního celku Vodní svět a opičí ostrovy.\n\n\n"}
{"id": "264390", "url": "https://cs.wikipedia.org/wiki?curid=264390", "title": "Thomas Gray", "text": "Thomas Gray\n\nThomas Gray (26. prosince 1716, Londýn – 30. července 1771, Cambridge) byl anglický básník, vědec a profesor historie na univerzitě v Cambridgi, kde strávil většinu života.\n\nAčkoliv patřil k nejméně plodným básníkům (básně posbírané za jeho života čítají dohromady méně jak 1000 veršů), je považován za nejvýraznější postavu anglické poezie v polovině 18. století. Jeho \"\" (\"Elegy Written in a Country Churchyard\", napsaná roku 1750, vydaná roku 1751) (v Jungmannově překladu \"Elegie na hrobkách vesnických\") se stala trvalou součástí anglického literárního dědictví a je jednou z nejoblíbenějších a nejčastěji citovaných básní v angličtině.\n\n"}
{"id": "264391", "url": "https://cs.wikipedia.org/wiki?curid=264391", "title": "Martin Babjak", "text": "Martin Babjak\n\nMartin Babjak (* 15. září 1960, Banská Bystrica, Československo) je slovenský operní pěvec-barytonista.\n\nJeho otcem byl slovenský barytonista Štefan Babjak , bratr je tenorista Ján Babjak a sestra mezzosopranistka Terézia Kružliaková (Terézia Babjaková-Kružliaková).\n\nZákladní školu navštěvoval v Banské Bystrici. V letech 1976–1980 studoval na SPŠ dopravní ve Zvolenu.\nAbsolvent studia na konzervatoři v Bratislavě v třídě profesorky Idy Černecké v roce 1980–1985.\nAbsolvoval čtyřměsíční studijní pobyt v pěvecké škole Centro di perfezionamento cantanti při Milánské La Scale v Milánu v roce 1985.\nPůsobil jako operní pěvec v opeře Divadla Jozefa Gregora Tajovského v Banské Bystrici (1987–1989), od roku 1989 je členem Opery Slovenského národního divadla v Bratislavě.\n\n\n\n\nHostování v zahraničí:\nČeská republika, Rakousko, Německo, Itálie, USA, Švýcarsko, Španělsko, Francie, Egypt, Kanada, Japonsko.\n\nDůležité operní postavy:\n\n\n"}
{"id": "264392", "url": "https://cs.wikipedia.org/wiki?curid=264392", "title": "Svealand", "text": "Svealand\n\nSvealand je historické území ve středním Švédsku. Ve středověku tuto oblast obýval germánský kmen Sveů, jejichž říše () se stala základem moderního švédského státu (\"Sverige\"). Na severu sousedí s hornatým Norrlandem a na jihu je hustými lesy oddělen od Götalandu (Géatska). Na území Svealandu se nacházejí zvlněné hřebeny ledovcového původu a většina z více než 90 tisíc švédských jezer.\n\nK území Svealandu náleží 6 provincií:\n\n\nStockholm, hlavní město Švédska, se rozkládá na území Upplandu a Södermanlandu. Mezník mezi těmito dvěma provinciemi se nachází v ulici Västerlånggatan ve stockholmském Starém Městě (\"Gamla stan\").\n\nSvealand je vlastním Švédskem, územím, jež dalo jméno pozdějšímu (rozlehlejšímu) švédskému státu. Tento fakt je potvrzován lingvisty, což vyplývá z raně středověkých zdrojů, jako jsou ságy. Ve staré severštině a staré angličtině jsou Svealand a Švédsko synonymní pojmenování a popisují se jako území oddělené od Götalandu (\"Gautland\" či \"Geatland\").\n\nBěhem 12. století začali švédští králové podnikat křížové výpravy na východ, kde dobyli území Österlandu (Východní země), dnešního Finska.\n\nZačátkem 19. století připadla pod správu Odvolacího soudu pro Svealand provincie Värmland, která historicky náležela k Götalandu. Tradičně se však považovala za část Svealandu.\n"}
{"id": "264399", "url": "https://cs.wikipedia.org/wiki?curid=264399", "title": "Gustáv Papp", "text": "Gustáv Papp\n\nMUDr. Gustáv Papp (28. září 1919, Čierny Balog, Československo – 7. října 1997, Bratislava, Slovensko) byl slovenský operní pěvec-tenorista.\n\n\nPracoval jako lékař-chirurg. Od počátků své lékařské praxe se věnoval souběžně koncertní činnosti. Do poloviny 50. let 20. století zpíval převážně lyrické tenorové úlohy, ale i dramatičtější partie, pohostinsky účinkoval i v souboru zpěvohry Nové scény jako představitel ústředních tenorových partů v klasických operetách. Po nástupu do SND se jeho hlas rozvinul do poloh dramatického a hrdinského tenoru. Jeho umělecké dispozice a interpretační mistrovství se bohatě uplatnily v nastupující původní operní tvorbě, ve které vytvářel často hlavní, hlasově i výrazově exponované partie, a jako premiérový představitel jim často vtiskl pečeť interpretačního modelu a vzoru. Věnoval se i koncertní činnosti (písně, písňové cykly, oratoria) a po čase i pedagogické činnosti. Koncem 50. a v 1. polovině 60. let vícekrát hostoval v zahraničí (SSSR, Belgie, Jugoslávie, Maďarsko, Německo).\n\n\n"}
{"id": "264401", "url": "https://cs.wikipedia.org/wiki?curid=264401", "title": "Powerkiting", "text": "Powerkiting\n\nPowerkiting je druh sportovní aktivity, při níž se používá tažný drak (\"kite\", \"powerkite\") k pohybu člověka po zemi, sněhu či vodě nebo k jeho zdvíhání do vzduchu. Drak je podobný menšímu padáku či křídlu pro paragliding.\n\nObvykle se drak používá k pohánění jezdce na mountainboardu, kiteboardu, snowboardu, či buggyně, ale užívají se také brusle, lyže, travní lyže s kolečky, travní lyže s pásy, mořský kajak apod. Tažný drak neslouží pouze k získání rychlosti, pokročilí jezdci dokáží pomocí tažného draka vyskočit i několik metrů do vzduchu. Také proto jsou všechny varianty powerkitingu považovány za extrémní a potenciálně nebezpečný sport.\n\nRůzné varianty powerkitingu se vyvíjely nezávisle na sobě, ale opravdový rozmach tohoto sportu nastal na přelomu tisíciletí, kdy se začal masově šířit kitesurfing. Ještě v roce 1998 nebylo na celém světě více než 30 jezdců, nyní jdou jejich počty do statisíců. S rozšířením kitesurfingu narostl zájem a obecné povědomí o powerkitingu a to vedlo k masovému rozšíření dalších příbuzných sportů, například snowkitingu.\n\nZákladem výbavy je drak, dále tzv. de-power bar, což je jisticí systém lanek a brzd, které se upínají na speciální tyč (bar, hrazda), z níž pak vede jedna karabina připnutá k trapézu. Při použití menších draků (především během tréninku začátečníků) se často trapéz nepoužívá, protože malého draka je možné udržet jen v rukou a navíc trapéz, zajišťující pevné připoutání draka k tělu, znamená pro začátečníka značné riziko. Při ovládání bez trapézu se většinou místo baru používají madla.\n\nTechnologie draků se neustále vyvíjí. Design draků jim nyní umožňuje dosahování mnohem vyšších rychlostí při lepší pohyblivosti a ovladatelnosti, a tedy i bezpečnosti. Výběr draka je dán pokročilostí jezdce, jestli se jedná o začátečníka nebo pokročilého jezdce a také váhou jezdce. Obecně platí, čím vyšší hmotnost jezdce, tím větší kite by měl zvolit.\n\nExistují dva základní systémy konstrukce draků:\n\nExistují různé varianty powerkitingu:\n\nPoznámka: Výraz \"landkiting\" se někdy používá jako souhrnné označení pro všechny pozemní formy powerkitingu (landboarding, buggykiting, jízda na kolečkových bruslích).\n\n"}
{"id": "264402", "url": "https://cs.wikipedia.org/wiki?curid=264402", "title": "Sumace", "text": "Sumace\n\nSumace označuje sčítání množiny čísel. Výsledek se označuje jako suma. Jako \"čísla\" v sumaci přitom mohou vystupovat nejenom čísla (např. přirozená, komplexní apod.), ale také funkce, matice, popř. jiné matematické struktury. Součet prvků nekonečné posloupnosti se označuje jako řada.\n\nPro malý počet prvků lze sumaci zapsat jako součet jednotlivých členů.\n\nNapř. sumace čísel 1, 2 a 4 je 1 + 2 + 4 = 7. Číslo 7 je suma. Vzhledem k tomu, že sčítání je asociativní, nezáleží na tom, zda sumaci „1 + 2 + 4“ chápeme jako (1 + 2) + 4 nebo jako 1 + (2 + 4). Výsledek je v obou případech stejný, proto lze závorky vynechat (což se také obvykle dělá). Součet konečného počtu čísel je také komutativní, takže změna pořadí jednotlivých členů sumace nemá vliv na výslednou sumu.\n\nPokud obsahuje suma příliš mnoho členů, lze některé členy vynechat a nahradit '…' (tři tečky). Přitom musí být zřejmé, které členy byly vynechány.\nNapř. suma všech přirozených čísel od 1 do 100 je 1 + 2 + … + 99 + 100 = 5050.\n\nPro zjednodušení zápisu sumace se v matematice používá tzv. sumační znak, který je reprezentován řeckým znakem velkého sigma formula_1. Definice zápisu pomocí sumačního znaku má tvar\nIndex \"i\" se označuje jako sumační index, \"m\" označuje \"spodní hranici sumace\" a \"n\" je \"horní hranice sumace\". V tomto případě označuje \"i\" = \"m\" skutečnost, že sumační index \"i\" je na počátku roven hodnotě \"m\". Tento index odpovídá prvnímu členu v sumaci, tzn. formula_3. Následující hodnoty \"i\" jsou získány přičtením hodnoty 1 k předchozí hodnotě indexu \"i\". Těmto indexům pak odpovídají další členy sumace, tzn. formula_4 Proces změny indexu pokračuje až do okamžiku, kdy platí \"i\" = \"n\", což označuje konec sumace. Tento index odpovídá poslednímu členu sumace, tzn. formula_5. Místo \"i\" lze použít libovolný jiný znak - nejčastěji se používají \"i\", \"j\", \"k\", α, β, ν apod. Např.\n\nPokud jsou hranice sumace zřejmé, pak je možné je vynechat a pouze naznačit, přes který index se sumace provádí. Např.\nPokud je zřejmé, přes který index se sumace provádí i hranice sumace, pak lze použít zjednodušený zápis\n\nZápis sumace lze také vyjádřit pomocí podmínek, kterým musí vyhovovat sumační index. Do sumy jsou pak zahrnuty pouze ty členy, které odpovídají indexům vyhovujícím zadané podmínce. Např.\nje suma všech \"f\"(\"k\") pro daná \"k\", která vyhovují uvedené podmínce,\nje suma všech \"f\"(\"x\") přes všechny prvky \"x\" množiny \"S\". Množina \"S\" je indexová množina.\n\nPokud se provádí současně více sumací, lze použít zjednodušený zápis pomocí jednoho sumačního znaku. Např.\nje to samé jako\n\nSe sumací se lze setkat v mnoha programovacích jazycích.\n\nNapř.\nformula_13\nlze zapsat jako program ve Visual Basicu/VBScriptu:\n\nnebo následujícím kódem v jazyku C/C++/C#/Java, přičemž se předpokládá, že proměnné codice_1 a codice_2 jsou definovány jako celá čísla typu codice_3, codice_1 ≥ codice_2 a proměnná codice_6 je definována jako pole hodnot typu codice_3 obsahující nejméně codice_1 − codice_2 + 1 definovaných prvků:\n\nV programovacím jazyku Python lze použít vyjádření:\n\nV Perlu:\n\nVe Fortranu (nebo Matlabu) lze použít:\n\nV (La)TeXu lze pro zobrazení sumačního znaku použít zápis:\nJe možné provést sumaci méně než dvou čísel.\n\n\n"}
{"id": "264407", "url": "https://cs.wikipedia.org/wiki?curid=264407", "title": "Elena Antalová", "text": "Elena Antalová\n\nElena Antalová (* 13. února 1938 Banská Bystrica, Československo) je slovenská redaktorka, dramatička a osvětová pracovnice.\n\nPůvodně osvětová pracovnice, později redaktorka v různých časopisech, od roku 1984 v časopisu \"Javisko\". Jako dramatička debutovala 1959 rozhlasovou hrou \"Lujza a Lotka\". Podle literárních předloh napsala více jak 20 her pro všechny věkové kategorie mladých posluchačů. Jedná se o autorku her pro dospívající mládež i pro dospělé, je spoluautorkou rozhlasového seriálu \"Čo nového Bielikovci?\"\n\n\n"}
{"id": "264412", "url": "https://cs.wikipedia.org/wiki?curid=264412", "title": "Suma", "text": "Suma\n\nSuma může znamenat:\n\n\n"}
{"id": "264413", "url": "https://cs.wikipedia.org/wiki?curid=264413", "title": "Robert Nisbet", "text": "Robert Nisbet\n\nRobert Alexander Nisbet (30. září 1913, Los Angeles - 9. září 1996, Washington D.C.) byl americký sociolog a vysokoškolský pedagog. Vyučoval například na University of Arizona, University of California, Berkeley, Columbia University či University of California, Riverside.\n\n\n"}
{"id": "264417", "url": "https://cs.wikipedia.org/wiki?curid=264417", "title": "Videokonference", "text": "Videokonference\n\nVideokonference představuje moderní způsob multimediální komunikace umožňuje současný přenos zvuku, obrazu a dat mezi dvěma i více účastníky. Je to také komunikace na libovolnou vzdálenost probíhající v reálném čase. Její způsob závisí na programovém vybavení.\n\nVideokonference jsou používány zpravidla v podnikatelském prostředí, kde šetří náklady na cestování. Díky schopnosti propojit více lokalit jsou schopny do značné míry nahradit například osobní setkání zaměstnanců různých poboček jedné společnosti. Poprvé byla videokonference provozována komerčně v 70. letech společností AT&T.\n\nVideokonferenční řešení mohou k zobrazení druhé strany (případně dalších stran – v případě propojení více lokalit) využívat jak běžné počítačové monitory, tak velké obrazovky, které navozují realističtější dojem setkání.\n\nS nástupem Cloudu se začaly objevovat také Cloud videokonference (viz externí odkaz pro začínající uživatele), které umožňují hostovat kompletní infrastrukturu přímo u provozovatele služby. Tyto služby se dnes dělí na dvě hlavní kategorie:\nRevoluci v oblasti videokonferencí by mohla znamenat technologie 3D videokonferencí, která umožňuje zobrazit člověka, se kterým probíhá komunikace na dálku, formou barevného hologramu v životní velikosti (viz externí odkazy).\n\n\n"}
{"id": "264420", "url": "https://cs.wikipedia.org/wiki?curid=264420", "title": "Leaellynasaura", "text": "Leaellynasaura\n\nLeaellynasaura (\"Leaellynin ještěr\") byl menší, po zadních končetinách se pohybující býložravý dinosaurus, který žil zřejmě v menších skupinách na jihu dnešní Austrálie (lokalita Dinosaur Cove) zhruba před 115 miliony lety v období rané křídy. Patří mezi několik dnes známých \"polárních\" dinosaurů z jižní polokoule. Při dospělé délce kolem 3 metrů vážil tento ornitopod asi 90 kg. Mláďata však dosahovala délky jen kolem 90 centimetrů.\n\nStavba kostní dřeně lelynasaury naznačuje, že rostla nepřetržitě a rychle. Kolísání teploty mezi sezónami nijak nezpomalovalo růst, proto se někteří vědci domnívají, že \"Leaellynasaura\" byl teplokrevný dinosaurus. Zdá se, že na lebce a mozkovně jsou zjistitelné stopy po adaptacích na chladné a temné období polární zimy (zvětšené optické laloky a očnice). Stavba kostní dřeně lelynasaury naznačuje, že rostla nepřetržitě a rychle. Dosud nebyla objevena žádná kompletní kostra tohoto dinosaura, je však znám podle mnoha izolovaných fragmentů. Podivné rodové jméno je poctou pro dceru objevitelů dinosaura, manželů Richových (oba jsou paleontologové).\n\nMezi predátory, kteří tohoto menšího dinosaura lovili, patřili teropodní dinosauři menší a střední velikosti a možná také obří temnospondylní obojživelníci, jako byl až 5 metrů dlouhý rod \"Koolasuchus\".\n\n"}
{"id": "264422", "url": "https://cs.wikipedia.org/wiki?curid=264422", "title": "Slovenská filharmonie", "text": "Slovenská filharmonie\n\nSlovenská filharmonie ( ) je první a hlavní slovenský symfonický orchestr.\n\nZaložena byla v roce 1949, od 50. let 20. století sídlí v bratislavské Redutě (budova z roku 1773).\n\nKromě sezónních koncertů hrává pravidelně na hudebních festivalech v celé Evropě a za dobu své existence navštívila země jako Kypr, Turecko, Japonsko a Spojené státy americké. Jejím současným šéfdirigentem je od roku 2009 francouzský dirigent Emmanuel Villaume.\n\n\n"}
{"id": "264425", "url": "https://cs.wikipedia.org/wiki?curid=264425", "title": "Reduta (Bratislava)", "text": "Reduta (Bratislava)\n\nBratislavská Reduta je neoklasicistní budova na rohu ulic Mostová a Medená v hlavním městě Slovenska Bratislavě mezi Hviezdoslavovým náměstím a Náměstím Ľudovíta Štúra.\n\nBudova byla postavena v letech 1913–1919 na místě staré městské sýpky. Projekt zhotovili architekti Dezső (Dezider) Jakab a Marcell Komor. Svého času byla místem zábav, estrád, uměleckých vystoupení a různých společenských shromáždění obyvatel Bratislavy. Od 50. let 20. století v budově Reduty sídlí Slovenská filharmonie.\n"}
{"id": "264427", "url": "https://cs.wikipedia.org/wiki?curid=264427", "title": "Welland", "text": "Welland\n\nWelland může znamenat:\n\n\n\n"}
{"id": "264432", "url": "https://cs.wikipedia.org/wiki?curid=264432", "title": "Miroslav Kusý", "text": "Miroslav Kusý\n\nMiroslav Kusý (1. prosince 1931 Bratislava – 13. února 2019 Bratislava) byl slovenský a československý politolog, filosof, publicista a pedagog, před rokem 1969 člen KSČ, za normalizace politicky pronásledován, signatář Charty 77, po sametové revoluci politik Veřejnosti proti násilí, poslanec Sněmovny lidu Federálního shromáždění a Slovenské národní rady.\n\nV roce 1954 vystudoval Filosofickou fakultu Karlovy Univerzity v Praze a v roce 1956 tamtéž dokončil postgraduální studium. Potom se vrátil do Bratislavy, kde působil na Filozofické fakultě Univerzity Komenského, nejprve jako odborný asistent, potom docent a nakonec v letech 1967-1970 profesor marxistické filosofie.\n\nV letech 1968-1969 byl členem Ústředního výboru Komunistické strany Slovenska, vedl zde ideologické oddělení. V letech 1963-1968 se uvádí jako účastník zasedání Ústředního výboru Komunistické strany Slovenska.\n\nPo roce 1969 a po vyloučení z KSČ mu zakázali pedagogickou činnost a v době normalizace pracoval jako knihovník na Univerzitě Komenského.\n\nV roce 1977 byl jedním ze tří slovenských signatářů Charty 77, kteří požadovali, aby československá vláda dodržovala lidská práva, tak jak se k tomu zavázala v Závěrečném aktu helsinské Konference o bezpečnosti a spolupráci v Evropě. Následně byl propuštěn z univerzity a živil se mnoho let jako dělník. Později pracoval ve Státním institutu urbanismu a územního plánování - (URBION).\n\nV roce 1988 veřejně vystoupil (formou otevřené výzvy zaslané do Svobodné Evropy) proti názorům slovenského komunistického publicisty a politika Vladimíra Mináče, který v anketě k 20. výročí federalizace Československa stavěl na roveň maďarizaci za Uherska a čechoslovakismus po vzniku Československé republiky. Kusý to odmítl a naopak vyzval k upevnění \"československého vědomí\".\n\nPravidelně jej kontrolovala a sledovala StB pod krycím jménem Renegát a příležitostně byl preventivně zadržen. Připojil se k spisovatelům okolo \"Edice Petlice\" Ludvíka Vaculíka a \"Edice Expedice\" Václava Havla. Od srpna 1989 strávil deset týdnů ve vězení, kde čekal na soudní proces za údajnou zradu a podvracení republiky. Stíhání zastavil prezident Gustáv Husák 25. listopadu 1989.\n\nMiroslav Kusý byl po sametové revoluci místopředsedou VPN. 29. listopadu 1989 se účastnil společné porady VPN a českého Občanského fóra, kde se formálně rozhodlo o tom, že VPN je výlučným představitelem občanského hnutí na Slovensku a že obě republiková hnutí budou úzce spolupracovat, přičemž cílem je demokratická československá federace. 10. prosince 1989 byl Vládou národního porozumění jmenován předsedou Federálního úřadu pro tisk a informace. V únoru 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 199 - Trebišov, Východoslovenský kraj) jako bezpartijní poslanec (respektive poslanec za hnutí Veřejnost proti násilí). Ve Federálním shromáždění setrval do konce funkčního období, tedy do svobodných voleb roku 1990.\n\nVe volbách roku 1990 se stal poslancem Slovenské národní rady a členem jejího předsednictva. V rámci VPN se během roku 1990 přesunul společně s Fedorem Gálem do křídla, jež odmítalo politiku Vladimíra Mečiara. Rozkol ve straně pak vyvrcholil na jaře 1991 odvoláním Mečiara z postu slovenského premiéra. Václav Havel ho v roce 1991 jmenoval ředitelem Kanceláře prezidenta ČSFR v Bratislavě. Po abdikaci Havla na post československého prezidenta v létě roku 1992 Kusého politický vliv poklesl a nadále se angažoval spíše akademicky a v nevládním sektoru.\n\nOd roku 1990 působil jako rektor Univerzity Komenského. Byl zakladatelem Slovenského helsinského výboru, Nadace Milana Šimečky a předsedou komise UNESCO pro lidské práva na Slovensku, členem orgánů různých organizací na ochranu lidských práv. Vyučoval lidská práva na Univerzitě Komenského. Psal pro deník SME a byl autorem jedenácti knih.\n\n"}
{"id": "264435", "url": "https://cs.wikipedia.org/wiki?curid=264435", "title": "Vrozená bisexualita", "text": "Vrozená bisexualita\n\nVrozená bisexualita (nebo \"predispozice k bisexualitě\") je termín zavedený Sigmundem Freudem, podle něhož se všichni lidé rodí jako bisexuálové, ale že následným psychologickým vývojem, který zahrnuje vnější i vnitřní faktory, se z nich stávají monosexuálové a jejich bisexualita přetrvává v latentním stádiu.\n\nV otázce zda biologie ovlivňuje sexuální orientaci neexistuje vědecký konsensus.\n\nFreud ve své knize \"Tři úvahy o sexuální teorii\" () z roku 1920 pojednává o konceptu inverze (tj. homosexuality) s ohledem na její vrozenost či biologickou predispozici k homosexualitě či bisexualitě.\n\nZávěry, ke kterým došel, jsou založeny na mylné představě, že člověk v raných stádiích vývoje prochází obdobím hermafroditismu. Tuto myšlenku rozvijí do obecné teorie, že přitažlivost k oběma pohlavím je možná, nicméně že pro každé pohlaví existuje „normálnější“ varianta. Homosexualitu vysvětluje jako důsledek traumatické příhody či příhod, které zabránily normálnímu vývoji, jenž zahrnuje přitažlivost k opačnému pohlaví.\n\nFreud označil lidi jako přírodně „polymorfně perversní“, což znamená, že prakticky jakýkoliv objekt může být zdrojem erotického uspokojení nebo že děti jsou relativně lhostejné k objektům erotického uspokojení.\n\nModerní užívání pojmu vrozená bisexualita vychází spíše z výzkumů Alfreda Kinseyho než z Freudových. Podle Kinseyho výzkumů je většina lidí do jisté míry bisexuální, avšak nemusí svoji bisexualitu vyjadřovat chováním.\n\nDora, pravým jménem Ida Bauerová (1882–1945), byla jedna z Freudových pacientek. Teorie vrozené bisexuality je často diskutována ve spojení s Freudovými sezeními s Dorou.\n\nJiný příklad, často spojovaný s konceptem vrozené bisexuality, byl „Vlčí muž“ (pravým jménem Sergej Pankejeff), pacienta který se pokoušel potlačit své homosexuální sklony. Jeho vývoj vylíčil Freud jako nemožnost potlačení vrozených ženských sklonů.\n\n"}
{"id": "264440", "url": "https://cs.wikipedia.org/wiki?curid=264440", "title": "Kubáň", "text": "Kubáň\n\nKubáň (rusky a ukrajinsky Кубань / \"Kubaň\") je historický region v dnešním jižním Rusku spojený s dějinami Kozáků. Rozkládá se na březích Azovského a Černého moře na území Krasnodarského kraje a republiky Adygejsko, částečně též zasahuje do Stavropolského kraje, republiky Karačajevsko-Čerkesko a Rostovské oblasti. Jeho středem protéká řeka Kubáň. Povrch tvoří převážně rovinaté stepi.\n\nV době Byzantské říše a Chazarské říše sem ze severu přicházeli Slované, kteří v 10. století ovládli důležité středisko Tmutarakaň. Koncem 18. století se zde usídlilo Kozácké černomořské vojsko a zbytek rozehnané Záporožské Siče. V letech 1918–1920 zde existovala kozácká Kubáňská národní republika. Poté bylo celé území přičleněno k RSFSR a rusifikováno; z ukrajinského obyvatelstva, které v některých oblastech převládalo, zbyla v současnosti již jen zhruba 3 % menšina.\n"}
{"id": "264444", "url": "https://cs.wikipedia.org/wiki?curid=264444", "title": "Česká abeceda", "text": "Česká abeceda\n\nČeská abeceda je soubor všech písmen, která jsou používána v psané češtině. Čeština používá 42 písmen, tedy 26 písmen základní latinky doplněných písmeny s třemi diakritickými znaménky, háčkem (ˇ), čárkou (´) a kroužkem (˚). \nSpeciální postavení má \"ch\", které je počítáno mezi 42 písmen české abecedy, fakticky je to ale spřežka (digraf). Písmena \"q\" a \"w\" se užívají pouze ve slovech cizího původu a při počešťování (zdomácnění) se zpravidla převádějí na jiné znaky (\"kv\" a \"v\"). Historicky v češtině téměř ztratilo opodstatnění \"ó\", používá se pouze u citoslovcí, případně označuje kvantitu ve slovech cizího původu (balón).\n\nReformy zavádějící diakritiku do češtiny měly také velký vliv na abecedy dalších jazyků (zejména slovanských, ale i baltských). Některých znaků je užíváno i ve vědeckých transliteracích nelatinkových písem (cyrilice u slovanských jazyků).\n\nZákladní sada holých písmen bez znaků s diakritikou a bez spřežky Ch je shodná např. s anglickou abecedou. Používá se jako znak pořadí pro odlišení k číselnému označování, např. částí textu, zejména právních, ale i jinde, často v malých písmenech pro menší části – odstavce, položky seznamu a podobně.\n\nVelká písmena (majuskule, verzálky) se považují historicky za základní variantu, ale v běžném textu se používají podle pravopisu pro ozvláštnění, zejména v celých nadpisech, jedno písmeno na začátku vět a na začátku názvů a jmen:\n\nMalá písmena (minuskule) jsou v praxi častější, základní variantou písmen v textu.\n\nPro téměř celé období psané češtiny byla (a je) nejběžnějším grafickým systémem latinka, nicméně v nejstarších dobách se lze setkat se zápisy i v hebrejském písmu (srv. lešon Kenaan) a dalších tehdy existujících písmech. Současná abeceda je výsledkem několika šířeji pojatých reforem celého pravopisného systému češtiny, které probíhaly od počátku 15. století do poloviny 19. století, kdy se definitivně ustálila dnes známá abeceda.\n\nOd 12., resp. 13. století se objevují české zápisy v latince, zprvu se v případě primitivního a dvou spřežkových pravopisů se jednalo o prostou latinskou abecedu (A, B, C, D, E, F, G, H, I, K, L, M, N, O, P, Q, R, S, T, V, X) obohacenou o \"u\", \"w\", \"y\" a \"z\". Písmeno \"j\" získává svoji pevnou pozici teprve v 16. století (reprezentuje dlouhou hlásku /í/). V gotickém písmu (od novověku novogotické), které se pro češtinu používalo až do 19. století, došlo k vytvoření řady variant písmen, z nichž nejvýraznější byla dvojice koncového \"s\" a dlouhým s (ſ), u kterých se vyvinulo poměrně důsledné pravidlo na rozlišování.\n\nK první větší změně došlo na začátku 15. století po popsání diakritického systému, který je spojován s osobou Jana Husa (a dílem Orthographia Bohemica). Hus zavedl do českého pravopisu dva typy diakritických znamének, která nazval \"punctus rotundus\" a \"gracilis virgula\" (česky mylně překládáno jako nabodeníčko krátké a dlouhé). Krátká nabodeníčka (tedy tečky nad písmeny) označovala měkkost a tvrdé l. Takto byla česká abeceda obohacena o znaky \"ċ\", \"ṡ\", \"ż\", \"ṙ\", \"ḋ\", \"ṫ\", \"ṅ\", \"l̇\". Dlouhá nabodeníčka byla obdobná dnešní čárce jak vzhledem, tak funkcí, ovšem v této době se ještě příliš neprosadila. Husův systém také dal základ specifickému postavení písmena-spřežky \"ch\", kterou jako jedinou ponechal.\n\nV 16. století byl vytvořen tzv. bratrský pravopis v jehož rámci došlo i k výrazné reformě abecedy. První ještě poněkud nesmělé náznaky reformy v sobě obsahuje Gramatika česká v dvojí stránce (autoři Optát a Gzel). Obecně nahradili krátká nabodeníčka háčkem, pouze u hlásky /š/ rozeznávají dva způsoby zápisu, podle toho, zdali se jedná o dlouhé s (ſ) nebo koncové s, v prvním případě se píše spřežkou (ſſ, protože dlouhé s by bylo nepraktické nadepisovat znaménkem), v druhém diakritikou (zde se ale nepoužíval háček, ale dvojtečka, takže se psalo \"s̈\"). Nebylo užito speciálního znaku pro tvrdé l. Kvantitu označují stejně jako Hus. Zajímavější dopady na abecedu mělo historicky dané složité psaní hlásek /i/ – /í/ – /j/ – /g/. Pro dlouhou hlásku /í/ nepoužívali diakritiku, ale spřežku \"ij\", což se záhy zjednodušilo na \"j\". Naopak háčkem nadepisovali ještě \"ǧ\" tam, kde reprezentovalo dnešní /g/ (prosté \"g\" bylo vyhrazeno pro hlásku /j/).\n\nNa tuto první českou gramatiku reagoval v roce 1571 významný bratrský učenec Jan Blahoslav, který zejména kritizoval některé příliš zjednodušující úpravy. Především zavedl doposud užívané \"ů\". Znovu zavedl odlišování tvrdého l (jednalo se o znak tzv. l s kličkou, kde koncový dřík písmena nekončí otevřeným obloučkem, ale je dotažen v podobě kličky zpět ke dříku), to se ale nepoužívalo zcela důsledně a postupně vymizelo. Podobně se neprosadilo ani navrhované odlišování dlouhého ě (pomocí znaku \"jͤ\").\n\nV první polovině 19. století proběhlo několik reforem, které vytvořily abecedu, která je beze změn užívaná dodnes. Od dvacátých let přecházela čeština z novogotické podoby latinky na humanistickou, čímž odpadla nutnost dvojího psaní hlásky /š/ a tato hláska se začala psát již moderním znakem. V roce 1842 provedl P. J. Šafařík tzv. reformu skladnou, která ustálila moderní psaní i – í – j – g (z české abecedy definitivně zmizel znak \"ǧ\"). Přesně v polovině 19. století pak proběhla již poslední reforma abecedy, která zavedla psaní \"v\" místo dvojitého \"w\". Tak vznikla definitivní česká abeceda - sada znaků a jejich pořadí.\n\nKódování Unicode umožňuje reprezentovat všechny znaky české abecedy; znaky bez diakritiky jsou součástí bloku \"Základní latinka\" (0000–007F), některé znaky s diakritikou používané i v jiných abecedách jsou v bloku \"Doplněk Latin-1\" (0080–00FF), zbytek pak je v \"Rozšíření latinky A\" (0100–017F). Při použití UTF-8 tak české znaky s diakritikou zabírají dva bajty (z nichž prvním je C3, C4 nebo C5).\n\nNejstarší kódování znaků (ASCII, EBCDIC) podporovala jen znaky bez diakritiky. Později vznikla kódování podporující i jiné jazyky než angličtinu, znaky české abecedy se vyskytují v následujících kódových stránkách:\n\nKromě písmen české abecedy se v nečeských jménech (zejména osob a zeměpisných prvků) často zachovávají latinková písmena s diakritickými značkami v originální podobě, tj. z jiných abeced, nejběžněji německé přehlásky. Také se ovšem někdy méně běžné znaky (např. s diakritikou pod základním písmenem) mohou nahrazovat českými písmeny s odpovídající hláskou, např. Brașov jako Brašov. \n\nVýslovnost těchto znaků pak kolísá mezi originální výslovností původního jazyka a (častěji) plnou náhradou českými hláskami nejbližšími k originálu, pokud reprezentuje hlásku neobsaženou v češtině, např. Händel jako /Hendl/, Göring jako /Gérink/, Wałęsa jako /Valensa/, Kieślowski jako /kěšlovsky/, Brașov jako /Brašov/ nebo Besançon jako /Bezanson/.\n\n"}
{"id": "264449", "url": "https://cs.wikipedia.org/wiki?curid=264449", "title": "Let It Be (rozcestník)", "text": "Let It Be (rozcestník)\n\nV souvislosti s britskou hudební skupinou The Beatles může mít název Let It Be několik významů:\n"}
{"id": "264453", "url": "https://cs.wikipedia.org/wiki?curid=264453", "title": "Slovenské národní muzeum", "text": "Slovenské národní muzeum\n\nSlovenské národní muzeum (slovensky \"Slovenské národné múzeum\", zkr. \"SNM\") je vrcholní státní vědecko-výzkumná a kulturně-vzdělávací muzejní instituce na Slovensku. Její hlavní budova se nachází na dunajském nábřeží v Bratislavě. Vzniklo v roce 1961 sloučením Slovenského muzea v Bratislavě (1924) a Slovenského národního muzea v Martině (zal. 1863 v rámci Matice slovenské). SNM spravuje 18 specializovaných muzeí.\n"}
{"id": "264454", "url": "https://cs.wikipedia.org/wiki?curid=264454", "title": "Černohorština", "text": "Černohorština\n\nČernohorština (černohorsky/chorvatsky \"crnogorski jezik\") je jihoslovanský jazyk, mateřský jazyk Černohorců a úřední jazyk v Černé Hoře. Po osamostatnění Černé Hory byl jazyk vyhlášen jako samostatný a v říjnu roku 2007 se stal jazykem oficiálním pro Černou Horu. Někteří lingvisté dokládají, že Černohorci, Chorvati, Srbové a Bosňáci hovoří čtyřmi národními variantami jednoho standardního jazyka – chorvatštiny.\n\nParagraf 13. černohorské Ústavy upřesňuje jako úřední jazyk v Černé Hoře černohorštinu a varianty jak v latince, tak v cyrilici mají rovnocenné postavení.\n\nVláda Černé Hory na svém zasedání 10. července 2009 obnovila a uznala nový, standardizovaný, pravopis černohorštiny, přičemž byla přijata dvě nová písmena a dvě nové souhlásky. Původně existovaly návrhy na zavedení ještě jedné (znak З, výslovnost [ʣ]), které nakonec byly zamítnuty (v řadě dialektů v oblastech Černé Hory, jižního Srbska a dnešní Severní Makedonie je však tato souhláska široce rozšířena). V prosinci 2017 byl černohorštině udělen mezinárodní kód ISO 639-2 cnr.\n\nSamotný termín černohorský jazyk použil poprvé francouzský autor, plukovník Vialla de Sommieres, ve svém dvoudílném cestopisu z roku 1813 \"Voyage historique et politique au Montenegro\", který byl publikován v roce 1820.\n\nVuk Stefanović Karadžić ve svém díle v němčině \"Montenegro und die Montenegriner\" z roku 1837 kde označuje slova Sommiera za nepravdivá, jelikož \"„on označil jest černohorský jazyk za dialekt jazyka Řeckého“\". V samém díle Karadžić vysvětluje, že \"„Černohorci sice patří k srbské větvi řeckého zákona“\" (řeckého (pravoslavného) vyznání). Srbský spisovatel Ljubomir Nenadović ve svém známém díle \"O Černohorcích\" z roku 1856 oznamuje, že při své návštěvě Černé Hory v polovině 19. století usoudil, že Černohorci mluví svým černohorským jazykem. Nenadović ještě napsal, že se v černohorských školách vyučuje srbština a tudíž v budoucnu lze očekávat rozdíly v těchto jazycích a že prý za sto let budou rozdíly ještě větší, než jsou mezi španělštinou a portugalštinou. Také se zmiňuje o své návštěvě města Cetinje, kde přesvědčoval své černohorské kolegy, aby \"„zavedli ten krásný jazyk, do kterého Bible přeložena jest a kterým se mluví a píše dnes v Bělehradu a Novém Sadu. Tento jazyk, na kterém se doteď nejvíce psalo a překládalo, bude navždy srbským literárním jazykem. Neříkám, který z jazyků je lepší, jen připomínám, aby se kvůli literární jedinečnosti, menšiny přidružily k většinám, a aby všichni kteří na sobě srbské jméno nosí, měli tímto jazykem mluvit a psát\"“. Kolegové z Cetinje ho naprosto ignorovali a jeho slova označili za bláboly.\n\nMaďarský autor Jozsef Bajza ve svém díle \"Černohorská otázka\" (\"A montenegrói kérdés\") z roku 1927 napsal: \"„Válka Černohorců s Turky, válka, jež trvala pět století, Černohorce izolovala od zbytku světa a zahnala je do strmých a nepřístupných roklí. Proto byli Černohorci izolováni i lingvisticky. Jejich jazyk se rozvíjel nezávisle a dostal vlastní, originální, znaky. Dokonce i v jazyce je manifestována státní a nacionální nezávislost Černé Hory.\"“ Jako první z černohorských elitních vědců požadoval Radoje Radojević zavedení mateřského, černohorského, jazyka do Ústavy a školství (koncem '60. let 20. století). Lingvista dr. Vojislav Nikčević během '90. let publikoval hodně, po sobě jdoucích děl, kde zkoumal pověst černohorského jazyka a pokusil se o jeho první kodifikaci. Zvláštnost černohorského jazyka podpořil i 62. Kongres mezinárodního PEN-a (Perth, Austrálie, 1995), kdy byly speciální revolucí pozvány '\"'„\"srbský a černohorský stát, ve jméně povinností a principů obsažených v Chartě UN, UNESCO-a a PEN-a, kvůli ochraně a promoce lingvistických a kulturních prav všech obyvatel Černé Hory.“\"\n\nBěhem existence socialistické Jugoslávie byla otázka jazyková otázkou velmi klíčovou. Komunistické vedení se pokoušelo za každou cenu všechny projevy jazykového separatismu umlčovat buď silou, nebo pokusem o dohodu. Největší problém však byl především ve vztazích chorvatsko-srbských, nikoliv srbsko-černohorských. Černohorci z různých důvodů označení \"černohorský jazyk\" pro svojí řeč nepoužívali a otázka samostatného černohorského jazyka byla nastolována podstatně méně častěji, než v případě např. chorvatštiny.\n\nČernohorský autor Borislav Jovanović ve své knize \"Černohorská literární zdvořilost\" z roku 2005 konfrontoval dlouhodobou koncepci jazykového unitarismu, který podporovala především srbská strana: „'Na černohorský jazyk se lidé ještě dívají jako na nějaký jazykový diluviál, na varianty a podvarianty, provincialismy, černohorismy – vše v souladu s unitárními a asimilátorskými filologickými koncepcemi. Přitom černohorský jazyk není, i přes zapírání, jazyk vyčerpaný či naopak mrtvý jazyk. Naopak, jedná se jazyk holosterický, živý. Přečkal vše, co se mu stalo za posledních 100 let. I toto mluví v jeho prospěch o jeho živosti. ... To, co není uložené v živé, mluvené řeči (a je skoro všechno), je uloženo v knihách. Živá jazyková praxe v Černé Hoře je charakteristická v pohledu návratu původní ijekavštiny, což je skutečný základ černohorského jazyka. Černohorští spisovatelé odkázali národu svůj jazyk, dali mu a dávají jeho nespornou vědeckou a nacionální legitimitu. A tak černohorský jazyk nezůstal bez svého domova; jeho literární využití se stalo jeho nejeminentnější citadelou. Svou mateřskou paměť zanechal jazyk právě na stránkách psané a mluvené literatury. Čím více byl utlačován, tím více byl oživován a tím více se ozýval a černohorští spisovatelé věřili v jeho nezničitelnost, věřili ve svůj mateřský jazyk.\"\"srbský a černohorský stát, ve jménu povinností a principů obsažených v Chartě UN, UNESCO-a a PEN-a, kvůli ochraně a promoci lingvistických a kulturních práv všech obyvatel Černé Hory.\"' Teprve v roce 2003, vlastně poprvé, během soupisu (v rubrice ostatní jazyky, vedle úřední srbštiny) bylo možné vyjádřit se a prohlásit černohorštinu za svůj mateřský jazyk. Přes 144 000 obyvatel Černé Hory, neboli přes 22 %, uznává nyní jako svůj mateřský jazyk černohorský.\n\nČernohorština, na rozdíl od jiných jihoslovanských jazyků, má celkově 32 grafémů a fonémů (nejvíce ze všech jihoslovanských jazyků).\nKe 30 grafémům a fonémům, které jsou společné i pro ostatní západní jihoslovanské jazyky, má ještě měkké Š (foném získaný spojením S a J, označení Ś) a měkké Ž (foném získaný spojením Z a J, označení Ź). Tyto fonémy má černohorština již od 16. století a jsou výsledkem procesu, který je znám jako tzv. ijekavská jotace (proces, který zachvátil řadu nářečí jižních Slovanů, avšak pouze v Černé Hoře a některých oblastech jihu Hercegoviny vedl k vzniku nových hlásek.\n\nŚ a Ź jsou lingvistickým dědictvím dvou dialektů černohorského jazyka: zetsko-sjenického a východohercegovinského, které v jiných oblastech srbochorvatského jazykového prostoru nedominují a jsou z něj vytlačovány.\n\nPrvní (a z češtinářského pohledu nejdůležitější) rozdíl mezi černohorštinou a češtinou jsou I/Y. V černohorštině měkké I nezměkčuje, používá se jako Y (s tím, že v černohorštině ypsilon neexistuje). Příklady: snijeg [čteme: snyje:g] (sníh), dijete [čteme: dyje:te] (dítě), tijesto [čteme: tyje:sto].\n\nS tím je spojen další problém oproti češtině; v černohorštině neexistují čárky nad samohláskami, délku a její zapamatování zvládají rodilí mluvčí a ostatní jižní Slované, ale pro všechny, kteří se učí černohorštinu, správné zapamatování délky může být problém. Např.: Sava (Sa:va - řeka Sáva), glagol (gla:gol - sloveso), rijeka (rije:ka - řeka) atd.\n\nČernohorský jazyk má dva dialekty: východohercegovinský dialekt na západě a severo-západě a zetsko-sijenický\ndialekt na zbytku území. Černohorský jazyk má zvláštní typ ijekavice (jeden z rozdílů oproti srbštině i chorvatštině). Černohorský jazyk se rozvíjel za unikátních podmínek a proto je jedinečný kvůli své socio-lingvistické entitě; zároveň má své fonologické, morfologické, pravopisné a další literární jedinečnosti oproti jiným jihoslovanským jazykům.\n\nV oblasti Černé Hory bylo mnohem důslednější tzv. Ijekavské jotování (písmeno J (jot) + další písmeno). Ve srovnání se standardní srbštinou byly jotovány i hlásky Š a Ž a vznikly tak jejich měkčí varianty - Ś a Ź.\n\nNapř. D a J vždy dávají Đ (dj); d+ź); příklady: đevojka (dívka), niđe (nikde), poneđeljak (pondělí), ovđe (tady), đed (děd). Možnost jotování existuje i u písmena C; C a J dávají Ć (odpovídá polskému Ć); příklady: ćepanica (kláda), šćeti (chtít), ćelokupni (celkový).\n\nZvláštní černohorská fonologická ijekavština: sijeno (seno), bijelo (bílé), nijesam (nejsem)\n\nZvláštní černohorská morfonologická ijekavština: ovijeh (těchto), ovijema (těmito), tijema (těmi)\n\nMísto šestého pádu se v každodenní, hovorové černohorštině používá čtvrtý pád; např.: Živi u grad (žije v město), ćera đecu po ulica (honí děti po ulice), voda u krš (voda v skála). Černohorské dialekty jsou v řadě rysů podobné dialektům oblastí rozhraní Srbska, Severní Makedonie a Bulharska, kde lze sledovat pronikání analytických tendencí, což se projevuje především ustupováním 6. a 7. pádu a pronikání některého z prvních čtyř na jeho místo.\n\nOsobní zájmena – já, ty – v druhém, třetím, čtvrtém a pátém pádě mají koncovku -e, takže se používá: Daj mene tu knjigu (dej mě tu knihu), nebo Tebe ću vrnuti oni dug (tebe vrátím tamten dluh).\n\nPříklady pro nově zavedené fonémy a grafémy Ś a Ź:\n\nŚ: śekira (sekera), śutra (zítra), śever (sever), śeme (sémě), ośetiti (ucítit), śediti (sedět), Śćepan (Štěpán). Standardní například chorvatská ijekavština používají formy bez jotace - sjekira, sjutra, sjever, sjeme, osjetit, sjediti, Stjepan.\n\nŹ: źevati (zívat), iźutra (po ránu), źenica (zornice), iźede (vyžere hovorově), iźelica (jedlík), źapiti (zapít), Źaga (přezdívka od jména Žarko)\n\nČernohorský jazyk byl dlouho ovlivněn nadvládou Osmanské říše, během které se do jazyka rozšířily tzv. turcismy, tedy přejímky hlavně v oblasti gastronomie, armády, vlastnictví majetku či státní správy. Jakmile byl turecký prvek odstraněn, začaly pronikat vlivy jiné, například německé či ruské.\n\nTurcismy\n\n\nGermanismy\n\n\n"}
{"id": "264455", "url": "https://cs.wikipedia.org/wiki?curid=264455", "title": "Hostákov", "text": "Hostákov\n\nHostákov ( ) je část městyse Vladislavi. Podstatná část jeho katastrálního území spadá do přírodního parku Třebíčsko. Ve vesnici žije obyvatel.\n\nHostákov se rozprostírá v mělkém údolí. Nadmořská výška zastavěného území obce se pohybuje mezi 450–465 m n. m. Na východě se zvedá mírný kopec Rakovská hora dosahující 474 m. Dál na východ terén prudce klesá do údolí Mlýnského potoka (425–430 m n. m.); jeho pravý břeh již náleží území obce Smrku. Na jih od Hostákova je kopec Křemel (493 m n. m.) se základnovou převodní stanicí.\n\nV katastru obce je několik rybníků; těmi největšími jsou: Podlesní a Salák na severozápadě, Záhumenice na severovýchodě a dvojice rybníků Velká a Malá Štěpnice na jihozápadě. Obcí protéká stejnojmenný Hostákovský potok (asi 2,7 km dlouhý). Ten je přítokem Mlýnského potoka. Mlýnský potok pak ve Vladislavi odevzdává vody Jihlavě.\n\nZ geologického hlediska leží Hostákov na podloží tvořeném horninami třebíčského masivu. V okolí vrchu Křemel se dále vyskytují vložky erlanů, které byly v minulosti předmětem ověřování wolframového zrudnění. Hostákov je známou lokalitou ametystu vyskytujícího se na málo mocných křemenných žilách v jižním a východním okolí obce.\n\nS Vladislaví je Hostákov spojen silnicí č. III/39018. Na Třebíč vede silnice č. III/39017; ta pokračuje do Valdíkova, kde se s ní slučuje silnice č. III/39016, a dál vede až ke křižovatce se silnicí č. II/390 v Náramči. Obě hostákovské silnice se na jihu spojují se silnicí č. I/23.\n\nHostákov náležel k prvotnímu nadání třebíčského benediktinského kláštera. Světským držitelům byl zastaven v 15. století. V Hostákově pak seděl rod vladyků z Hostákova. Jejich tvrz stávala snad na trati „Na Hrádku“ na kopečku při cestě k Opatskému mlýnu. Rod se psal buď „z Arklebic a Hostákova“ nebo „Hostákovský z Arklebic“; znakem měli štít protnutý středem jednou vodorovnou čárou, klenotem bylo křídlo.\n\nHostákov míval svou školu. Zřízena byla roku 1877 jako jednotřídní, a to na kraji vesnice při cestě na Třebíč. V roce 1980 byla v této škole výuka ukončena a žáci začali docházet do základní školy do Vladislavi. Do roku 1867 byla obec osadou obce Vladislav, od roku 1867 do roku 1901 osadou obce Valdíkov a od roku 1964 je opět osadou obce Vladislav.\n\n\n\n"}
{"id": "264457", "url": "https://cs.wikipedia.org/wiki?curid=264457", "title": "Kostel Nanebevzetí Panny Marie (Rychtářov)", "text": "Kostel Nanebevzetí Panny Marie (Rychtářov)\n\nŘímskokatolický farní kostel Nanebevzetí Panny Marie v místní části města Vyškova Rychtářově je kostelem postaveným v roce 1783. Kostel má základ na místě staršího kamenného kostelíku. Jde o jednolodní stavbu s krátkou masivní čtyřbokou věží, která až do roku 1849 stála mimo kostel.\n\n"}
{"id": "264460", "url": "https://cs.wikipedia.org/wiki?curid=264460", "title": "Brno (Křivoklátská vrchovina)", "text": "Brno (Křivoklátská vrchovina)\n\nBrno je označení druhého nejvyššího vrcholu hřebene Radče, spadajícího pod geomorfologický celek Křivoklátská vrchovina. Své jméno získal v době národního obrození podle největšího moravského města - Brna.\n\nNa kótě 718 m n. m. je umístěn zdaleka viditelný telekomunikační vysílač. Vrcholová kóta byla v minulosti využívána také jako výchozí bod zemského měření střední Evropy. Na vrcholu stávalo slovanské hradiště.\n\nNejpříkřeji se do údolí svažují severní svahy kopce. Vrchol je zalesněný zejména smrkovými porosty, místy jsou zastoupeny také břízy, v nejpříkřejších místech potom také holé sutě.\n\nPřes vrchol vede zelená turistická značka od Berounky přes Stupno a Sklenou Huť (do jejíhož katastru vrchol náleží) na nedaleké rozcestí Radeč-východ. Nejbližší obce jsou Sklená Huť (3 km Z) a Lhota pod Radčem (4 km V).\n"}
{"id": "264462", "url": "https://cs.wikipedia.org/wiki?curid=264462", "title": "Sedm dcer Eviných", "text": "Sedm dcer Eviných\n\nSedm dcer Eviných (2004, ISBN 80-7185-619-3) je kniha britského autora Bryana Sykese, která popularizuje teorii lidské mitochondriální genetiky. Sykes popisuje principy genetiky a lidské evoluce, specifika mitochondriální genetiky a analyzuje pravěkou DNA ve snaze najít pojítko mezi moderním člověkem a jeho dávnými předky.\n\nS využitím poznatků mitochondriální genetiky Sykes zpětně sleduje lidské migrace, diskutuje teorii opuštění Afriky a vyvrací Heyerdalovu teorii peruánského původu Polynésanů. Zde předpokládá, že pocházejí z Indonésie. Dále popisuje využití mitochondriální DNA při identifikaci ostatků cara Mikuláše II. Alexandroviče nebo pro hodnocení genetické výbavy současných Evropanů.\n\nNázev knihy vychází z jednoho z výsledků mitochondriální genetiky, jímž je roztřídění veškerých současných Evropanů do 7 skupin, tzv. \"mitochondriálních haploskupin\". Každá haploskupina je definována sadou charakteristických mutací mitochondriální DNA a lze ji stopovat po mateřské linii zpětně až ke specifické pravěké ženě. Sykes hovoří o takových ženách jako o „matkách klanu“. Tyto ženy nežily současně a některé z nich jsou pravděpodobně potomky jiných, avšak nikoliv v mateřské linii. Všechny tyto ženy však sdílely v mateřské linii společného předka, tzv. mitochondriální Evu.\n\nZávěr knihy obsahuje sérii fiktivních příběhů, vycházejících z autorovy představy o životě každé z těchto sedmi matek klanu. Tato část se nesetkala s příliš pozitivní kritikou.\n\nSedmi „matkám klanu“ zmiňovaných Sykesem odpovídají následující haploskupiny:\n\n\nSykes předpokládá u současné evropské populace 7 hlavních mitochondriálních linií. Jiní autoři se pohybují v rozmezí 10-12. Tyto dodatečné „dcery“ zahrnují haploskupiny I, M a W.\n\nSykes zároveň pojmenoval dalších 29 matek klanů celého světa, z nichž každá odpovídá jiné haploskupině: Fufei, Ina, Aiyana/Ai, Yumi, Nene, Naomi, Una, Uta, Ulrike, Uma, Ulla, Ulaana, Lara, Lamia, Lalamika, Latasha, Malaxshmi, Emiko, Gaia, Chochmingwu/Chie, Djigonasee/Sachi, Makeda, Lingaire, Lubaya, Limber, Lila, Lungile, Latifa and Layla.\n\n"}
{"id": "264463", "url": "https://cs.wikipedia.org/wiki?curid=264463", "title": "Trolejbusová doprava v Poti", "text": "Trolejbusová doprava v Poti\n\nV Poti, menším gruzínském městě, byla do roku 2004 v provozu trolejbusová doprava.\n\nPrvní trolejbusy se v Poti rozjely 9. května 1981, šlo tedy o jeden z nejmladších trolejbusových provozů v zemi. Největší délky dosáhla síť v roce o deset let později (1991), kdy byly v provozu dvě linky o celkové délce 18 km; provoz na nich zajišťovalo 12 trolejbusových vozidel. Na konci 20. století, v roce 1999, obsluhovaly tyto dvě linky již pouze dva vozy. V roce 2002 už byla provozní pouze jediná linka mezi centrálním parkem, vozovnou a osadou u Černého moře, jejíž provoz byl zastaven v prosinci 2004.\n\nKromě vozidel ruské výroby ZiU-9 byly do Poti dodány i dva trolejbusy z československého podniku Škoda Ostrov. Konkrétně šlo o dva vozy Škoda 14Tr, které byly dovezeny ve druhé polovině 80. let 20. století. Během 90. let ale byl zakoupen i minimálně jeden trolejbus Škoda 9Tr, původně provozovaný snad v jiném gruzínském městě. Na počátku 21. století byl vozový park kompletně vyměněn: provozní československé vozy 14Tr a 9Tr (po jednom kuse) byly nahrazeny třemi, původem athénskými trolejbusy ZiU-682 ruské výroby.\n\n"}
{"id": "264464", "url": "https://cs.wikipedia.org/wiki?curid=264464", "title": "Nessun dorma", "text": "Nessun dorma\n\nNessun dorma je árie z posledního aktu opery \"Turandot\" Giacoma Pucciniho. Název této árie znamená \"Ať nikdo nespí\".\nNázev je odvozen ze zvolání princezny \"Turandot\", aby nikdo v Pekingu nespal, dokud se nezjistí jméno záhadného prince \"Calafa\". Árie se stala populární v roce 1990, kdy ji interpretoval Luciano Pavarotti jako hudební téma mistrovství světa ve fotbale v Itálii.\n\nTouto písní se proslavil zejména Luciano Pavarotti. Mezi další umělce, kteří ji zahrnuli do repertoáru patří Aretha Franklinová, José Cura, Manowar, Sarah Brightman, Mina, Michael Bolton nebo Plácido Domingo. V soutěži \"Britain's Got Talent\" přispěla k vítězství zpěváka Paula Pottse. V české mutaci \"Česko Slovensko má talent\" ji zazpíval Marián Zázrivý a v superfinále \"Talentmanie\" Milan Sulej.\n"}
{"id": "264466", "url": "https://cs.wikipedia.org/wiki?curid=264466", "title": "Preromantismus", "text": "Preromantismus\n\nTermínem preromantismus je označován umělecký proud, který vznikl přibližně v polovině 18. století jako reakce na klasicismus a osvícenství, a který ohlašoval blížící se romantismus. Protože se orientoval na posílení emocionální působivosti uměleckých děl, bývá často nazýván sentimentalismem.\n\nPreromantismus představuje souhrn různých uměleckých projevů a estetických tendencí v evropských literaturách na předělu mezi klasicismem a romantismem, který vznikl jako výraz nového životního postoje a uměleckého stylu měšťanstva. Tato nastupující sociální třída v něm zdůrazňovala citové hodnoty prostého, nezkaženého člověka (nejen šlechtic, ale i měšťan může prožívat nejušlechtilejší city), čímž vyjadřovala svůj protest proti chladnému rozumářství klasicismu (jako uměleckého směru aristokracie) a proti stavovskému feudálnímu zřízení, které jí neposkytovalo možnost plného uplatnění a všestranného svobodného rozvoje. Navíc začalo měšťanstvo na rozdíl od klasicistních uměleckých zásad chápat umění jako prostředek k proměně světa.\n\nPreromantismus našel své vyjádření hlavně v literatuře, ve výtvarném umění se příliš neprojevil (zde ještě v Napoleonově době převládá pozdní klasicismus, tzv. empír, jen v architektuře ustupují do pozadí pečlivě střižené francouzské parky a oblíbenými se stávají neupravené parky anglické připomínající divokou přírodní scenérii a vycházející z tehdy módních myšlenek Jeana-Jacquesa Rousseaua o pobytu ve volné a nespoutané přírodě).\n\nJako literárněvědní pojem se ale preromantismus objevil až v roce 1924, kdy jej začal prosazovat francouzský literární vědec Paul Van Tieghem (1871-1948), přičemž dodnes nedošlo k jeho všeobecnému přijetí. Paul Van Tieghem označil za preromantiky takové autory, kteří byli dříve považováni za klasicisty nebo osvícence, ale v jejich tvorbě se začal objevovat zvýšený zájem o přírodu a city. Protože jde o dodatečně vytvořený pojem, nemohl se žádný z autorů, řazených k preromantikům, k tomuto proudu za svého života hlásit.\n\nPreromantičtí spisovatelé zdůrazňují oproti rokokové konvenční galantnosti a rozumářské tradici opravdovost citu, hloubku vášně, prožitek srdce a právo každého člověka na plný, neomezovaný citový život. Cit není jimi vnímán jako chaotická síla, nýbrž je pro ně zdrojem morálních hodnot, a proto nemusí být regulován rozumem. Za silný inspirační zdroj je považována lidová poezie, horlivě sbíraná a napodobovaná. Rozvíjí se vztah k přírodě (příroda není komplikovaným strojem řídícím se přesnými zákony, nedá se plně ovládnout, ale naopak je tajemná, nevyzpytatelná, mnohotvárná a vzbuzuje úžas), k fantazii i k dávnověku. Ideální kulisou pro jejich díla je proto přírodní svět neporušený civilizací. Častými motivy jsou pochmurná opuštěná jezera, hřbitovy a hrobky (anglická hřbitovní škola), noční scenérie a měsíční svit, trosky hradů, symbol mnicha, poustevníka, vězně nebo poutníka. Mnohdy literatura tohoto období utíká od soudobé civilizace do vzdálené minulosti (hlavně do pohanského a křesťanského dávnověku) nebo do exotického prostředí dalekých, především orientálních krajů. Preromantický básník se často stylizuje do postoje barda, mluvčího národního kolektivu, jindy se opět skrývá do anonymity lidového pěvce, nebo také vystupuje v roli věštce a proroka. Jeho nejtypičtějšími znaky je smysl pro velikost, vznešenost, původnost, starobylost, obdiv pro lid a jeho duchovní kulturu.\n\nPreromantismus soustředil pozornost na autentické projevy národní kultury, a to nejen lidové slovesnosti, ale i starých literárních památek. Pokud se v některých národních literaturách takovýchto starobylých rukopisů nedostávalo, vlastenecky smýšlející nadšenci činili pokusy zaplnit tyto mezery literárními podvrhy. V Anglii tak byly „nalezeny“ \"Ossianovy zpěvy\" (1761), které mladý skotský učitel James Macpherson vydával za překlady básní skotského barda ze 3. století, v Rusku bylo objeveno \"Slovo o pluku Igorově\" (\"Слово о полку Игореве\"), které podle oficiální verze vzniklo ve 12. století, ale které je mnohými rovněž považováno za podvrh. V Čechách došlo roku (1817) k vytvoření Rukopisu královédvorského (údajně ze 13. století) a zelenohorského (údajně z 9. století), za jejichž autory jsou považováni Václav Hanka a Josef Linda.\n\nOdklon preromantismu od klasicismu není však zcela radikální, proto v něm můžeme vystopovat některé klasicistické prvky, zejména zálibu pro antické autory. I zde je však zásadní rozdíl: zatímco klasicisté oceňovali vyrovnanost římské literatury (Vergilius), preromantikům je bližší Homér a starověká řecká kultura vůbec, v níž spatřují výraz národního ducha.\nMnohé obrazy a scenérie preromantiků se postupem doby staly až schematickými uměleckými prostředky (černý nebo kolportážní román), jiné přešly do poezie romantismu, kde se plně rozvinuly.\n\nAnglie je považována za místo zrodu preromantismu, jehož významnými představiteli jsou básníci\n\"Angličtí preromantičtí básníci\"\n\nZ anglických preromantických prozaiků a dramatiků jsou nejznámější:\n\n\"Angličtí preromantičtí prozaici\"\n\nK preromantikům dále patří také tzv. jezerní básníci, z nichž ovšem dva nejproslulejší, Samuel Taylor Coleridge (1772-1834) a William Wordsworth (1770-1850), jsou již považovaní za členy první generace anglických romantiků.\n\nNejvýznamnějším představitelem francouzského preromantismu je Jean-Jacques Rousseau (1712-1778), který vycházel z toho, že lidská povaha je dobrá, není-li nakažena civilizací, a žádal proto návrat k přírodě. Své myšlenky zachytil např. v milostném románu v dopisech \"Julie aneb Nová Heloisa\" (1761, \"Julie, ou la nouvelle Héloïse\"), v pedagogickém románu o přirozeném rozvoji člověka \"Emil aneb O výchově\" (1762, \"Émile ou de l'éducation\"), ve filozofickém pojednání \"O společenské smlouvě\" (1762, \"Du contrat social ou principes du droit politique\") nebo ve svém posmrtně vydaném autobiografickém \"Vyznání\" (1781-1788, \"Confessions\").\n\nK významným představitelům patří Antoine François Prévost (1697-1763), autor románu \"Manon Lescaut\" (1731, \"Histoire du chevalier des Grieux et de Manon Lescaut\"), v němž odhaluje peníze jako osudovou protisílu lásky, Jacques-Henri Bernardin de Saint-Pierre (1737-1814) známý především svým sentimentálním románem \"Paul a Virginie\" (1787, \"Paul et Virginie\"), Madame de Staël (1766-1817), nadšená propagátorka rané německé romantiky, a básník André Chénier (1762-1794).\n\nDalší prozaici zobrazovali ve svých dílech rozporuplné hrdiny, kterými silně ovlivnili nastupující romantickou generaci. Patří k nim především: \n\"Francouzští preromantičtí spisovatelé\"\n\nJako první v Německu vystoupil s kritikou klasicismu básník, svobodný novinář a myslitel Gotthold Ephraim Lessing (1729-1781). Jako kritik a dramaturg prvního německého národního divadla v Hamburku bojoval proti napodobování francouzského klasicismu, který již podle něho nevyhovoval potřebám emancipačního boje měšťanské třídy.\n\nNa Lessinga navázal průkopník nové preromantické estetiky filozof Johann Gottfried Herder (1744-1803), zamýšlející se nad otázkami národní individuality, národní kultury a vztahu k lidstvu.\n\nÚsilí o vyjádření nových životních pocitů a o zachycení problémů nově se formujícího měšťanského světa nalezlo pak nejvýznamnější umělecký výraz v hnutí Sturm und Drang (Bouře a vzdor). Šlo o skupinu mladých umělců vedených Johannem Wolfgangem Goethem (1749-1832), kteří pojali uměleckou tvorbu jako výraz umělcovy osobnosti, jeho citů a temperamentu a neuznávali žádná závazná pravidla, jimiž by se měl tento výraz řídit. Jako Herder byli i oni přitahováni příkladem anglické literatury, v níž jim William Shakespeare představoval ideál živelné tvůrčí svobody. Hlavní formou tvorby básníků tohoto období bylo proto drama jako útvar umožňující stavět ostře charakterizované a individualizované postavy do vyhraněných a zpravidla tragických konfliktů. Jde o raná dramata Goethova a Schillerova a dále např. o hry Jakoba M. Lenze (1751- 1792) a Friedricha M. Klingera (1752-1831), podle jehož hry \"Sturm und Drang\" (1776, \"Bouře a vzdor\"), dostalo celé hnutí svůj název.\n\nV poezii se básníci hnutí Sturm und Drang přikláněli k volné tradici lidové tvorby, zejména písňové a baladické - např. balady Goethovy a Schillerovy nebo \"Lenora\" (1773, \"Lenore\") Gottfrieda Augusta Bürgera (1747-1794). Nejmenšího významu dosáhlo hnutí Sturm und Drang na poli prózy, z níž vynikl pouze Goethův sentimentální román \"Utrpení mladého Werthera\" (1774, \"Die Leiden des jungen Werthers\") a Bürgerův fantastický cestopis s pohádkovými motivy \"Baron Prášil\" (1786, \"Wunderbare Reisen zu Wasser und zu Lande: Feldzüge und lustige Abenteuer des Freiherrn von Münchhausen\").\n\nHnutí Sturm und Drang končí nástupem tzv. německé klasiky, která představuje vyvrcholení německého preromantismu. Jde o zralá díla Johanna Wofganga Goetha, tj. především dvoudílný výchovný román \"Viléma Meistra léta učednická\" (1796, \"Wilhelm Meisters Lehrjahre\") a \"Viléma Meistra léta tovaryšská\" (1821, \"Wilhelm Meisters Wanderjahre\"), psychologický román \"Spříznění volbou\" (1809, \"Die Wahlverwandtschaften\") a zejména dvoudílná filozofická báseň v dramatické formě \"Faust\" (první díl 1806, druhý díl 1832), a básníka a dramatika Friedricha Schillera (1759-1805), mimo jiné autora básně \"Óda na radost\" (1785, \"An die Freude\") a dramat \"Loupežníci\" (1781, \"Die Räuber\"), \"Úklady a láska\" (1784, \"Kabale und Liebe\"), \"Don Carlos\" (1787), \"Valdštejn\" (1799, \"Wallenstein\", trilogie), \"Messinská nevěsta\" (1803, \"Die Braut von Messina\") a dalších. Kromě Goetha a Schillera se mezi autory německé klasiky řadí také Christoph Martin Wieland (1733-1813). autor rozsáhlého veršovaného eposu \"Oberon\" (1780), satirického díla \"Příběh Abdéřanů\" (1781, \"Geschichte der Abderitwen\") a vývojového románu \"Osudy Agathonovy\" (1794, \"Geschicte des Agathon\").\n\"Němečtí preromantičtí spisovatelé\"\n\nV ruském literatuře je možno za autory, kteří připravili přechod od klasicismu k romantismu považovat básníka Gavrilu Romanoviče Děržavina (1743-1816), který obohatil básnický jazyk o prvky lidové řeči, dramatika Denise Ivanoviče Fonvizina (1744-1792), který ve svých sociálně satirických komediích \"Brigadýr\" (1769, \"Бригадир\") a \"Výrostek\" (1782 \"Недоросль\") odsoudil nevolnictví a primitivnost venkovské šlechty, prozaika a sociálního kritika Alexandra Nikolajeviče Radiščeva (1749–1802), autora knihy \"Cesta z Petrohradu do Moskvy\" (1790, \"Путешествие из Петербурга в Москву\") s drastickými obrazy ponižování nevolníků, autora bajek Ivana Andrajeviče Krylova (1769-1844), básníka a politika Ivana Ivanoviče Dmitrijeva (1760-1837), spisovatele, novináře a vydavatele Nikolaje Ivanoviče Novikova (1744-1818), dramatika Vladislava Alexandroviče Ozerova (1769-1816) a konečně spisovatele a historika Nikolaje Michajloviče Karamzina (1766-1826), tvůrce sentimentálních povídek, cestopisu \"Listy ruského cestovatele\" (1791, Письма русского путешественника), napsaného ve Sternově duchu, a rozsáhlých \"Dějin Říše ruské\" (1816–1829, \"История государства Российского\"), ve kterých zpracoval ruské dějiny do počátku 17. století.\n\"Ruští preromantičtí spisovatelé\"\n\nPrvním a hlavním představitelem polského preromantismu je básník Franciszek Karpiński (1741-1825), který do polské poezie vnesl svět prostého člověka s touhou po svobodě, rousseaovskou nechuť k městu, oslavu venkovského způsobu života a inspiraci lidovou písní. Z dalších autorů lze jmenovat básníky Franciszka Dionizy Kniaźnina (1750-1807) a Franciszka Zabłockého (1752-1821) a také jednoho z nejoriginálnějších spisovatelů své doby, polského vědce, literáta, cestovatele a politika Jana Potockého (1761-1815), známého dnes především jako autora původně francouzsky napsaného románu \"Rukopis nalezený v Zaragoze\" (\"Le Manuscrit trouvé à Saragosse\", polsky \"Rękopis znaleziony w Saragossie\"), který poprvé vyšel v celku až v roce 1847 v polském překladu v Lipsku a ve kterém Potocki jako první zpracoval upírské téma v beletrii. Jde o velmi zvláštní dílo vystavěné podle vzoru \"Pohádek tisíce a jedné noci\", kdy základní rámcový příběh je prokládán jinými, v nichž jsou vloženy ještě další a v nich zase jiné. V těchto epizodách se pak střídají různé druhy výpravné prózy s rytířskými, dobrodružnými, fantastickými i komickými náměty.\n\nV českém prostředí odpovídá preromantismus první fázi českého národního obrození, která spočívala zejména v národním sebeuvědomění a ve snaze navázat na kulturní hodnoty, které tu již v minulosti byly vytvořeny. Vůdčí osobností široce založeného buditelského hnutí se stal Josef Jungmann (1773-1847), autor monumentálního pětidílného \"Slovníku česko–německého\" (1834-1839), který navázal na představitele osvícenské vědy Josefa Dobrovského (1753-1829), jenž svým dílem vytvořil předpoklady pro rozvoj novodobé češtiny.\n\nZ autorů tohoto období je možno jmenovat dramatika Václava Tháma (1765-okolo 1816), básníky Šebestiána Hněvkovského (1770-1847) a především představitele myšlenky slovanské vzájemnosti Jána Kollára (1793-1852), kterému se v jeho díle \"Slávy dcera\" (1824) podařilo dokonale skloubit osobní prožitky s nadosobními ideály. Do tohoto proudu se zařadil i František Ladislav Čelakovský (1799-1852), jenž byl předním reprezentantem literatury, která sbližovala poezii s lidovou slovesností, např. \"Slovanské národní písně\" (1822-1827), \"Ohlas písní ruských\" (1829), \"Ohlas písní českých\" (1839) nebo \"Mudrosloví národu slovanského v příslovích\" (1852). Mezi významné představitele českého preromantismu patří i Josef Linda (1789-1834) a Václav Hanka (1791-1861), kteří jsou považování za padělatele Rukopisů.\n\nZvláštní místo v literatuře českého národního obrození zaujímají tzv. Knížky lidového čtení (což je pojmenování pro zábavnou četbu, hlavně pro různé dobrodružné, hrůzostrašné sentimentální příběhy, v nichž děj probíhá bez úvah a bez motivace a končí šťastným rozuzlením na způsob pohádky), které vydával pro nejširší lidové vrstvy od roku 1790 ve svém nakladatelství Česká expedice Václav Matěj Kramerius (1753-1808).\n\"Čeští preromantičtí spisovatelé\"\nV slovenském prostředí se preromantismus projevuje pouze jako tendence v rámci klasicismu a souvisí rovněž se snahou o kodifikaci slovenštiny jako spisovného jazyka v rámci rané fáze slovenského národního obrození. Velkou úlohu v tomto procesu sehrály rovněž překlady německé a francouzské literatury.\n\nJiž v letech 1784-1785 vydal katolický kněz Jozef Ignác Bajza (1755-1836) první román ve slovenštině \"René mládenca príhody a skúsenosti\". Jde o sentimentální dobrodružný příběh napsaný v jazyce, který si jeho autor sám vytvořil na základě západoslovenského nářečí a se kterým se dostal do sporu s představiteli pozdějších snah o vytvoření spisovné slovenštiny, především s okruhem vytvořeným kolem katolického kněze Antona Bernoláka (1762-1813), tvůrce tzv. bernolákovštiny založené rovněž na západoslovenkém nářečí. Z děl, napsaných v bernolákovské slovenštině. ve kterých se projevují preromantické tendence, lze jmenovat především \"Selanky\" Jána Hollého (1785-1849)\n\nDalší skupina autorů prosazovala jako spisovný slovenský jazyk biblickou češtinu. Kromě představitele myšlenky slovanské vzájemnosti Jána Kollára, zmíněného v kontextu českého preromantismu, k nim patřil především\n\"Slovenští preromantičtí spisovatelé\"\n\nNa tyto snahy o vytvoření spisovné slovenštiny pak úspěšně navázala skupina romantických autorů s dominantní postavou Ľudovíta Štúra (1815–1856).\n\n\"Dánští preromantičtí spisovatelé\"\n\n\n\n"}
{"id": "264469", "url": "https://cs.wikipedia.org/wiki?curid=264469", "title": "Oliver Goldsmith", "text": "Oliver Goldsmith\n\nOliver Goldsmith (10. listopadu 1728, Elphin, Roscommon, Irsko – 4. dubna 1774, Londýn) byl anglický básník, prozaik a lékař irského původu.\n\nNejznámějším Goldsmithovým dílem je román \"Farář wakefieldský\" (1766, The Vicar of Wakefield), portrét chudého anglikánského duchovního, prostého poctivce z nižších vrstev a bratra všech lidí. Farář Primrose vypravuje o osudech své početné rodiny - o nástrahách, které klade dcerám zhýralý šlechtic, o vystěhování celé rodiny z vlídného domova, o řadě dalších pohrom,\no své cestě do vězení dlužníků mezi nejubožejší příslušníky lidské společnosti, o náhlém obratu Štěstěny a o tom, jak nakonec všechno\ndobře dopadlo. Dílo, v němž někteří kritikové viděli pouze sentimentální idylu, odhaluje zkorumpovanost měšťácké společnosti a\nna trpkých farářových zkušenostech dokazuje, jak naivní je víra, že \"dobro\" mravného jedince samo přemůze společenské \"zlo\".\n\nK dalším známým autorovým dílům patří báseň \"Opuštěná vesnice\" (1770, The Deserted Village) a komedie \"Omyly jedné noci\" (1771, She Stoops to Conquer or The mistake of a night).\n\n\n"}
{"id": "264475", "url": "https://cs.wikipedia.org/wiki?curid=264475", "title": "Dvě vdovy", "text": "Dvě vdovy\n\nDvě vdovy je komická opera o dvou dějstvích Bedřicha Smetany na libreto Emanuela Františka Züngela. Libreto je inspirováno jednoaktovou francouzskou komedií „Les deux veuves“ Féliciena Mallefilla. Smetana operu napsal mezi červnem 1873 a lednem 1874, premiéru měla 27. března 1874 v Prozatímním divadle. Operu dirigoval sám Bedřich Smetana, ale premiéra neměla úspěch a autor ji v roce 1874 přepsal. Změnil některé dialogy, hudbu i charaktery. Druhá premiéra byla 20. října 1874 a měla mnohem větší úspěch.\n\n\"Dvě vdovy\" jsou mezi Smetanovými operami průměrně hranou operou, i to jim však zaručuje dosti významné postavení v českém repertoáru. P. Pražák napočítal 768 představení do konce sezóny 1947/48; databáze Divadelního ústavu eviduje 40 profesionálních a čtyři školní inscenace po roce 1945.\n\nV Prozatímním a pak i v Národním divadle po slibném rozběhu obou verzí opery za Smetanova života i v prvním desetiletí po jeho smrti skomíralo. Chyba byla hledána především v libretu a pro inscenaci roku 1893 operu proto zcela přepracoval – přes odpor původního libretisty E. Züngela – Václav Juda Novotný. Ve své úpravě hluboce zasáhl do struktury díla: recitativy nahradil opět mluvenými dialogy a především z obou dosavadních dějství vyloučil hudební čísla s „venkovským“ charakterem, nesourodá se salonním prostředím děje, a vytvořil z nich nové prostřední dějství znázorňující obžínkovou slavnost. Přitom v různých detailech doplnil a pozměnil zápletku. Tato úprava se pak hrála do roku 1902, za šéfdirigenství Karla Kovařovice se v zásadě navrátil původní hudební tvar, ale některé Novotného dramaturgické i slovní zásahy byly ponechány. Teprve dirigent Otakar Ostrčil obnovil původní znění Smetanovy druhé verze \"Dvou vdov\".\n\nMimo Prahu je poprvé uvedla roku 1884 v Plzni a pak na dalších místech společnost Pavla Švandy ze Semčic. Roku 1887 byly poprvé uvedeny v Národním divadle v Brně. Slovenské národní divadlo v Bratislavě je uvedlo poprvé roku 1920 a česká divadla v Moravské Ostravě a Olomouci o rok později.\n\nPo druhé světové válce operu v českých zemích uvedla všechna česká operní divadla: pražské Národní divadlo (1946, 1953, 1968, 1971, 1981, 1996, 2012), divadla v Plzni (1949, 1957, 1972, 1982, 1989, 2008), Brně (1946, 1950, 1955, 1986), Ostravě (1945, 1948, 1958, 1973, 1983, 2002), Olomouci (1973, 1999), Opavě (1948, 1954, 1966, 1980, 2001), Liberci (1946, 1949, 1964, 1974, 1984), Ústí nad Labem (1949, 1953, 1979, 1990), Českých Budějovicích (1963).\n\n\"Dvě vdovy\" však neuváděla jen českojazyčná divadla, ale v meziválečné době též československá německojazyčná divadla. Ve smetanovském jubilejním roce 1934 ji například uvedlo pražské Nové německé divadlo. Díky poměrně malé inscenační náročnosti byly \"Dvě vdovy\" vedle toho hrány často poloprofesionálně nebo amatérsky (a to i například ve washingtonské Sokol Opera Group) anebo jako studijní představení (tak ji hrála pražská HAMU v letech 1959 a 1968 a brněnská Janáčkova akademie múzických umění v letech 1962 a 1974). Dosud posledním nastudováním je inscenace libereckého Divadla F. X. Šaldy v režii J. A. Pitínského z roku 2017.\n\n\"Dvě vdovy\" byly po \"Prodané nevěstě\" jediná Smetanova opera, která se ještě za jeho života hrála v cizině, a první, kterou vstoupil na německá jeviště. Iniciativu k uvedení v městském divadle v Hamburku vyvinul Smetanův nadšený zastánce Jan Ludevít Procházka, který tam od roku 1879 působil po boku své manželky, operní pěvkyně. V Hamburku tehdy bylo úspěšně provedeno Smetanovo \"Trio g moll\" a ředitel divadla Bernhard Pollini se na Procházkovu radu rozhodl uvést \"Dvě vdovy\", považované za skladatelovo „nejsvětovější“ dílo. Po delším jednání, jehož součástí bylo i postoupení publikačních práv, měla opera premiéru 28. prosince 1881. Přes značný úspěch se konala celkem jen čtyři představení a Smetana, který se premiéry neúčastnil, se navíc až dodatečně dozvěděl o značných úpravách, které byly pro hamburskou inscenaci provedeny: opera byla rozdělena do tří jednání, změněn byl sled některých čísel a především byl celý děj přenesen do Francie v době rokoka. Když se pak jednalo o publikaci klavírního výtahu ve firmě Bote et Bock, silně rozhořčený Smetana odmítal takové změny a jiné požadované přepracování, které „nejen by degradovalo ušlechtilou hudbu na frašku à la Offenbach, ale i celou intenci, celou moji snahu, celou cenu opery by převrátilo, by zničilo!“ Procházka se poté snažil uvést \"Dvě vdovy\" i ve svém dalším působišti, Drážďanech, a Smetana pro tuto verzi zkomponoval nově tercet do 1. jednání a alternativní, pěvecky efektnější závěr Anežčiny árie ve 2. jednání, pohoršeně však odmítl zkomponovat nový kuplet pro Toníka, který považoval za frivolní. Ke drážďanské inscenaci nedošlo, avšak publikace klavírního výtahu s těmito hudebními úpravami a se značně volným německým textem, ke které došlo ostatně až roku 1893, zajistila \"Dvěma vdovám\" určité místo na německých scénách, naposledy ve Stendalu roku 1954.\n\nVěrný německý překlad pořídil až smetanovský badatel a propagátor Kurt Honolka pro souběžnou inscenaci v Kasselu a Schwerinu roku 1958. V této podobě bývají \"Dvě vdovy\" ojediněle uváděny v německy mluvících zemích (Brandenburg 1964). V roce 2009 se hrály v Theater am Stadtgarten ve Winterthuru (inscenace plzeňského divadla).\n\nV anglicky mluvících zemích byly \"Dvě vdovy\" uvedeny poprvé v New Yorku (23. října 1949). Ve Spojeném království je poprvé uvedla Guildhal School of Music 17. června 1963, dále English National Opera v Londýně (1992) a Scottish Opera v Edinburghu (2008). Roku 1978 je uvedl operní festival v irském Wexfordu.\n\nFrancouzskou premiéru uvedla divadla v Nantes a Angers na podzim roku 2012.\n\nNa Slovensku byly \"Dvě vdovy\" také hrány, avšak mnohem méně než například \"Hubička\". Profesionální inscenace uvedlo pouze Slovenské národní divadlo (1920, 1924, 1929, 1943, 1964), vedle toho je v roce 1957 uvedla scéna Vysoké školy múzických umění v Bratislavě \n\nStejně jako u jiných hojně hraných Smetanových oper se ve \"Dvou vdovách\" vystřídala většina významných českých operních pěvců. Obě titulní role, totiž Karolína a Anežka, mají navíc podobný rozsah a řada pěvkyň ztvárnila v průběhu své kariéry obě: to platí již o Marii Sittové, první představitelce Karolíny v první verzi a Anežky v druhé verzi opery. Temperamentnější Karolínu pak ztvárnily například Irma Reichová, Hana Cavallarová, Kamila Ungrová, Jarmila Novotná, Maria Tauberová, Jana Jonášová, Naďa Šormová, Zdena Kloubová, Jitka Soběhartová. Lyričtější Anežku pak Berta Foersterová, Marie Šlechtová, Ada Nordenová, Marie Podvalová, Drahomíra Tikalová, Eva Děpoltová. Ladislav patří k rolím českého lyrického tenoru a mezi jeho představiteli lze vedle Antonína Vávry nalézt Otakara Mařáka, Miloslava Jeníka, Vladimíra Tomše, Beno Blachuta, Jaroslava Gleicha, Ivo Žídka nebo Miroslava Švejdu. Role Mumlala téměř automaticky připadá představitelům Kecala z \"Prodané nevěsty\", jako byli Vilém Heš, Emil Pollert, Luděk Mandaus, Eduard Haken, Dalibor Jedlička či Karel Berman.\n\n(Veranda zahradního pavilonu u zámku v Zákolanech) Venkovská mládež přichází zvát paní statku Karolínu, mladou vdovu po soudním prezidentovi, na dožínky (sbor \"Jitro krásné, nebe jasné… To jsou dobrý, zlatý časy\"). Karolina jim za pozdrav děkuje a pozvání přijímá. Poté se zdraví se svou sestřenicí Anežkou, také vdovou, která u ní dlí. Anežka, ač ovdověla již mnohem dříve než Karolína, stále nosí smutek a straní se společnosti. Karolína si ji dobírá – ona sama si vdovské samostatnosti užívá, věnuje se hospodářství i politice (árie \"Samostatně vládnu já všemi statky svými\"). Ale neláká-li Anežku takový činorodý život, měla by se znovu vdát, dokud je čas.\n\nVstoupí Karolínin hajný Mumlal. Je nevrlý a stěžuje si: za nebožtíka prezidenta honil pytláky, ale Karolína mu poručila, aby k nim byl shovívavý. Jenže jaká je to pak služba! Dnes se mu po revíru potuluje jakýsi mladý pytlák a dovoluje si mu střílet přímo pod nosem, i když nikdy nic netrefí – jako by se chtěl schválně nechat chytit. Anežku ta zpráva zneklidní, a když to Karolína zpozoruje, začne se o zvláštního pytláka zajímat (tercet \"Naše dobá milostpaní… Smělec ten, jenž od božího rána\"). Vyptává se na něj Mumlala a nakonec hajného pošle, aby ho zatkl. Anežka se prořekne a Karolíně je jasné, že mladíka zná a že jí není lhostejný. Popichuje Anežku a chystá svou hru.\n\nPytlák mezitím vnikl až do zahrady a narazí na Mumlala. I když se ho hajný snaží zadržet a pytlák si přeje být zadržen, oba nevědí, jak na to, a jejich rozhovor hrubě vázne. Teprve když pytlák začne po Mumlalovi pokřikovat nadávky, hajný se rozzlobí a chopí se ho. Hrozí mladíkovi, že ho předvede před svou paní – a mladý muž si ani nic jiného nepřeje (duet \"Dlouho-li zde budu bloudit… Konečně dal se přec k tomu přivésti\").\n\nMumlal podává Karolíně zprávu o zatčení (jehož skutečný průběh poněkud vyšperkovává) a Karolína hodlá ihned uspořádat nad provinilcem soud. Ona bude soudkyní. Mumlal žalobcem, ale Anežka, které určila roli obhájkyně, se žertu účastnit nechce. Teprve Karolíniny škádlivé výhrůžky o tom, jak si bude její útěk vykládat, Anežku přimějí, aby zůstala. Mumlal předvede pytláka. I když se ani on, ani Anežka přímo neprozradí, Karolíně je při pohledu na ně jasné, že se milují (kvartet \"Ó, jakou tíseň mé srdce cítí\").\n\nMladík prosí dámy o odpuštění. Karolína se jej táže, zda je pravda, že střílí po zvěři a nic netrefí – a proč tedy vůbec tak usilovně „stíhá to, co mu prchá“. Pytlák v baladě vypráví o sobě jako o lovci, který se zamiloval do rusalky-laně a stále ji hledá (árie \"Aj, vizte lovce tam\"). Karolína z toho vyvozuje, že hříšník nelituje svého zločinu, a zahajuje soud. Výslechem zjišťuje totožnost obžalovaného: je to statkář Ladislav Podhájský. Karolína mu nařizuje odevzdat do rukou Anežky pokutu ve prospěch místních chudých, což Ladislav učiní a přitom podstrčí Anežce dopis. Anežka ho nechce přijmout, ale když se Karolína nabízí, že tedy pokutu převezme sama, raději si ho ponechá (tercet \"Malá ty šelmičko\"). Mezitím sestavil Mumlal popis obžalovaného, který Karolínu, Anežku i Ladislava velmi pobaví (tercet \"Vzrůst prostřední\"). Nato Karolína vynáší rozsudek: obžalovaný Ladislav Podhájský se odsuzuje k trestu vězení v délce poloviny dne, který si musí odsedět v pokoji nebožtíka Anežčina muže (recitativ \"Jménem Jeho Veličenstva krále\"). Mumlal nechápe a je pohoršen (kvartet \"Malá ty šelmičko\").\n\nMumlal odvádí Ladislava do domu. Na zpáteční cestě ho obestoupí hoši a děvčata, kteří se po něm snaží vyzvědět, koho to chytl. Mumlal je nerudně odbývá (sbor \"Mumlale, hle, tu nás máte\"). Toník a Lidunka se vyptávají, zda sem cizince nepřivedla láska, a když se Mumlal vyjádří o lásce opovržlivě, kárají ho za to (duet \"Nehanobte božský cit\"). Všichni spojí hlasy k oslavě lásky (sbor \"Láska božský věru dar\").\n\n(Velká síň s verandou) Za dveřmi pokoje si Ladislav zpívá píseň (\"Když zavítá máj, lásky čas\"). V síni mu naslouchá Anežka, ale když ji tu zastihne Karolína, vyčítá jí, že nechává v domě svobodného muže – co si o tom lidé pomyslí. Karolína tyto obavy odmítá, předstírá však jiný strach: co když je Ladislav násilník a lupič? Povolává proto Mumlala, aby jí podal o vězni hlášení. Mumlal vypráví, že si Ladislav nechal přivést vlastního sluhu a nyní se strojí, češe a vůbec upravuje. Karolína z toho usuzuje, že je Ladislav zamilován do jedné z nich, a nabízí ho Anežce – nejprve jemně, pak s ultimátem. Ale pohoršená Anežka odmítá a Karolína z toho vyvozuje důsledek: v tom případě si Ladislava vezme ona (duet \"Rozhodnuto, uzavřeno\"). Anežka se sarkasticky diví: copak Karolína ještě před chvílí nevychvalovala svobodný vdovský život (parodická verze árie \"Samostatně vládnu já\"). Ale Karolína trvá na svém, ať ji Anežka přesvědčuje nebo varuje, jak chce (repríza duetu \"Rozhodnuto, uzavřeno\").\n\nAnežka o samotě otevírá Ladislavův dopis; nejprve jej chce spálit, ale když vidí, že obsahuje báseň, uschová ho do záňadří. Ladislav vstoupí a zabrání jí v odchodu. Anežka se mu snaží vymanit, ale když se Ladislav chystá zcela odejít sám, zakazuje mu to. Přitom ji její uměřenost stojí nemalé přemáhání (duet \"Ach, jak krutě souží strojený vzdor ten\"). Ladislav se jí ptá po osudu svého listu. Anežka předstírá, že ho spálila bez přečtení – ale dovoluje Ladislavovi, aby jí přednesl jeho obsah (duet \"Srdcem vaším hnouti\" a Ladislavův melodram \"Milostivá paní!\"). Vysvětluje, jak se do Anežky ještě za života jejího manžela zamiloval, avšak doufal, že po ovdovění k němu Anežka nalezne cestu; místo toho před ním stále prchá. Anežka Ladislava stále odmítá s odvoláním na nebožtíka manžela a dává mu sbohem.\n\nNež Ladislav stačí odejít, zatarasí mu cestu Karolína vystrojená k vesnickému plesu. Nevšímá si jízlivých poznámek náhle žárlivé Anežky, zmocňuje se Ladislava a odvádí ho s sebou; nechce-li Anežka s nimi, ať zůstane doma a pokračuje v truchlení (tercet \"Tobě, vdovo truchlivá\").\n\nAnežka osamí. Kontrast mezi radostí, která vládne kolem, a její samotou ji žene k zoufalství. Přitom celé její nitro hoří láskou a ona by se téměř rozběhla za ostatními, kdyby se z ohledů na zesnulého manžela vší silou nezdržovala (recitativ, arioso a árie \"Odcházejí spolu k radosti! … Ty, jenž dřímáš v poklidném tam hrobě… Aj, jaký to krásný den\"). Vyruší ji rozdurděný Mumlal, který chválí Anežčinu zdrženlivost a počestnost, zatímco jeho paní Karolína se přes svůj vdovský stav veselí, ba při zákolanském tanci se líbala s Ladislavem – bezpochyby bude do měsíce svatba. To Anežku raní a zdráhá se přijmout Mumlalův požadavek, aby vdova zůstala věrna nebožtíku až do smrti. On by si to rozhodně na své ženě vymohl svým pověstným „mumláním“ (píseň \"Nechť cokoli mne zlobí v světě\"). Anežka začíná o svém rozhodnutí pochybovat a poslední kapkou je, když ji Mumlal chválí za to, že nosí vdovské šaty, přestože jí vůbec nesluší. Rozrušeně laje Mumlalovi a odbíhá. Hajný překvapeně konstatuje, že ženy jsou přece jen všechny stejné.\n\nDo místnosti vtancují Toník a Lidka. K tanci „zákolanský“ patří hubička na třetí dobu a Toník se jí dožaduje. Lidka se upejpá, a když konečně svolí a nastaví ústa, vstoupí mezi ně Mumlal a dostane od milenců hubičku z obou stran. Toník a Lidka se mu za to i za jeho pohoršená slova o líbání, za nimiž je cítit závist, žertem pomstí a odběhnou zpět k muzice (tercet \"Co to, holka, co to…. Běda, chutná to jak pelyněk sám\").\n\nKarolína přivádí Ladislava. Konverzuje s ním o jeho životě, povolání a podobně, ale když Ladislav chce ještě ten večer odejet, začne naléhat na skutečný důvod jeho přítomnosti. Ladislav je nucen se přiznat, že jej sem přivedla horoucí láska. Karolína na oko chápe jeho slova jako vyznání sobě, a když jí Ladislav toto nedorozumění zmateně vyvrací, předstírá hněv a pohoršení. Ladislav ji odprošuje na kolenou a v této póze je naleznou Anežka s Mumlalem. Anežka v tom vidí potvrzení svých obav a zoufá si, Ladislav je zahanben trapnou situací, Mumlal lomí ruce nad úpadkem mravů a jen Karolína je nad věcí a ironicky komentuje fakt, že Anežka zaměnila svůj vdovský úbor za plesové šaty (kvartet \"Jaké to, ach, překvapení\"). Na Ladislava je toho příliš a ve zmatku prchá, následován Mumlalem.\n\nKarolína si Anežku podává. Tolikrát zapírala, že Ladislava miluje, a teď, když hrozí, že ho dostane jiná, se dává do boje? Anežka ji prosí o odpuštění. Vysvětluje, že se do Ladislava zamilovala ještě za života svého manžela, a proto se snažila hřích odčinit tím, že se Ladislavovi i po manželově smrti vyhýbala, ale svou lásku potlačit nedokázala. Karolína jí vítězoslavně prozrazuje, že komedii s Ladislavem jen hrála, aby Anežku donutila ke změně náhledu, a přivádí jí Ladislava – který poslední část rozhovoru vyslechl – jako svého nového bratrance. Anežka a Ladislav si tedy konečně spočinou v náručí, čímž jen utvrdí Mumlala v názoru, že všechny vdovy jsou nestvůry… Zato mládež přichází blahopřát své paní i snoubencům a zakončuje svou obžínkovou slavnost veselou polkou (sbor \"Musí vás mít Pán Bůh rád').\n\n\n\n"}
{"id": "264476", "url": "https://cs.wikipedia.org/wiki?curid=264476", "title": "Annalen der Physik", "text": "Annalen der Physik\n\nAnnalen der Physik jeden z nejznámějších a nejstarších (od r. 1790) světových fyzikálních časopisů.\n\nPůvodně vycházel v němčině nejprve jako Journal der Physik v Halle (1790-1794), posléze jako Neues Journal der Physik v Lipsku (1795-1797). Teprve v letech 1799-1808 a 1809-1818 vyšlo postupně 60 svazků pod titulem Annalen der Physik. V letech 1819-1824 vycházel časopis pod názvem Annalen der Physik und der physikalischen Chemie a v letech 1824-1899 jako Annalen der Physik und Chemie. V roce 1900 začal časopis spolupracovat s Německou fyzikální společností (Deutsche Physikalische Gesellschaft) a vrátil se k názvu Annalen der Physik. \n\nTím začala nejslavnější epocha tohoto časopisu - v roce 1901 zde publikoval Max Planck svou práci o záření černého tělesa a Albert Einstein svou práci o kapilaritě. V roce 1905 se na stránkách časopisu objevily čtyři články Alberta Einsteina (o energetických kvantech, o Brownově pohybu, o ekvivalenci hmoty a energie (E=mc) a o speciální teorii relativity). V roce 1916 zde Einstein publikoval svou obecnou teorii relativity. Max Planck se stal vydavatelem tohoto časopisu v letech 1907-1943 (i když se na vydavatelství podílel už od roku 1895).\n\nPo druhé světové válce začala ve fyzice dominovat angličtina, a proto dnes časopis vychází v angličtině v pobočce Wiley-VCH Verlag GmbH & Co. KGaA spadající pod nakladatelství John Wiley & Sons.\n"}
{"id": "264477", "url": "https://cs.wikipedia.org/wiki?curid=264477", "title": "MantisBT", "text": "MantisBT\n\nMantis je webový systém pro evidenci chyb (bug tracking) při vývoji software. Je napsán v PHP (skriptovací jazyk) a vyžaduje databázi (MySQL, MS SQL nebo PostgreSQL) a webový server. Mantis může být instalován na Microsoft Windows, Mac OS, OS/2 a také Unix. Většina webových prohlížečů by měla být schopna Mantis zobrazit. Mantis byl uvolněn pod licencí GNU General Public License (GPL).\n\nMantis je zdarma pro použití a upravování. Je povoleno ho šířit tak jak je poskytován v rámci licence GPL.\n\nUživatelské rozhraní Mantisu obsahuje obarvený seznam problémů, které upozorňují uživatele na aktuální stav různých problému.\n\n\n"}
{"id": "264483", "url": "https://cs.wikipedia.org/wiki?curid=264483", "title": "Botel", "text": "Botel\n\nBotel (spojení anglických slov \"boat\" = člun nebo loď a \"hotel\") je plovoucí hotel, plavidlo z kategorie plovoucích zařízení, které se v některých případech podobá lodi. Botel, podobně jako hausbót, není obvykle vybaven vlastním pohonem. Obvykle kotví na řece ve velkém městě. \n\nBotely jsou k vidění například v Amsterdamu, Bratislavě, Budapešti. V Praze je botelů několik - botel Albatros (1969), botel Racek (1970), botel Admirál (1971), transbotel Vodník (1992), botel Neptun (1992), menší botel Matylda (2007) a sesterský botel Klotylda, a jednalo se o dalším (Aboard city). Loď Florentina (původně rakouská loď postavená 1980, v Praze po rekonstrukci od roku 2008), je uzpůsobena i k běžné plavbě.\n\nPro botel nižší cenové kategorie, obdobný hostelu, se používá označení bostel. Zvláštním užitím jsou bostely poskytující sociální ubytování bezdomovcům, jakým je v Praze od roku 2007 loď Hermes. \n\n"}
{"id": "264484", "url": "https://cs.wikipedia.org/wiki?curid=264484", "title": "Myška drobná", "text": "Myška drobná\n\nMyška drobná (\"Micromys minutus\") je velmi drobný druh hlodavce z čeledi myšovitých. Společně s myšivkou horskou patří k nejmenším evropským hlodavcům. Tento druh sice nepatří k ohroženým druhům, ale jeho početní stavy trpí kvůli modernímu zemědělství.\n\nMyška drobná žije na loukách a v okolí vodních ploch, kde vyhledává především vlhká stanoviště porostlá rákosím, na podmáčených loukách s vysokou trávou a v mokřinách. Někdy se vyskytuje i na sušších místech v křovinách podél silnic a cest nebo v zanedbávaných zahradách. Na zimní období se uchýlí do vyhrabaných nor, pod slehlé rákosí nebo do stohů slámy, do stodol nebo i do lidských obydlí. Samečci tohoto druhu si nárokují teritorium o rozloze asi 400 m², samičky si vystačí s menším územím.\n\nMyška drobná se mimo některých hornatých oblastí Skandinávie vyskytuje v celé Evropě a také v Asii po severovýchodní Sibiř a Dálný východ. Nevyskytuje se ale v oblastech zhruba pod 35° severní šířky.\n\n\n\nMyška drobná má žlutohnědou barvu srsti, na břiše přechází v bílou. Někdy má srst i rezavou. V zimě přechází barva srsti v tmavší načervenalý odstín. Myška má velmi malé ušní boltce a tupě zakončený čenich s žlutým zbarvením. Dále má velmi řídce ochlupený a velmi pohyblivý chápavý ocas, který je jen o málo kratší než tělo, a který je velice důležitý pomocník v životě myšky drobné, protože jí pomáhá udržovat rovnováhu při hledání potravy a šplhání po stéblech rákosí.\n\nMyška drobná bývá aktivní spíše ve dne a ráda šplhá po stéblech vysokých trav nebo rákosinách. Ve výšce 30-80 cm nad zemí si staví hnízdo do tvaru koule ze stébel trav o průměru kolem 10 cm. Vnitřek si vystýlá chmýřím nebo rozcupovanými travinami. Když v něm samička porodí mladé, na celý jeden týden hnízdo uzavře.\n\nTento hlodavec má velice rozmanitý jídelníček, který závisí na momentálním ročním období. Žere semena rostlin, bobule a jiné rostlinné plody. Občas loví hmyz, hlavně moly, kobylky a brouky. Na polích šplhá za pomoci svého ocasu na stébla obilovin a vybírají zrna v klasech. Tím sice na polích nadělá zemědělcům nějaké škody, ale díky tomu, že loví některé druhy hmyzu, hlavně mšice, jsou vcelku užiteční. Na mšicích jim nejvíce chutná medovice, kterou vylučují, protože jim chutnají sladkosti, takže myšky někdy i olizují nektar z květů.\n\nMyšky drobné se velmi rychle množí a během jednoho roku přivádí na svět až šest vrhů vždy po 21-denní březosti. V každém bývají tři až osm mláďat, z toho srpnové a zářijové generace bývají početnější. Mláďata jsou v hnízdě zavřená 11 dní a rychle dospívají. Už po dvou dnech života umí dobře lézt a po čtyřech dnech se o sebe starají sami. Po osmi dnech už dobře vidí a v devíti dnech již přijímají pevnou potravu. Matka, když je přestane kojit, jim nosí v pravidelných dávkách potravu. Sama požírá výkaly mláďat, aby nepřilákala ke hnízdu predátory. Po 11 dnech jsou mláďata schopná opustit hnízdo a prozkoumávat okolí. Když dosáhnou věku 16 dní, jsou již plně soběstačná a jejich matka zpravidla bývá zase březí. Jedinci pak pohlavně dospívají ve věku měsíce a půl.\n\nMyšky drobné se dají snadno chovat v domácnostech. Je dobré je chovat buď v párech nebo ve skupinkách s jedním samcem a několika samicemi. Vyžadují minimálně 1 metr vysokou klec s rozměry základny půl na půl metru s členitou vnitřní výbavou (hodně listí, stébel, větví, mech na dně atd…). Důležité je poskytnout jim travnatý materiál na stavbu hnízd. Krmení tvoří z asi 60% rostlinná potrava a semena, zbytek tvoří živočišná potrava (viz odstavec o potravě). Můžou se přikrmovat i vařeným libovým masem nebo vajíčky vařenými natvrdo, případně suchary a sladkostmi. Je zapotřebí dbát na to, aby myšky netrpěly obezitou. Co se týče tekutin, postačí napáječka pro hlodavce nebo miska s vodou.\n\n"}
{"id": "264492", "url": "https://cs.wikipedia.org/wiki?curid=264492", "title": "Lancaster (Anglie)", "text": "Lancaster (Anglie)\n\nLancaster je město nacházející se na severozápadu Anglie v hrabství Lancashire. Rozkládá se podél řeky Lune a podle výsledků sčítání obyvatel z roku 2001 má 45 952 obyvatel. Spolu s dalšími sousedními městy je součástí vyššího správního celku – distriktu City of Lancaster, který má 133 914 obyvatel. Tradičně je hlavním městem hrabství Lancashire, jemuž dalo jméno a je jeho komerčním, kulturním a vzdělávacím centrem.\n\nNázev města pochází ze jména řeky Lune, která jím protéká a jejíž jméno pochází z keltštiny, a impozantního hradu (anglicky \"castle\"). Původní název \"Loncastra\" se postupně změnilo na současný Lancaster.\n\nLancasterský hrad byl částečně vybudován ve 13. století na místě původní římské pevnosti a rozšířen za vlády Alžběty I. Je známý pro procesy s čarodějnicemi z roku 1612. Uvádí se, že počet odsouzených a oběšených obětí byl největší v celé zemi mimo Londýna.\n\nLancaster obdržel roku 1193 výsadu pořádání pravidelných trhů ale status města mu byl udělen až roku 1937. Mnoho budov v centru města a podél \"St. George's Quay\" pochází z 18. století a byly postaveny v době kdy byl Lancaster velmi rušným městem a čtvrtým nejdůležitějším centrem obchodu s otroky. Pozice města jako významného přístavu však měla jen krátké trvání, protože se řeka stala nesplavnou pro lodě s větším ponorem. V minulosti byly hlavními přístavy pro město \"Morecambe\", \"Glasson Dock\" a \"Sunderland Point\" a v současnosti je to \"Heysham\".\n\nLancaster je nejsevernějším městem hrabství Lancashire a nachází se asi 5 kilometrů ve vnitrozemí od Morecambe Bay. Město se rozprostírá kolem řeky Lune a Lancasterského kanálu. Dálnice \"M6\" prochází na východ od města a \"West Coast railway line\" prochází železniční stanicí v Lancasteru.\n\nEkonomika Lancasteru je orientována na poskytování služeb. Ve městě se produkuje nebo vyrábí krmiva pro zvířata, textilní zboží, chemikálie, dobytek, papírenské výrobky, umělá vlákna, zemědělské stroje a těžká nákladní vozidla . V poslední době dochází i k rozvoji technologicky vyspělejší výroby. Až do nedávné doby sídlila ve městě centrála společnosti Reebok, ale poté co se spojila se společností Addidas plánuje přesunout výrobu do Boltonu a Stockportu.\n\nV Lancasteru se nachází rozsáhlé nákupní centrum a je místem nákupů pro severní Lancashire a jižní Cumbrii. \"Marketgate Shopping Centre\" a \"St. Nicholas Arcades\" jsou nejdůležitější zastřešená obchodní centra ve městě. V okolí se mimo obchodů společností významných značek nachází i mnoho menších prodejen drobných soukromých obchodníků nabízejících oděvy a klenoty. Další obchodní střediska se nacházejí na okraji města.\n\nLancaster a sousední Morecambe se postupem doby sloučily do jedné konurbace a v současnosti jsou spravovány společně. Město a distrikt Lancaster a municipální distrikt Morecambe a Heyshamu byl spojen roku 1974 a vznikl tak distrikt City of Lancaster v rámci hrabství Lancashire. Tento distrikt obdržel status města a je spravován radou města Lancasteru (\"Lancaster City Council\").\n\nLancaster je součástí volebního obvodu \"Lancaster and Wyre\" do parlamentu a regionu Severozápadní Anglie pro volby do Evropského parlamentu.\n\nLancaster jako historické město nabízí průměrný rozsah kulturního vyžití. Ve městě se zachovaly mnohé stavby ve stylu georgiánské architektury. Mezi nejznámější historické stavby ve městě patří Lancasterský hrad, převorský kostel Svaté Marie a Ashtonův památník.\n\n\"Lancaster Grand Theatre\" a \"Dukes Theatre\" jsou nejdůležitějšími místy pro pořádání představení. Ve městě se také koná festival \"Play in the Park\", série představení na otevřeném prostranství v místním \"Williamson Parku\". Místní univerzita se může pochlubit největší studentskou scénou Evropy, která pravidelně hostí známé komiky, taneční soubory a dramatická představení. Dalšími kulturními událostmi jsou \"Lancaster Jazz Festival\" a \"Maritime Festival\".\n\nVe městské části \"Bailrigg\" sídlí Lancasterská univerzita, univerzita, která se může pochlubit skvělými výsledky v oblasti výzkumu ve srovnání v rámci univerzit Velké Británie a je jednou z nejlepších obchodních škol. Na škole se nachází i laboratoř, která je centrem rozvoje pro informační a komunikační technologie.\n\nV Lancasteru také sídlí jedna fakulta školy University of Cumbria a to na místě kde dříve bývala \"St Martin's College\". Tato fakulta poskytuje kursy postgraduální i pro studenty denního studia v oborech uměleckých, sociálních, obchodních, pedagogických a zdravotních.\n\nNa úrovni středoškolského vzdělání jsou to v Lancasteru například školy \"Lancaster Royal Grammar School\", \"Lancaster Girls' Grammar School\", \"Ripley St. Thomas C of E High School\", \"Our Lady's Catholic College\", \"Central Lancaster High School\" a \" Morecambe College\".\n\nLancasterský veslařský klub \"John O'gaunt Rowing Club\" je čtvrtým nejstarším veslařským klubem Velké Británie. Jeho sídlo se nachází u hráze poblíž Skertonu. Fotbalový klub Lancaster City FC hraje v nižší fotbalové soutěži. Lancasterský kriketový klub sídlí nedaleko řeky Lune a má dva seniorské oddíly.\n\n\n"}
{"id": "264503", "url": "https://cs.wikipedia.org/wiki?curid=264503", "title": "Polská sjednocená dělnická strana", "text": "Polská sjednocená dělnická strana\n\nPolská sjednocená dělnická strana (PSDS), polsky \"Polska Zjednoczona Partia Robotnicza\" [polska zjednočona partja robotňiča] (\"PZPR\") byla polská komunistická strana vzniklá v prosinci 1948 spojením Polské dělnické strany (PPR) s Polskou socialistickou stranou (PPS) po čistkách v jejich řadách. Strana vládla v PLR až do roku 1989 formou diktatury proletariátu. Realizovala program marxismu-leninismu.\n\nPo pádu komunismu se na XI. sjezdu 29.-30. ledna 1990 strana PSDS rozpustila a část členů založila dvě nové sociálně demokratické strany, na což dostali od Komunistické strany Sovětského svazu částku přes 1 milión dolarů v rámci tzv. „moskevské půjčky“.\n\nČást členů pod vedením Aleksandra Kwaśniewského, Leszka Millera a Mieczysława Rakowského založila Sociální demokracii Polské republiky (SdRP). Druhá část vytvořila Sociálnědemokratickou unii Polské republiky (USdRP), která se dále přejmenovala na Polskou unii sociálnědemokratickou, a Hnutí 8. července.\n\nDne 9. listopadu 1990 Sejm schválil Zákon o převzetí majetku bývalé PSDS. Přebírání nemovitostí proběhlo většinou do roku 1992 ve prospěch samospráv, o část se vedly soudní spory až do roku 2000. Movitý majetek a finanční prostředky PSDS prakticky zmizely, podle poslanců SdRP šlo 90-95 % majetku na odstupné pro zaměstnance a na dobročinné účely\n"}
{"id": "264507", "url": "https://cs.wikipedia.org/wiki?curid=264507", "title": "Klub Za starou Prahu", "text": "Klub Za starou Prahu\n\nKlub Za starou Prahu je občanské sdružení, které se od svého vzniku v roce 1900 věnuje ochraně památek v Praze.\n\nKlub sleduje zejména případy, kdy jsou stavebními zásahy v Praze hrubě ohrožovány památky nebo městské panoráma a sleduje kauzy, kdy se investor snaží prosadit svůj záměr, který je v rozporu s odbornými památkovými posudky. V této činnosti mu pomáhá vysoká odbornost řady jeho členů.\nKlub vydává dvakrát ročně věstník \"Za starou Prahu\". Každoročně udílí cenu za novou stavbu v historickém prostředí.\n\nV jeho čele stojí \"Domácí rada\", složená převážně z historiků umění, architektů a urbanistů, například Josef Štulc a Rostislav Švácha. Současnou předsedkyní je Kateřina Bečková, místopředsedové jsou Jan Bárta a Richard Biegel.\n\nUkázka některých z významných kauz, ve kterých se Klub Za starou Prahu angažoval:\n\nKlub byl založen 28. ledna 1900, v době soustředěného náporu na využití parcel historického centra města (pražská asanace). Od roku 1910 začal klub vydávat vlastní časopis. Brzy klub inspiroval svou činností vznik poboček v řadě dalších českých měst. Klub v útlumu přečkal druhou světovou válku a obhájil svoji samostatnost v období komunismu. Od roku 1989 se klub soustředí především na ochranu památek před záměry stavebních podnikatelů v oblasti komerčních staveb.\n\nČleny, předsedy a místopředsedy klubu byla řada významných osobností. Kromě níže uvedených předsedů patřili k hlavním představitelům klubu například architekti Pavel Janák, Rudolf Kříženecký, Antonín Engel, Josef Chochol, Eduard Hnilička a historici a historici umění Jaroslav Goll, František Ruth, V. V. Štech nebo Dobroslav Líbal. S klubem byli spojeni i malíři Karel Klusáček, Jan Konůpek, Zdenka Braunerová nebo Jan Zrzavý, který byl krátce i klubovním sekretářem.\n\n"}
{"id": "264510", "url": "https://cs.wikipedia.org/wiki?curid=264510", "title": "Elektromagnetický impuls", "text": "Elektromagnetický impuls\n\nTermín elektromagnetický impuls (EMP) má následující významy:\n\nV případě jaderného výbuchu nebo asteroidu se elektromagnetický puls skládá ze spojitého frekvenčního spektra. Většina energie je ve formě nižších frekvencí mezi 3 Hz a 30 kHz.\n\nPaprsky gamma jaderného výbuchu produkují vysokoenergetické elektrony přes Comptonův rozptyl. Tyto elektrony jsou zachyceny v zemském magnetickém poli, ve výškách mezi 20 - 40 km, kde rezonují. Kmitavý elektrický proud produkuje soudružný elektromagnetický puls (EMP), který trvá asi 1 milisekundu až 1 mikrosekundu. Vedlejší efekty EMP mohou trvat více než sekundu.\n\nPuls je velice silný a dlouhé kovové předměty (trubky, kabely) se chovají jako antény, na kterých se indukuje vysoké napětí, pokud puls nedokáží nijak uzemnit. Tato napětí a s tím spojené vysoké proudy jsou schopny zničit nechráněnou elektroniku, například elektrické spotřebiče, které nejsou v kovové, magneticky vodivé, uzemněné krabičce, především zničující je EMP pro polovodiče a absolutně nejhorší pro FET transistory. U EMP pulsu nebyly zaznamenány žádné účinky na biologické organismy.\n\nSamotný magnetický impuls nemá nikterak závratnou magnetickou intenzitu dá se srovnat se silnými neodymovými magnety (nejslabší EMP), ničivost pulsu spočívá v jeho rychlosti. Tudíž čím bude rychlejší změna magnetického toku, tím bude naindukované napětí větší. Tudíž B (magnetická indukce) vypočítáme z H (magnetické intenzita) takto\nkde formula_2 je permeabilita vakua, formula_3 je relativní permeabilita\nTakže pokud budeme vycházet z toho, že EMP je silné jako neodymové magnety, budeme tedy počítat s hodnotou 1,5 T, což je běžná hodnota u neodymových magnetů.\nZa plochu formula_4 si dosadíme plochu drátu, například 1 m * 1 mm a za indukci formula_5 velikost indukce.\núhel \"α\" je úhel, který svírá normálový vektor plochy s vektorem magnetické indukce. Jinými slovy nám určuje, pod jakým úhlem dopadá magnetický tok na plochu. Vycházejme z toho, že magnetický tok dopadá z 90°.\n\nTakže teď už jen zbývá spočítat naindukované napětí:\npři dosazení 0,0015 Wb za formula_8 a 0,000001 s za formula_9 vyjde napětí 1500 V na drátu s plochou 0,0015 m například mobilní telefon má plochu 10 cm * 4 cm což je 0,00004 m (? --> 0,004 m), při indukci 1,5 T nám vyjde tok 0,00006 Wb a při 1 uS je toto naindukované napětí rovno 60 V, což je pro mobilní telefon pracující s 3-4 V absolutně smrtelné.\n\nIonizovaný vzduch také naruší rádiový provoz na těch typech vln, které používají odraz od ionosféry ke svému šíření (DV, SV, KV...). Vysílače využívající k šíření přímou viditelnost (FM pásmo) by měly být normálně slyšet, pokud nedostanou zásah EMP pulsem také.\n\nElektrické přístroje lze ochránit uzavřením do uzemněné kovové krabice nebo Faradayovy klece. Tímto jsou ochráněny před elektrickou složkou pulsu, ochrana i před jeho magnetickou složkou vyžaduje vložení do magneticky vodivé krabice (železo, ferit). Pokud je spotřebič v síti (AC 230 V, LAN atp.), je vhodné jej na rozhraní s touto sítí ochránit transilem nebo trisilem; těmito součástkami se dají ochránit i vstupy antén. Odstíněná rádia samozřejmě nemohou správně pracovat, avšak starší zařízení na bázi elektronek nejsou tak náchylná k působení EMP. Proto byla v době studené války sovětská letadla vybavována elektronickými systémy založenými na elektronkách. Ani sebelepší stínění nicméně nepomůže, je-li přístroji ponechána připojená anténa.\n"}
{"id": "264513", "url": "https://cs.wikipedia.org/wiki?curid=264513", "title": "Svatá Hora", "text": "Svatá Hora\n\nSvatá Hora je významný barokní areál a poutní místo na vrchu (586 m) u Příbrami. Areál Svaté Hory tvoří obdélný komplex ambitů o rozměrech 80 × 72 m se čtyřmi kaplemi v rozích, uvnitř na vysoké kamenné terase stojí původně gotický kostel Nanebevzetí Panny Marie, přestavěný a rozšířený v letech 1660–1673 za účasti architekta Carla Luraga. K severnímu křídlu ambitů přiléhá bývalá jezuitská rezidence (Svatohorská rezidence) a klášter a od severozápadního rohu komplexu vedou do Příbrami kryté schody. V letech 2015 a 2016 prošla Svatá Hora rozsáhlou rekonstrukcí.\n\nHlavní vstup do areálu je od východu přes rozsáhlé dlážděné prostranství s mariánským sloupem z roku 1661 uprostřed. Východní křídlo ambitů je uprostřed prolomeno Pražským portálem z let 1702–1705 s plastikami proroků a svatých králů od Jana Brokoffa. Nad sloupovým portálem uprostřed je socha Panny Marie Svatohorské od Kiliána Ignáce Dienzenhofera z roku 1732. Uprostřed jižního křídla je kamenný Březnický portál z roku 1707 se sochami od Ondřeje Filipa Quitainera. V rozích ambitů jsou čtyři osmiboké kaple (\"Plzeňská, Pražská, Mníšecká a Březnická)\" s lucernami z let 1660–1667 podle plánů C. Luraga, s bohatou štukovou výzdobou od italských umělců. Na výzdobě interiéru pražské kaple se podílel pražský malíř Jan Jakub Stevens ze Steinfelsu. V jihovýchodním rohu kaple byl původně oltářní obraz \"Zvěstování Panny Marie\" od Petra Brandla z roku 1697, dnes v Národní galerii v Praze. V každém křídle ambitu jsou kromě toho dvě výklenkové kaple, většinou postavené na náklad různých šlechtických rodů. Otevřené arkádové kaple západní strany byly roku 1746 uzavřeny a roku 1751 propojeny s centrální kaplí Nanebevzetí Panny Marie. Kaple východní strany s arkádami postavili architekti Giovanni Domenico Orsi a Giovanni Domenico Canevale v letech 1674–1676.\n\nPod Plzeňskou kaplí se nalézá kaple sv. Máří Magdalény z roku 1665. Je vyzdobena umělými krápníky, její stavbu financoval generál Joannes de Lacron.\n\nUprostřed na kamenné terase s balustrádami, na niž vedou čtyři schodiště, stojí vlastní poutní chrám, původně obdélná gotická stavba ze 14.–15. století, přestavěná a obestavěná ze všech čtyř stran barokními kaplemi v letech 1658 až 1668.\n\nUvnitř kostela je stříbrný tepaný hlavní oltář postupně budovaný od roku 1684 (J. Kogler) do 1775 s lidovou gotickou soškou Panny Marie Svatohorské. Socha byla 22. června 1732 korunována pražským pomocným biskupem Janem Rudolfem Šporkem (synovec hraběte F. A. Šporka). Velmi bohatá štuková výzdoba klenby i stěn od S. Cereghettiho z roku 1665, barokní kované mříže a sochy. Fresky byly několikrát přemalovány, secesní zábradlí před hlavním oltářem navrhl R. Němec (1913), několik stříbrných soch z 20. století.\n\nSeverní křídlo residence postavil Carlo Lurago v letech 1662–1699, barokní sochy kalvárie a sv. Vojtěcha od M. Hubera. Asi 100 m jižně od ambitů je v lese pramen (studna) s kaplí. Z města vedou na Svatou Horu kryté „svaté schody“, po nichž se vystupovalo v kleče, postavené roku 1658 a upravené K. I. Dienzenhoferem v letech 1727–1729.\n\nPramen v blízkosti poutního kostela naznačuje, že místo bylo cílem poutí velmi dávno. Roku 1348 daroval Karel IV. Příbram prvnímu pražskému arcibiskupovi Arnoštu z Pardubic, který zde prý často pobýval na svém hrádku Ernestinu. S tím patrně souvisí stavba původního kostelíka i soška, která byla v kapli jeho hradu v Příbrami. Když byl hrad 1574 zbořen, dostala se do měšťanských rukou.\n\nZa třicetileté války byla Příbram silně zpustošena a po roce 1620 se v Příbrami usadili jezuité, kteří sošku přenesli na Svatou Horu. Od roku 1648 byl poutní areál velkoryse přestavěn pod vedením C. Luraga a protože byl cílem velkých poutí, byl různě přestavován a upravován až do 20. století. V roce 1732 byla Svatá Hora místem velké barokní slavnosti, když byla poutní socha \"Panny Marie Svatohorské\" slavnostně korunována.\n\nPo bitvě na Bílé hoře se novým držitelem konfiskovaného panství v nedaleké Březnici stal Přibík Jeníšek z Újezda, který v rámci rekatolizace přivedl do města jezuity. Ti zde nechali postavit rezidenci, spravovali poutní místo na Svaté Hoře, pořádali poutě a roku 1649 nechali podél cesty do Příbrami vystavět 16 křížů vzdálených od sebe 1 km. Později byly na místě křížů vystavěny oboustranné výklenkové kaple, ve kterých byly obrazy znázorňující tajemství růžence (radostný, bolestný a slavný). Těchto kaplí se dochovalo osm. Cesta z Březnice na Svatou Horu vedla od kostela svatého Františka Xaverského a svatého Ignáce z Loyoly přes kamenný most, kde stojí první kaple v řadě. Druhá kaple stojí na okraji města u silnice směrem na Chrást. Ta byla opravena v roce 1929 a je ozdobena keramickými reliéfy Václava Fürsta. K 1. lednu 1965 byla prohlášena kulturní památkou. Poutní cesta dál vedla na Modřovice, Třebsko, Narysov a Zdaboř do Příbrami a na Svatou Horu. Dochované jsou dále kaple v řadě třetí až sedmá, a pak ještě devátá, která je v obci Třebsko.\n\nCísař Josef II. sice pouti zakázal, zákaz se však nepodařilo prosadit a koncem 19. století zde bývalo o hlavní poutní slavnosti 7. července 20 až 25 tisíc poutníků. Roku 1861 byl areál předán redemptoristům, kteří zde s výjimkou let 1950–1990 působí dodnes.\n\nZměna politické situace po roce 1948 a s ní související pronásledování katolické církve se projevila i na poklesu počtu poutníků. Zatímco ještě v roce 1948 připutovalo 80 000 poutníků, tak o čtyři roky později v roce 1952 to už bylo jen 5000 poutníků.\n\nMadoně Svatohorské byla zasvěcena 34. kaple Svaté cesty z Prahy do Staré Boleslavi, založené jezuity roku 1674.\n\nSoučástí poutního komplexu je budova kláštera, navazující na původně postavenou část residence jezuitů. Dnes zde žije komunita Kongregace Nejsvětějšího Vykupitele (redemptoristé), kteří se starají o duchovní správu místa a několika farností v okolí.\n\n\n\n"}
{"id": "264515", "url": "https://cs.wikipedia.org/wiki?curid=264515", "title": "Madeira (ostrov)", "text": "Madeira (ostrov)\n\nMadeira () je portugalský ostrov ležící v Atlantském oceánu asi 580 km západně od pobřeží Maroka a 980 km jihozápadně od Lisabonu. Je součástí Madeirského souostroví, jež tvoří součást Makaronézie. Na rozloze 750,7 km² podle údajů Národního svazu obcí Portugalska žilo v roce 2006 244 286 stálých obyvatel, z toho 100 847 obyvatel v hlavním městě Funchal. Celé souostroví má status portugalské autonomní oblasti (od r. 1976) a jako takové patří do Evropské unie. Administrativně je ostrov rozdělen na 10 okresů (\"municipios\").\n\nO existenci ostrovů v Atlantiku západně od Gibraltaru se vědělo již ve starověku (Féničané, Řekové, Římané - Plinius Starší). Ve středověku byla Madeira od roku 1351 uváděna na italských mapách. Malé Portugalsko v té době hledalo zdroje svého rozvoje. Nezastupitelnou roli sehrály portugalské zámořské objevy. Jejich vůdčí osobností byl princ Jindřich (1394–1460), dnes známý jako Jindřich Mořeplavec. Přestože byl velmi mladý, shromáždil na počátku 15. století portugalské kartografy a mořeplavce s cílem rozšířit znalosti o západoafrickém pobřeží, ovládnout obchod a najít námořní cestu do Indie. Na první cestě více zapracovala náhoda a štěstí. Lodě, jimž veleli kapitáni João Gonçalves Zarco a Tristão Vaz Teixeira, zanesla bouře až k neobydlenému ostrovu Porto Santo. To byl úplně první výsledek cest organizovaných Jindřichem Mořeplavcem. Psal se rok 1418. Když se o tom Jindřich dozvěděl, vyslal o rok později lodě znovu s cílem ostrov osídlit a prozkoumat jeho okolí. Tak se roku 1419 Portugalci vylodili na Madeiře v zátoce u dnešního Machica. Samotný název ostrova je odvozen z portugalského „ilha da madeira“ – „ostrov dřeva“.\n\nMadeira v té době byla neobydlená, hustě zalesněná (převládaly vavřínové lesy) a její pobřeží bylo až na výjimky nepřístupné kvůli strmým útesům. Po roce 1420 začíná vypalování lesů a osidlování, které skončilo roku 1433.\n\nHlavním městem bylo původně Machico. Roku 1425 byl ostrov rozdělen na dvě tak zvané kapitánie Machico a Funchal (třetí byla na Porto Santu). Po tomto roce začíná na ostrově pěstování cukrové třtiny. Osidlování a zavádění zemědělství neprobíhá živelně, ale je organizováno. Ve zmíněném roce 1425 již na ostrově existuje 150 zemědělských hospodářství a produkce je převážně vyvážena do Portugalska.\n\nV roce 1497, kdy počet obyvatel dosáhl 5000, byl hlavním městem vyhlášen Funchal, i když na město byl povýšen až roku 1508. Od roku 1514 je Funchal sídlem biskupa.\nPo roce 1452 se na Madeiru začali dovážet otroci. Cukrovarnictví prosperovalo až do doby, kdy vznikly třtinové plantáže na Svatém Tomáši a v Brazílii, kam řada pěstitelů z Madeiry emigrovala.\n\nMezi lety 1580 až 1640 vládli Portugalsku španělští Habsburkové, kteří do hospodářství zavedli tvrdá koloniální opatření. Tím trpěla i Madeira. V roce 1640 zde žilo 30 000 obyvatel. Tímto rokem nadvláda Španělska končí a rýsují se také dobré vztahy Portugalska s Anglií. Roste vývoz vína z Madeiry, který dosahuje až 45 000 sudů ročně. Přesto Madeira není potravinově soběstačná a řada obyvatel emigruje, zejména do Brazílie.\n\nNový pohyb obyvatel začal po zrušení otroctví v anglických a francouzských koloniích (1834, resp. 1848), kdy na ostrov přicházejí dělníci z plantáží v Karibiku. Někteří původní obyvatelé Madeiry však začínají emigrovat do neportugalských kolonií.\n\nOd roku 1850 se na ostrově datuje krajkářství, dnes jeden ze zdrojů příjmu obyvatel. V té době začínají na ostrov přicházet první turisté.\n\nPodle sčítání z roku 1891 měla Madeira 132 223 obyvatel.\nNa konci 19. století bylo zavedeno pěstování banánů jako doplňkové plodiny.\nRoku 1897 začíná elektrifikace Madeiry.\n\nPortugalsko se účastnilo 1. světové války. Madeiry se však válka příliš nedotkla. Německé ponorky jednou ostřelovaly funchalský přístav, avšak bez větších škod.\n\nVe 2. světové válce sice zůstalo Portugalsko neutrální, ale nabídlo Velké Británii k dispozici své přístavy. Přestože se na Madeiře nebojovalo, portugalská armáda prováděla opevňovací práce. Zbytky obranných zařízení jsou i dnes viditelné ve skalních dutinách na konci pláže Formosa u Funchalu.\n\nZdrojem obživy obyvatel Madeiry jsou cestovní ruch, výroba vína, zemědělství, krajkářství a košíkářství. Z počátku jezdili na Madeiru hlavně Angličané, kteří zde začali kupovat pozemky a podnikat. Koncem 19. století byl pro ně vybudován honosný hotel Reid´s. Po roce 1950 až do současnosti byla postavena řada hotelů střední a vyšší cenové kategorie, hlavně ve Funchalu. Madeira je oblíbená mj. pro svoji bujnou vegetaci (říká se jí \"ostrov květin\") a navštěvují ji hojně turisté ze zemí EU, převážně Němci, Angličané, Holanďané a Skandinávci včetně Norů.\n\nZemědělství produkuje díky úrodné půdě, dostatku vody dodávané levádami a příznivému klimatu kromě vína prakticky všechny potřebné potraviny. Je však založeno převážně na ruční práci s relativně nízkou produktivitou. Na náhorní plošině se volně pasou krávy.\n\nVýrobu krajek, převážně domácí, kontroluje krajkářský ústav. Každá ručně vyrobená krajka je zde opatřena značkou původu. Centrum košíkářství je v obci Camacha.\n\nMadeira je plně elektrifikovaná. Hlavním zdrojem energie je tepelná elektrárna Vitória u Câmara de Lobos . Její výkon (téměř 100 MW) stabilizuje frekvenci sítě. Od roku 2008 měla elektrárna postupně přejít od nafty ke spalování plynu. Na ostrově je na řekách a levádách řada hydroelektráren. U některých z nich se voda zachytává v pomocné nádrži a elektrárna pracuje jako špičková. Na náhorní planině a ve východní části ostrova jsou instalovány větrné elektrárny.\n\nKromě sítě silnic budovaných v 19. a 20. století dnes na Madeiře existuje moderní dálniční síť. Na dálnicích jsou desítky kilometrů tunelů a odvážné mosty. Ve Funchalu jsou dvě kabinové lanovky. Ta delší dopraví cestující od nábřeží do čtvrti Monte (konečná stanice lanovky 550 m nad mořem), druhá kratší lanovka z Monte překračuje hluboké údolí a končí v blízkosti Botanické zahrady. Počátkem 20. století byl ve Funchalu jediný kolejový spoj na ostrově, a to z přístavu na Monte. Dnes již tato trať neexistuje.\n\nPrvním letadlem, které přiletělo na Madeiru, byl 22. března 1921 hydroplán Rolls Royce typu F-3 se čtyřčlennou posádkou. Cesta nad mořem z Lisabonu trvala asi 20 hodin. Hydroplán, jenž přistál na moři u přístavu, byl řízen kapitánem jménem Gago Coutinho. Na pevné zemi přistálo první letadlo až roku 1957. Bylo to na pokusné dráze Santa Catarina a jednalo se o malé sportovní letadlo.\n\nMadeirské letiště Santa Catarina bylo modernizováno s pomocí Evropské unie. Od roku 2000 je jeho přistávací dráha prodloužena na 2781 metrů. Kvůli nedostatku místa je na 180 sloupech protažena nad moře. Přestože je letiště moderně vybavené, vyžaduje přistání značnou zručnost pilotů a někdy i pevné nervy cestujících.\n\nDruhé letiště je na nedalekém ostrově Porto Santo. Bylo postaveno v šedesátých letech pro potřeby NATO. Pro přistání vrtulníků slouží na Madeiře heliporty.\n\nPro přepravu cestujících a vozidel mezi Madeirou a Porto Santo slouží moderní přívoz, provozovaný jedenkrát denně v obou směrech (o víkendu i dvakrát). Protože objíždí východní část ostrova, je délka trasy v jednom směru 75 km.\n\nV podnebí na ostrově Madeira se silně projevuje tzv. výšková pásmovitost. Teplota vody kolem ostrova Madeira (která ani v zimě neklesá pod 18 °C) a jeho poloha na jih od Evropy zde dovoluje do 200 m nad mořem pěstovat tropické plodiny. S narůstající výškou se struktura plodin mění. Od 200 do 400 m je klima subtropické a od 400 do 700 m nad mořem se pěstuje vinná réva, jablka, třešně a obilí. Ve vyšších polohách až do 1000 m nad mořem jsou vřesoviště, rostou zde eukalypty a azorské vavříny. Nad 1000 m nad mořem je pak horské pásmo.\n\nPro pobyt je nejpříjemnější podnebí na jižním pobřeží ostrova. Ve Funchalu v létě téměř neprší. Denní teplota v létě nestoupne nad 25 °C. V zimě noční teplota neklesne pod 11 °C. Rozdíl mezi průměrnou denní a noční teplotou je asi 4 °C po celý rok. Na suchém východě ostrova, v horách a na náhorní plošině většinou fouká silný vítr. Na severním pobřeží často prší.\n\nCelý povrch ostrova je hornatý, a proto je vnitrozemí jen málo osídlené. Výjimkou je hluboké uzavřené Údolí jeptišek, nebo údolí procházející od Ribeira Brava na jihu k São Vicente na severu ostrova. Většina sídel však vznikla v úzkém pruhu mezi mořem a skalnatým vnitrozemím. Cesty vnitrozemím dříve neexistovaly, spojení bylo pouze po moři. Dnes, kdy je k dispozici hustá síť silnic, jsou osidlovány i vyšší polohy v blízkosti pobřeží.\n\nNáhorní plošina Paul da Serra (1500 m nad mořem) v západní polovině ostrova přechází v místě zvaném Rabaçal do hlubokého údolí. Řeky tekoucí po plošině padají dolů v několika vodopádech (Risco, 25 fontes).\n\nNejvyšší vrcholy ostrova se nacházejí v jeho východní polovině. Jsou to Pico Ruivo (1862 m) a Pico do Arieiro (1818 m). Jsou od sebe vzdáleny vzdušnou čarou asi 3 km, ale namáhavý přechod mezi nimi trvá v jednom směru více než 2 hodiny kvůli stoupání a klesání po schodech vytesaných do skal a průchodům tunelem. V odpoledních hodinách je cesta obvykle zahalena v mlze.\n\nPokud jde o koupání v moři, reklamní slogan říká, že „spíše než na koupání je Madeira ke koukání“. Přesto však na jižním pobřeží existují dvě malé přírodní písčité pláže s černým pískem a kilometrová kamenitá pláž Formosa ve Funchalu. V městečku Calheta je koupaliště s umělými plážemi, na nichž je dovezený jemný žlutý písek. Na řadě míst jsou mořské lázně tvořené bazénky mezi lávovými skalami a doplněné o betonové stěny. Přes tyto stěny se při přílivu převalují vlny a dochází tak k výměně vody.\n\n"}
{"id": "264526", "url": "https://cs.wikipedia.org/wiki?curid=264526", "title": "Lednické Rovne", "text": "Lednické Rovne\n\nLednické Rovne [lednické rovně] jsou obec s 4 094 obyvateli v okrese Púchov (Slovensku), vzniklo sloučením dvou obcí, Lednických Rovní a Prečínské Lehoty a to dne 18. června 1926. Její součástí jsou i místní části Horenická Hôrka a Medné. Leží v nadmořské výšce 265,8 m n. m. na pravém břehu řeky Váhu. Nejvyšším bodem je Lieštie s nadmořskou výškou 511 m n. m. Obcí protéká potok Lednica, který se vlévá do řeky Váh.\n\nPrvní písemná zmínka se nalézá v listině z roku 1471 „posessio rowne“. Další zmínkou je v latinské autobiografii „Confessio Peccatoris“ povstaleckého vůdce Rákoczyho Františka II. v souvislosti jeho cesty z roku 1687, kdy cestoval s matkou a sestrou z Mukačeva do Vídně a během cesty pobyli na svém zámku v Rovních a na hradě Lednica. Kdy byl zámek v Lednických Rovních postaven už nelze zjistit. Katolický kostel sv. Michala byl postaven v roce 1926, zajímavá je i barokní Kaple sv. Anny, poutní místo.\n\nHistorie sklárny v Lednických Rovních začíná ve Vídni na Lichtensteinstrasse č. 22. Je to dům, kde Josef Schreiber od roku 1844 vedl sklářský podnik. V roce 1847 vzal do učení dvanáctiletého synovce Josefa, který se později stal i majitelem jeho podniku. Sklárny byly založeny v roce 1892 a brzy se staly významným podnikem v obci i v jejím okolí. Ze začátku vyráběli pouze tabulové sklo, v roce 1893 tuto výrobu však zastavili a místo ní zavedli výrobu lisovaného skla. Sklo bylo známé pod názvem „Císařský křišťál“.\n\nDo konce 2. světové války žilo v obci hodně obyvatel německé národnosti, kteří pracovali ve vedoucích funkcích Schreiberova sklářského podniku. Po skončení války uprchli. Dodnes má mnoho obyvatel obce český původ.\n\n\nObec se rozvíjí a kromě sklářského podniku RONA a.s. se zde nachází i elektrotechnický podnik Yura Corp. / dodavatel KIA MOTORS /. Je zde i zajímavý anglický park a v něm množství drobných architektonických památek. Nachází se zde i jediná sklářská škola na Slovensku – Sdružená střední sklářská škola. Proběhla rekonstrukce Náměstí svobody v centru obce.\n\n\n"}
{"id": "264528", "url": "https://cs.wikipedia.org/wiki?curid=264528", "title": "Kjonga", "text": "Kjonga\n\nKjonga ( ) je řeka v Tomské oblasti v Rusku. Je 498 km dlouhá. Povodí má rozlohu 8 570 km².\n\nŘeka teče přes Vasjuganskou rovinu. V jejím povodí se nachází mnoho nevelkých jezer. Je pravou zdrojnicí řeky Parabel (povodí Obu). Největším přítokem je zleva Jemeldža.\n\nZdroj vody je sněhový a dešťový. Nejvyšších vodních stavů dosahuje od dubna do června, ale také v srpnu dochází k povodním. Průměrný roční průtok vody činí 23,6 m³/s.\n"}
{"id": "264531", "url": "https://cs.wikipedia.org/wiki?curid=264531", "title": "Rádžpúti", "text": "Rádžpúti\n\nRádžpúti jsou etnická a sociální skupina obyvatelstva severozápadní Indie. Tradičně tvořili vrstvu válečnické aristokracie, rozpadající se do řady klanů. Svůj původ odvozují od mýtických dynastií indického starověku. Pojmenování vychází ze sanskrtského slovního spojení \"rádža-putra\" („syn krále“).\n\nRádžpútové jsou patrně potomky středoasijských kočovných kmenů Šaků, Kušánů a Heftalitů, kteří se v 5.–7. stol. n. l. smísili s indickým obyvatelstvem a snad i neindoevropskými kmeny Góndů a Bhílů. Střediskem jejich moci byl dnešní Gudžarát a Rádžastán, odkud v 10. stol. rozšířili svou moc po celé severní a střední Indii. Ve 13. stol. jejich expanzi zastavil muslimský nájezdník Muhammad z Ghóru. Později se dostali pod nadvládu dillíských sultánů a mughalských císařů a představovali jejich nejvýznamnější spojence v severní a západní Indii. Od 18. stol. byli pod nadvládou Maráthů a později se stali součástí britské koloniální správy. Ve všech případech si dokázali udržet autonomii, rádžputská knížectví, jejichž počet se zv 16.–17. stol. ustálil na 22, byla samostatnými politickými jednotkami. Roku 1947 se území rádžputů stalo součástí nezávislé Indie a roku 1949 byl sloučením jejich knížectví vytvořen indický svazový stát Rádžastán. Do dnešní doby jsou rádžpúti považováni za vynikající bojovníky a velká část z nich slouží v Indické armádě. Většina rádžpútů žije v indickém svazovém státě Rádžasthán.\n\nZpůsob života rádžputů připomínal život rytířů ve středověké Evropě. Chlapci se od malička cvičili v zacházení se zbraněmi, ve věku 13–14 let byl chlapec při slavnostním obřadu \"karg bandaj\" opásán svým prvním mečem a symbolicky ztotožněn s božským hrdinou Rámou. Starým válečným zvykem rádžpútů v případě bezvýchodné situace (hlavně při obležení nepřátelskou přesilou v pevnosti) byl tzv. \"džauhar\", při němž ženy a děti spáchaly hromadnou sebevraždu a muži vyrazili k sebevražednému výpadu proti nepřátelům. Rádžputové podporovali umění a kulturu, jíž reprezentovali potulní pěvci, skládající hrdinské balady na jednotlivé rádžputské bojovníky. Od 16. stol. se rozvíjelo také malířství miniatur, zejména v oblasti Méváru a Málvy.\n\n\n"}
{"id": "264533", "url": "https://cs.wikipedia.org/wiki?curid=264533", "title": "Džauhar", "text": "Džauhar\n\nDžauhar je válečný zvyk rádžpútů, prováděný v případě nevyhnutelné porážky při obraně pevnosti. Spočívá v sebeupálení vlastních žen a malých dětí a vždy jej doprovází tzv. saka, výpad mužů z pevnosti a boj do jejich úplného vybití.\n\nDžauhar a saka se provádějí za těchto podmínek:\n\nDžauhar byl proveden například při pádu Čitauru v roce 1568.\n\nDžauhar nemá žádný vztah k jinému hindskému zvyku, tzv. satí - upálení vdovy na pohřební hranici zemřelého muže.\n\nDžauhar v pevnosti Čitaur zobrazil indický režisér Sanjay Leela Bhansali ve svém filmu Padmaavat (2018).\n\n"}
{"id": "264536", "url": "https://cs.wikipedia.org/wiki?curid=264536", "title": "Reduta (rozcestník)", "text": "Reduta (rozcestník)\n\nSlovo Reduta není jednoznačné a může označovat více různých objektů:\n\n\n\n"}
{"id": "264539", "url": "https://cs.wikipedia.org/wiki?curid=264539", "title": "Peter Zagar", "text": "Peter Zagar\n\nPeter Zagar (* 21. prosince 1961, Bratislava, Československo) je slovenský hudební skladatel, redaktor a publicista. Studoval na Vysoké škole múzických umění\nv Bratislavě u Ivana Hrušovského (1981-1986). Pracoval v Hudebním informačním středisku ve Slovenské filharmonii, od roku 2000 vede ediční oddělení Hudebního centra. Člen souboru VENI ensemble (1987-1993), Požoň sentimentál, VAPORI del CUORE (od 1993) a jiných.\n\n\n\n"}
{"id": "264542", "url": "https://cs.wikipedia.org/wiki?curid=264542", "title": "Harijána", "text": "Harijána\n\nHarijána (hindsky \"हरियाणा\", paňdžábsky \"ਹਰਿਆਣਾ\") je indický svazový stát. Jeho hlavním městem je Čandígarh. Sousedí s dalšími svazovými státy Paňdžábem (z nějž se v roce 1966 vydělil), Himáčalpradéšem, Rádžasthánem, Uttarakhandem a Uttarpradéšem. Ze tří stran obklopuje území hlavního města Dillí.\n"}
{"id": "264543", "url": "https://cs.wikipedia.org/wiki?curid=264543", "title": "Hřbitovní škola", "text": "Hřbitovní škola\n\nHřbitovní škola (v angličtině se užívá termín Graveyard Poets) byla skupina anglických preromantických básníků 18. století, jejímž hlavním tématem jsou pochmurné meditace o smrtelnosti, “\"skulls and coffins, epitaphs and worms\"” (tj. \"lebky, rakve, červi, epitafy\", jak se praví v básni \"The Grave\" od Roberta Blaira) v prostředí hřbitova. Pozdějšími autory byly přidány pocity tajuplnosti a vážnosti, zájem o starodávné anglické básnické formy a lidovou poezii. Často bývají chápáni jako předzvěst žánru gotického románu.\n\nK básníků hřbitovní školy se řadili zejména Thomas Parnell, Thomas Warton, Thomas Percy, Thomas Gray, James Macpherson, Robert Blair, William Collins, Mark Akenside, Joseph Warton, Henry Kirke White a Edward Young.\n\nHřbitovní škola byla ve své době velmi slavná a vlivná, ve veřejném mínění vzbudila neklid a určila směr a náladu anglické poezie v druhé půli 18. století. Tento směr pak vyústil do anglického romantismu.\n"}
{"id": "264545", "url": "https://cs.wikipedia.org/wiki?curid=264545", "title": "Dataprojektor", "text": "Dataprojektor\n\nDataprojektor (nebo také datový projektor či videoprojektor) je zařízení umožňující zprostředkovat obrazovou prezentaci všem přítomným tím, že digitální obraz, jehož zdrojem může být osobní počítač, notebook, přehrávač DVD a jiná videozařízení, projektuje (promítá) na plátno či zeď. Data se do projektoru dostávají kabelem VGA nebo HDMI.\n\nZa vůbec první videoprojektor může být považován zoopraxiskop – promítačka, do které se vkládá kotouček s nalepenými fotografiemi – který vynalezl pionýr fotografie Eadweard Muybridge v roce 1879.\n\nDatové projektory se vyrábí v různých provedeních a velikostech. Počínaje ultralehkými projektory, které jsou vhodné na cesty a jejichž rozměry se pohybují kolem 11 × 3 × 9 centimetrů (Š/V/H) a hmotnost nepřesahuje 0,3 kilogramu, a konče konferenčními projektory, které jsou součástí konferenčních místností, poskytující vysokou kvalitu obrazu i na velmi velké promítací ploše.\nSrdcem DLP (Digital Light Processing) projektorů je jeden případně více DMD čipů. Je to čip, na kterém jsou malá zrcátka. Nazývá se také DLP čip. Poté, co lampa vyrobí světlo, projde světlo přes optickou čočku a dopadne na rotující barevný kotouč, který změní vlnovou délku světla. Na kotouči bývají tři základní barvy (RGB) a jedna průhledná část pro zvýšení jasu. Na kotouči může být i více barev (např. žlutá či azurová). Obarvené světlo z kotouče putuje do další čočky, která je nasměruje na DLP čip. Pohyb kotouče a zrcadel na čipu je velmi přesně synchronizován. DLP čip vytvoří obraz pootočením zrcátek. Jedná se o reflektivní, tj. odrazovou technologii. Texas Instruments uvádí až 1024 pohybů zrcátek za sekundu. Právě takto vzniká šedá a všechny barevné odstíny. Čím déle je zrcadlo vystaveno světlu, tím světlejší odstín je. Nevýhodou DLP projektorů je duhový efekt (výjimkou jsou 3DLP projektory, které používají dichroická zrcadla stejně jako 3LCD, čímž se duha naprosto eliminuje).\n\nLED projektory jsou vlastně DLP projektory, ve kterých je lampa nahrazena LED diodami. Největšími výhodami této technologie je nízká spotřeba, absence lampy a především malé rozměry. Zásadní nevýhodou je velmi nízká světelnost, reálně se pohybující v desítkách až stovkách lumenů (v roce 2013 max. 500 ANSI lumenů). To je mnohonásobně méně než běžné DLP projektory, kde se svítivost pohybuje v tisících lumenů, běžně mezi 2000 až 4000 ANSI lumenů.\n\nLCD (Liquid Crystal Display) projektory pracují na odlišném principu než DLP. Srdcem LCD projektorů jsou tzv. dichroická zrcadla a LCD panely. Hlavní výhodou dichroického zrcadla je schopnost odrážet a propouštět světlo v závislosti na vlnové délce. Světlo z lampy dopadne na první zrcadlo, to propustí červenou složku a odrazí zbylé světlo. Následuje zrcadlo pro zelenou složku a nakonec pro modrou. Odražené paprsky světla pokračují samostatně do přiděleného LCD. Pro zobrazení se využívá tekutých krystalů a jedná se o transmisní technologii. LCD projektory mají několik nevýhod. Jako první to je stárnutí a vypalování LCD displejů. S přibývajícím počtem vysvícených hodin klesá kvalita zobrazení. Rastr u LCD panelů je z principu znatelně viditelnější než u DLP nebo LCoS projektorů. Dále je tu náchylnost na prašné prostředí. Vniknutí prachu brání pouze prachový filtr.Výhodou LCD projektorů je v průměru nižší hlučnost, mají ostrý a jasný obraz a netrpí duhovým efektem.\n\nLCoS (Liquid Crystal on Semiconductor) je poměrně nová technologie projektorů. Cenově jsou LCoS projektory zatím pro většinovou populaci nedostupné. Stojí za nimi několik firem, jedná se především o JVC a jejich technologii D-ILA (Direct-Drive Image Light Amplifier), dále Canon a Sony s SXRD (Silicon X-tal Reflective Display). Princip je kombinací LCD a DLP projektoru. Lampa vyrobí světlo, hranol rozdělí světlo z lampy na tři základní barvy, tyto světelné paprsky dopadnou na LCoS displej a od toho se, podobně jako u DLP projektorů, odrazí. Obraz na displeji je v odstínech šedi. V případě černé barvy se světlo neodrazí, čím světlejší barva, tím více světla se od displeje odrazí. Odražené světlo putuje opět do hranolu, kde se spojí všechny barevné složky a nakonec zamíří přes optiku na plátno.Výhodou LCoS projektoru je vysoké rozlišení, disponuje vynikajícím barevným podáním, vysokým kontrastem a nemá duhový efekt. Nevýhodou je především vysoká cena\n\nZákladem CRT (Cathode Ray Tube) projektorů jsou tři projekční obrazovky principiálně podobné těm v běžných televizních přijímačích či počítačových monitorech. Každá z nich promítá v jedné ze základních barev (červené, modré a zelené) a výsledný obraz je potom složen na projekční ploše. Tato technika patří k nejstarším a používá se dnes pouze výjimečně, a to u pevných instalací. Výhody – Výborná kvalita reprodukce barev, vysoké rozlišení i kontrast, spolehlivost, dlouhodobý provoz. Nevýhody – Omezená oblast použití, větší rozměry a hmotnost.\n\nPro projekci se jako zdroj světla používá halogenová lampa, metalhalidová plynová výbojka a speciální lampa vyvinutá pro LCD projektory (UHP/NSH).\n\nK parametrům určujícím kvalitu dataprojektoru patří:\n\n\n"}
{"id": "264551", "url": "https://cs.wikipedia.org/wiki?curid=264551", "title": "Kemčug", "text": "Kemčug\n\nKemčug, na horním toku Velký Kemčug (rusky \"Кемчуг\", \"Большой Кемчуг\") je řeka v Krasnojarském kraji v Rusku. Je 441 km dlouhá. Povodí má rozlohu 10 300 km².\n\nPramení na západním okraji Východního Sajanu. Na dolním toku teče v široké a místy bažinaté dolině. Je pravým přítokem řeky Čulym (povodí Obu). Největším přítokem je zprava Malý Kemčug.\n\nPrůměrný roční průtok vody u vesnice Surazovka činí přibližně 60 m³/s. Zamrzá v říjnu až v listopadu a rozmrzá v dubnu až v květnu.\n"}
{"id": "264562", "url": "https://cs.wikipedia.org/wiki?curid=264562", "title": "Ladislav Ťažký", "text": "Ladislav Ťažký\n\nLadislav Ťažký (19. září 1924, Čierny Balog, Československo – 20. ledna, 2011, Bratislava) byl slovenský spisovatel-prozaik, publicista, dramatik, scenárista.\n\nNarodil se ve slovenské rodině lesního dělníka a účastníka SNP Antona Ťažkého a vzdělání získal v Čierném Balogu a v roce 1940 získal odborné vzdělání ve Vojenském kartografickém ústavu. Krátce působil jako pekárenský učeň, v letech 1938-1940 pracoval jako lesní dělník a na stavbě silnice v Brezně. V době druhé světové války zaujal jednoznačný vlastenecký a protifašistický postoj. V roce 1941 byl nasazen na východní frontě, z tohoto prostředí pochází i významná část jeho tvorby. Později se zúčastnil odboje v době Slovenského národního povstání, následně byl internován v Rumunsku.\n\nZ internačního tábora utekl, byl opětovně chycen v Maďarsku a převezen do zajateckého tábora v Rakousku. Po válce pracoval krátce jako kreslič v Košicích, v letech 1946-1948 byl sociálním referentem v Brezně. V letech 1948-1952 studoval na Vysoké škole politicko-hospodářských věd v Praze. V letech 1952-1958 byl pracovníkem oddělení kultury Ústředního výboru ÚV KSS v Bratislavě. V letech 1959-1962 vědecký aspirant Institutu společenských věd ÚV KSČ v Praze (CSc.). nějakou dobu se věnoval vlastní tvorbě, v letech 1967-1968 pracoval v redakci deníku Smena. Za veřejně prezentované postoje, ve kterých ostře odsoudil vpád vojsk Varšavské smlouvy do Československa v roce 1968 a následné odmítání čistek ve veřejném životě byl v roce 1970 vyloučen z Komunistické strany Slovenska a ze\nSvazu slovenských spisovatelů. Později pracoval v Ústředí lidové umělecké výroby (ÚĽUV). Od roku 1979 se věnuje jen literární tvorbě. V době tzv. normalizace byl v určitých obdobích pod státním policejním dohledem, navzdory tomu se setkával i s představiteli tzv. obrodného procesu z roku 1968, např. s Alexandrem Dubčekem. Po vzniku samostatné Slovenské republiky v roce 1993, mu byla nabídnuta kandidatura na funkci prezidenta Slovenské republiky, což však odmítl. Od roku 1990 byl čestným předsedou Spolku slovenských spisovatelů, člen Předsednictva Matice slovenské, externí poradce prezidenta republiky.\n\nKnižně debutoval sbírkami povídek, později psal i novely a zejména romány. Nejčastějším námětem jeho děl se stala druhá světová válka a Slovenské národní povstání, přičemž do svých děl vložil i mnoho autentických i autobiografických prvků. Kromě prozaické tvorby se věnoval i psaní filmových scénářů, divadelních her, cestopisů a publicistických textů, ale také literatuře pro mládež. Podle jeho scénáře natočil v roce 1968 režisér Juraj Jakubisko film \"Zbehovia a pútnici\" složený ze tří povídek: Zběhové, Dominika, Poutníci.\n\n\n"}
{"id": "264564", "url": "https://cs.wikipedia.org/wiki?curid=264564", "title": "Kunovat", "text": "Kunovat\n\nKunovat ( ) je řeka v Jamalo-něneckém autonomním okruhu v Ťumeňské oblasti v Rusku. Je 362 km dlouhá. Povodí má rozlohu 12 300 km².\n\nTeče přes Západosibiřskou rovinu. Je pravým přítokem dolního Obu, přičemž v ústí protéká přes jezero Kunovatský Sor.\n\nZdroj vody je smíšený s převahou sněhového.\n"}
{"id": "264566", "url": "https://cs.wikipedia.org/wiki?curid=264566", "title": "Státní znak Chorvatska", "text": "Státní znak Chorvatska\n\nStátní znak Chorvatska je pětadvacetkrát červeno-bíle šachovaný štít. Poprvé je jako chorvatský znak uváděn v roce 1499 a později býval používán jako součást státních, respektive panovnických znaků zemí, jichž bylo Chorvatsko součástí (např. Rakousko-Uhersko do roku 1918, Jugoslávie 1918–1941).\n\nZnaková koruna klenoucí se nad štítem zobrazuje znaky důležitých historických zemí, které jsou součástí Chorvatska:\n\n\n"}
{"id": "264574", "url": "https://cs.wikipedia.org/wiki?curid=264574", "title": "Robert Blair", "text": "Robert Blair\n\nRobert Blair (1699 – 4. února 1746) byl skotský básník, jedna z vůdčích osobností tzv. hřbitovní školy.\n\nByl prvorozeným synem kněze Roberta Blaira, jednoho z královských kaplanů, narodil se v Edinburghu. Studoval na University of Edinburgh a v Nizozemí, v roce 1731 se přestěhoval do Athelstanefordu v East Lothian. V roce 1738 si vzal Isabellu Lawovou, dceru profesora Williama Lawa. Rodinné bohatství mu umožnilo věnovat se svým zálibám, totiž zahradničení a studiu anglické poezie.\n\nJeho jediné dílo, báseň \"The Grave\" (Hrob, 1743), psaná v blankversu, je velmi ponurá a nekonvenční. Její náboženské téma nepochybně přispělo k její velké oblibě, zejména ve Skotsku. Má 767 veršů různé úrovně, v některých pasážích vyzní velmi důstojně a velkolepě, v jiných je velmi frázovitá. Báseň inspirovala Williama Blakea k sérii dvanácti ilustrací, které byly vydány v roce 1808.\n\n"}
{"id": "264579", "url": "https://cs.wikipedia.org/wiki?curid=264579", "title": "Jan Sovák", "text": "Jan Sovák\n\nJan Sovák (* 13. února 1953 v Táboře) je původem český akademický malíř, žijící od roku 1982 v Kanadě (provincie Alberta).\n\nV dětství navštěvoval Lidovou školu umění v Táboře, kde jej učil základům výtvarné práce malíř Karel Valtr. Poté absolvoval Střední uměleckoprůmyslovou školu keramickou v Bechyni a následně vystudoval obor chovatelství koní na Vysoké škole zemědělské. V roce 1982 emigroval se svou manželkou Danielou Jeriovou do Kanady.\n\nHan Sovák se od mládí zajímal o dinosaury a pravěk, k čemuž ho inspiroval svým dílem především Zdeněk Burian. Sen o kreslení a malování dinosaurů se mu splnil po emigraci. Malíř je znám stovkami rekonstrukcí pravěkého života (často s dinosauřími náměty), které vytváří pod vedením vědců jako například kanadského paleontologa Philipa J. Currieho. Spolupracuje ale i s Bořivojem Zárubou. Jeho dílo zahrnuje více než 170 ilustrovaných knih v patnácti jazycích. Ilustrace se objevily i ve dvanácti vzdělávacích filmech z produkce Discovery Channel Worldwide a spolupracoval též s National Geographic. Mimo jiné ilustroval i vědeckofantastický román Jurský park, který byl předlohou pro stejnojmenný film Stevena Spielberga.\n\nV současnosti je považován za jednoho z nejlepších paleoartistů, jak se v anglosaských zemích označují kreslíři pravěku. Také dostal neoficiální přezdívku „novodobý Zdeněk Burian“ a pokračuje spolu s dalšími českými ilustrátory - Inkou Delevovovou-Mrkvičkovou a Josefem Moravcem - ve slavné tradici českých ilustrátorů pravěku.\n\nDne 17. listopadu 2019 bylo Janu Sovákovi uděleno čestné občanství města Tábora. \n\n\n \n"}
{"id": "264581", "url": "https://cs.wikipedia.org/wiki?curid=264581", "title": "Illusion of Gaia", "text": "Illusion of Gaia\n\nIllusion of Gaia / Illusion of Time (oficiální název pro Evropu, v Japonsku známá jako\nガイア幻想紀 Gaia Gensōki) je akční videohra RPG pro Super Nintendo Entertainment System vydaná\nv roce 1993 firmou Enix. V Evropě byla tato hra vydána v roce 1995 firmou Nintendo. Jedná se o druhou hru v sérii Soul Blazer, Illusion of Gaia, Terranigma. Hra byla v Evropě vydána ve čtyřech jazycích: angličtině, francouzštině, španělštině a němčině.\n\nSystém hry je podobný sérii her The Legend of Zelda. Postava je vidět v klasickém 2D pohledu shora. Souboje probíhají v reálném čase a může se při nich využívat schopností ostatních vtělení postavy (\"Freedan\", \"Shadow\"). Zajímavostí je, že se ve hře nenalézá žádná virtuální měna ani systém vybavení postavy, v průběhu hry se tedy sbírá a nakupuje jen velmi málo předmětů. Hráč získává v průběhu hry bonusy, které vylepšují vlastnosti postavy.\n\nPříběh hry se odehrává na fiktivní verzi Země někdy v průběhu 16. století. Je to doba velkých objevů a mnoho dobrodruhů se toulá po světě s vidinou starých pokladů ukrytých na nejrůznějších místech. Hlavní hrdina Will provází svého otce, známého objevitele, na cestě za tajemstvím Babylónské věže, potom ale ztroskotá loď, na které se plaví. Záhadným způsobem se Willovi podaří vrátit domů, aniž by si pamatoval jak. Co však ví je, že Země je ve velkém nebezpečí a je pouze na něm, aby ji zachránil.\n\n\nAčkoli se jedná převážně o fantasy hru, nachází se zde mnoho lokací inspirovaných skutečnými místy na Zemi.\n\n\n"}
{"id": "264582", "url": "https://cs.wikipedia.org/wiki?curid=264582", "title": "Josef Moravec (ilustrátor)", "text": "Josef Moravec (ilustrátor)\n\nJosef Moravec (* 1951 Československo) je původem český ilustrátor, dlouhodobě žijící v USA. Věnuje se především rekonstrukci dinosaurů a jiných pravěkých zvířat (tzv. paleoartu). Jeho dílo je značně podobné práci Zdeňka Buriana. Přes 35 let se věnoval studiu zaniklého světa dinosaurů a své poznatky pomocí štětce přenášel na plátno. Dnes je oceňován v zámoří i Evropě a jeho putovní výstavy sklízí značný úspěch.\n\nDalšími českými ilustrátory pravěku jsou například Petr Modlitba, Inka Delevová-Mrkvičková nebo v zahraničí žijící Jan Sovák.\n\n"}
{"id": "264585", "url": "https://cs.wikipedia.org/wiki?curid=264585", "title": "Zubák (okres Púchov)", "text": "Zubák (okres Púchov)\n\nZubák je obec s 843 obyvateli v okrese Púchov na (Slovensku). V obci stojí římskokatolický kostel sv. Vendelína z roku 1829.\n\nObec leží v severní části Bílých Karpat, v údolí potoka Zubák, u hranic s Českem, 20 kilometrů severozápadně od Púchova. Nadmořská výška se v katastru obce pohybuje v rozpětí 400–854 m n. m., střed obce leží v nadmořské výšce 450 m n. m.\n\n"}
{"id": "264586", "url": "https://cs.wikipedia.org/wiki?curid=264586", "title": "Kvašov", "text": "Kvašov\n\nKvašov je obec na Slovensku, v okrese Púchov v Trenčínském kraji. V roce 2015 zde žilo 659 obyvatel. První písemná zmínka je z roku 1471.\n\nObec Kvašov leží v severní části Bílých Karpat. V dolní části obce je kopec Ostrá Hora vysoký 492 m n. m. Nejnižší bod území je 290 m n. m., nejvyšší bod je 635 m n. m., jsou to svahy vrchu Závlačná v severozápadním výběžku území. Na západ od obce se nacházejí sousední obce Mikušovce, Červený Kameň a Tuchyňa, které patří do okresu Ilava. Na jihu se nachází obec Horovce, na východě obec Dolná Breznica a na severu Lednica, kde se nachází zřícenina hradu. Obcí protéká potok Suchlica.\n\n"}
{"id": "264590", "url": "https://cs.wikipedia.org/wiki?curid=264590", "title": "Makaronézie", "text": "Makaronézie\n\nMakaronézie (také \"Makaronéské ostrovy\") je souhrnný název pro skupinu ostrovů v Atlantském oceánu západně od Gibraltaru. Pojmenování pochází z antické doby. Staří Řekové používali označení (\"makáron\" – šťastné ; \"nésoi\" – ostrovy).\n\nJde nejen o geografický, ale také o geobotanický termín, jenž zahrnuje:\n\nMezi jednotlivými ostrovy Makaronézie existuje mnoho společného, pokud jde o flóru a faunu. Všechny ostrovy Makaronézie jsou sopečného původu a nikdy nebyly součástí žádného kontinentu, proto na nich roste řada společných endemitů. Známé jsou místní vavřínové lesy (laurisilva), které kdysi pokrývaly většinu povrchu Azorských ostrovů, Madeiry a části Kanárských ostrovů v nadmořských výškách od 400 do 1200 m n. m. Ostrovy mají stejné tropické, nebo subtropické klima. Azory a Madeirské souostroví mají chladnější a vlhčí klima než Kanárské ostrovy a Kapverdy.\n"}
{"id": "264592", "url": "https://cs.wikipedia.org/wiki?curid=264592", "title": "Klínový vrch", "text": "Klínový vrch\n\nKlínový vrch je hora v Libereckém kraji, v centrálním hřebeni Jizerských hor, zhruba 4 km severně od horské chaty Smědava, 3 km východně od obce Bílý Potok a 2 km jižně od Smrku, nejvyšší hory české části pohoří.\n\nNa vrcholu se nachází skalisko \"Pytlácká skála\", na západním úbočí se tyčí skalní vyhlídka Paličník a na východním úbočí, necelých 1,5 km od vrcholu, začíná národní přírodní rezervace Rašeliniště Jizery.\n\nNa samotný vrchol nevede žádná turisticky značená cesta, ale obchází ho modře značený chodník vedoucí od rozcestí značených cest Předěl, kolem Paličníku a dále na rozcestí Na Písčinách, odkud modrá značka pokračuje až na Smrk. U Paličníku odbočuje na vrchol asi půlkilometrová neznačená pěšina.\n\n"}
{"id": "264595", "url": "https://cs.wikipedia.org/wiki?curid=264595", "title": "Rytířský román", "text": "Rytířský román\n\nRytířský román (také se používá termín dvorský román či romance) je epický literární žánr, pěstovaný především v západní Evropě ve středověku a za renesance v poezii a později (přibližně na konci středověku) i v próze.\n\nŽánr se vyvinul z francouzské tradice hrdinských eposů (s tzv. \"chansons de geste\" – písně o činech), pěstovaných trubadúry, rozdíl mezi rytířským eposem a rytířským románem je velmi malý a často téměř nepostihnutelný.\n\nOznačení román zde nesouvisí s moderním románem, znamená, že jde o literaturu psanou „románským“ jazykem (tj. francouzsky, španělsky a portugalsky, později byly ale romány psány i anglicky, německy a v jiných jazycích), oproti latinsky psané církevní literatuře.\n\nPodobně jako u \"chansons de geste\", hlavní postavou rytířského románu je rytíř, zažívající různá dobrodružství ve jménu milované dámy. Rytířské romány jsou psány na tradiční témata, často jsou propojeny. Existují v zásadě tři tematické okruhy rytířských románů: za prvé, tzv. římská látka (zabývá se především životem a činy Alexandra Velikého, který platil za vzor rytířských ctností, sem patří i jeden z mála rytířských románů, napsaných v českých zemích, totiž Alexandreis, sem spadá i tematika trojské války apod.), tzv. francouzská látka (zabývá se Karlem Velikým a Rolandem, jeho hlavním paladinem, válkami proti Maurům a Saracénům), a tzv. britská látka (artušovská tematika). Postavy jsou většinou idealizované, objevují se milostné i náboženské motivy.\n\nTradice podobná rytířskému románu existovala i v soudobé severoevropské literatuře. Obecné označení pro tento literární směr neexistuje. Podobně jako v romancích se zde hojně vyskytují nadpřirozené motivy, jako bohové, trpaslíci, elfové, draci, obři a kouzelné meče. Hrdinové podobně jako v rytířských románech podstupují náročné úkoly, bojují proti drakům, čarodějnicím, zachraňují ctnostné dívky. Děj je umístěn většinou do Skandinávie. Příkladem takovýchto děl mohou být například ságy, zejména pozdější, Beowulf, Píseň o Nibelunzích, hrdinské písně Poetické Eddy. Většina z těchto příběhů je volně založena na skutečných historických událostech.\n\nPozdější rytířské romány se vyznačují především vyšším počtem nadpřirozených motivů. Typickým anglickým rytířským románem je Artušova smrt Thomase Maloryho, typickým španělským rytířským románem je Amadís Waleský (1508, Amadís de Gaula) od Garciho Rodrigueze de Montalva. Typickou postavou je v nich potulný rytíř, který putuje po světě ve jménu své vyvolené dámy a koná hrdinské skutky (bojuje s draky, obry, čarodějnicemi a jinými rytíři). Dalšími typickými romány jsou francouzský Román o růži, staroanglický Král Horn, Sir Gawain a Zelený rytíř či Povídka rytířova z Canterburských povídek Geoffreyho Chaucera.\n\nTyto pozdější romance byly často parodovány, zejména ale až v renesančním období, viz článek směšnohrdinská epika, typickou takovou renesanční parodií středověkých rytířských románů je například román Miguela Cervantese Don Quijote.\n"}
{"id": "264597", "url": "https://cs.wikipedia.org/wiki?curid=264597", "title": "Kyma (řeka)", "text": "Kyma (řeka)\n\nKyma ( ) je řeka v Archangelské oblasti v Rusku. Je 219 km dlouhá. Povodí má rozlohu 2630 km².\n\nTeče kopcovitou krajinou. Je pravým přítokem řeky Mezeň (úmoří Bílého moře).\n\nZdroj vody je smíšený s převahou sněhového.\n"}
{"id": "264603", "url": "https://cs.wikipedia.org/wiki?curid=264603", "title": "Trolejbusová doprava v Batumi", "text": "Trolejbusová doprava v Batumi\n\nV gruzínském městě Batumi byla do roku 2005 v provozu malá trolejbusová síť.\n\nTrolejbusy vyjely poprvé do batumských ulic dne 6. listopadu 1978. Síť se postupně zvětšovala a největšího rozsahu dosáhla roku 1985. Tehdy byly v provozu 3 trolejbusové linky o délce 41 km, které obsluhovalo 41 vozidel. Na začátku 90. let 20. století byla zrušena městská linka č. 1, v roce 1998 přestaly trolejbusy jezdit na lince 1. V provozu tak zůstala jediná linka č. 2 mezi centrem Batumi a osadou Chelvačauri, která byla zrušena v roce 2005.\n\nV Batumi byly kromě ruských trolejbusů ZiU-9 (celkem 60 vozidel) v provozu také československé vozy Škoda 9Tr (dodáno 16 kusů) a Škoda 14Tr (2 vozidla, která byla zakoupena ve druhé polovině 80. let 20. století). V roce 1985 byl vozový park rozšířen o dalších šest ojetých trolejbusů 9Tr původem z Tbilisi. V roce 2003 byl vozový park tvořen dvěma provozními trolejbusy 9Tr, třemi ruskými ZiU-9 (taktéž v provozu) a dvěma odstavenými vozy 14Tr.\n\n"}
{"id": "264604", "url": "https://cs.wikipedia.org/wiki?curid=264604", "title": "Nazdar", "text": "Nazdar\n\nNazdar (zdrobněle nazdárek) je původní český pozdrav, který se začal užívat od 14. dubna 1851. Tehdy byla vyhlášená sbírka na vybudování Národního divadla a po Praze a dalších českých městech začali chodit výběrčí s pokladničkami a nápisem „Na zdar Národního divadla.“ Díky rozsáhlosti sbírky se pozdrav rozšířil po celých Čechách a ujal se i na Slovensku.\n\nPo vzniku pražského Sokola byl současně s praporem schválen i pozdrav „Nazdar!“. Později se tento pozdrav proslavil v první světové válce zejména díky rotě českých dobrovolníků (tehdy pojmenované NA ZDAR), která tvořila základ československých legií ve Francii a slavně zvítězila v bitvě u Arrasu 9. května 1915.\n\nPozdrav se ujal také jako pozdrav českých skautů.\n\nPozdrav nazdar používají také Ozbrojené síly České republiky. Pokud do České republiky přijede na státní návštěvu cizí hlava státu, při uvítacím ceremoniálu Hradní stráže zdraví nastoupenou jednotku přicházející hlava státu „Vojáci, nazdar!“, načež nastoupená jednotka odpovídá „Zdar!“.\n\n\n\n"}
{"id": "264610", "url": "https://cs.wikipedia.org/wiki?curid=264610", "title": "GM", "text": "GM\n\nSpojení písmen G a M může mít různé významy:\n\n"}
{"id": "264612", "url": "https://cs.wikipedia.org/wiki?curid=264612", "title": "Venezuelská hymna", "text": "Venezuelská hymna\n\nHymna Venezuely začíná slovy \"Gloria al bravo pueblo\" () a ve Venezuele nese i tento název. \n\nSlova hymny napsal Juan Landaeta okolo roku 1810. Hymnou Venezuely se stala roku 1881 za vlády prezidenta Antonia Guzmana Blanca.\n\nText hymny ve španělštině zní:\n\n"}
{"id": "264617", "url": "https://cs.wikipedia.org/wiki?curid=264617", "title": "Ocelárna (album)", "text": "Ocelárna (album)\n\nOcelárna je EP deska Karla Kryla vydaná v roce 1984. S výjimkou písně \"Ledvinové kamínky\" vznikly všechny ostatní ještě před Krylovou emigrací.\n\n\nV roce 1994 vydala firma Monitor na CD rozšířenou verzi EP. K původním čtyřem písním byly přidány nahrávky z koncertů a nahrávky dříve nevydané.\n\n"}
{"id": "264618", "url": "https://cs.wikipedia.org/wiki?curid=264618", "title": "Sypkovina", "text": "Sypkovina\n\nSypkovina je hustá tkanina (více než 1000 nití na cm²) vyráběná z jemných přízí převážně z čisté bavlny, používají se však také směsi bavlny s polyesterem nebo viskózou. \n\nSypkovina (častěji zvaná inlet) se tká běžně v dostavě (počtem nití na centimetr) 40-60 /cm, při čemž osnovní niti zpravidla převažují nad útkovými. Např. sýpek na snímku vpravo je tkán v dostavě (osnova/útek) 48/40. \n\nOpakovaným kalandrováním tj. žehlením hotové obarvené tkaniny se sypkovina dále zhustí.\n\nJemnost používané příze se udává s 12 až 30 tex, exkluzivní sypky se vyráběly (ve 20. století) ze skaných přízí 7 až 14 tex x 2. \n\n"}
{"id": "264620", "url": "https://cs.wikipedia.org/wiki?curid=264620", "title": "Thomas Malory", "text": "Thomas Malory\n\nSir Thomas Malory (asi 1405 – 14. března 1471) byl anglický rytíř, autor rytířského románu Artušova smrt. Ve středověku panovaly dohady, že šlo o Velšana, avšak moderní výzkumy naznačují, že pocházel z Newbold Revel ve Warwickshire.\n\nPříjmení má několik pravopisných variant, mimo jiné Maillorie, Mallory, Mallery či Maleore. Jméno pochází ze starofrancouzského přídavného jména \"maleüré\", s významem „nešťastný“.\n\nO Maloryho životě je známo jen velmi málo informací. Pravděpodobně se narodil kolem roku 1405 (někteří vědci uvádějí dřívější datum), zemřel v březnu 1471, necelé dva roky po dokončení svého díla.\n\nDvakrát byl zvolen do Parlamentu, v padesátých letech 15. století se dopustil velkého množství trestných činů včetně vloupání, znásilnění, krádeže ovcí a pokusu o zákeřnou vraždu vévody z Buckinghamu.\n\nDvakrát utekl z vězení, jednou si probojoval cestu ven množstvím různých zbraní a přeplaval hradní příkop. Malory byl uvězněn na různých místech v Londýně, občas byl propuštěn na kauci. Nikdy nebyl předveden před soud.\n\nV šedesátých letech 15. století byl alespoň jednou omilostněn králem Jindřichem VI., častěji byl ale výslovně vyňat z amnestie, a to jak Jindřichem VI., tak jeho nástupcem Edwardem IV.\n\nJeho dílo obsahuje občasné narážky na vlastní životní situaci (převážně v epilozích k jednotlivým částem), z nichž vyplývá, že alespoň část díla byla psána ve vězení. Bibliograf William Oldys na základě zavírky k celé knize spekuloval, že autor mohl být kněz, protože se označil za \"\"the servant of Jesu both day and night\"\" (\"služebník Ježíšův jak ve dne, tak i v noci\").\n\n\n"}
{"id": "264621", "url": "https://cs.wikipedia.org/wiki?curid=264621", "title": "Drow", "text": "Drow\n\nDrowové nebo také temní elfové jsou fiktivní rasa z hry na hrdiny Dungeons & Dragons. Ve staré skotštině toto slovo označuje zlého skřítka.\n\nDrowové na rozdíl od ostatních elfích ras žijí pod zemí. Mají obsidiánově temnou kůži, bílé či stříbrné vlasy a rudé, vzácně také fialové či žluté oči a u některých žen byly viděny i růžové (často u těch nejkrutějších). Ženy jsou silnější a větší než muži. Drowové jsou vysoce inteligentní a obratní, ovšem stejně jako jejich příbuzní z povrchu křehcí a štíhlí. Nesnášejí sluneční světlo a jejich zrak je přizpůsoben temnotě, takže prostřednictvím infravidění jsou schopni vidět i v úplné tmě. Jsou částečně odolní vůči magii a mají některé vrozené magické vlastnosti. Muži bývají bojovníky nebo čaroději, o legální kněžské posty se mohou ucházet pouze ženy.\n\nDrowové žijí v matriarchátu. Jejich společnost je krutá, intrikánská a otrokářská. Vyrabějí mocné zbraně z kovu zvaného adamantin, jež se však na slunečním světle rozpadají. Většina drowů uctívá zlou pavoučí bohyni Lolth, někteří jsou však přívrženci prastarého boha slizu Ghaunadaura, patrona drowích mužů a zlodějství Vhaerauna či dokonce bohyni dobrých drowů Eilistraee. Mezi podobné bytosti patří takzvaní \"drideři\" (do češtiny se překládá také jako \"drovouci\") napůl drowové, napůl pavouci – původně drowové potrestaní Lolth za svou neposlušnost.\n\nZe světů Dungeons & Dragons jsou nejtypičtější pro Ztracené říše kde obývají Podtemno. Jejich přirozenost je způsobena prokletím od bohů elfského panteonu zvaného Seldarine.\n\n"}
{"id": "264623", "url": "https://cs.wikipedia.org/wiki?curid=264623", "title": "Turkické národy", "text": "Turkické národy\n\nTurkické národy anebo Turkiti (jiné názvy: Turkové — jednotné číslo: Turk, starší: turkotatarské národy, turecké národy, turkské národy, Turkotataři, Turci, Turci a Tataři, zřídka Türkové, türkské národy, turkitské národy, Turkmani, Turkomani ) jsou jedna z největších asijských jazykových a etnických skupin, rozšířená od jihovýchodní Evropy až po severovýchodní oblasti Sibiře. V některých kulturních zvláštnostech a historických pozadí se dělí v různé míře. Jazykově patří do rodiny altajských jazyků a fyzicky představují většinou smíšené typy europoidních a mongoloidních ras. Termín \"Turkic\" představuje širokou etnicko-jazykovou skupinu lidí, včetně stávajících společností, jako jsou Turci, Ázerbájdžánci, Čuvaši, Kazaši, Tataři, Kyrgyzové, Turkméni, Ujgurové, Uzbeci, Baškirové, Kaškajové, Gagauzové, Sacha/Jakuti, Krymští Karaiti, Krymčáci, Karakalpakové, Karačajové, Nogajové, stejně jako v minulých civilizacích Siungnuové, Hunové, Turkoavaři, Protobulhaři, Gökturci, Kumáni, Kipčakové, Turgeši, Chazaři, Seldžučtí Turci, Osmanští Turci, Mamlúkové, Timúridi. \n\n"}
{"id": "264624", "url": "https://cs.wikipedia.org/wiki?curid=264624", "title": "Maškary (album)", "text": "Maškary (album)\n\nMaškary (1970) je třetí LP deska Karla Kryla, vydaná byla v SRN vydavatelstvím Caston.\n\nAlbum vyšlo v nákladu 1000 kusů, z nich 300 bylo určeno k pašování do Československa.\n\nObal vytvořil Josef Rakušan, který pro něj také pořídil Krylovu fotografii. Titulní obraz namaloval Karel Kryl.\n\nSleeve-note reedice z roku 1991 napsal Martin Štumpf.\n\n\n\n"}
{"id": "264625", "url": "https://cs.wikipedia.org/wiki?curid=264625", "title": "Třísloviny", "text": "Třísloviny\n\nTřísloviny (taniny) jsou sekundární metabolity rostlin patřící do skupiny polyfenolických látek, jejich molekulární hmotnost je v rozmezí 500-3000 g/mol. I přes svoji velkou molekulární hmotnost jsou rozpustné ve vodě. Fenolové skupiny tříslovin tvoří s bílkovinami nerozpustné komplexy. Třísloviny jsou hojně zastoupeny ve dvouděložných rostlinách čeledi růžovitých, bobovitých, rdesnovitých, vrbovitých, bukovitých, v jejich kořenech, listech, kůře a plodech. Zastoupení tříslovin v jednotlivých rostlinách se ovšem liší. Ve velké míře se nachází v kůře stromů, kde působí jako ochranná bariéra proti mikroorganismům. Předpokládá se, že zvýšená tvorba tříslovin v rostlině je způsob ochrany před infekcí, hmyzem a býložravci. Trpká, svíravá chuť je v dutině ústní dána interakcí proteinů slin s fenolovými sloučeninami. Trpkost je v ústech po konzumaci červeného vína, černého a zeleného čaje nebo nezralého ovoce, tedy potravin a nápojů obsahujících třísloviny, vnímána  jako sucho a drsný pocit na jazyku.\n\nDefinovat třísloviny není jednoduché, Bate-Smith a Swin definují třísloviny jako přírodní rostlinné výtažky. Jsou to fenolické sloučeniny ve vodě rozpustné, s molární hmotností v rozmezí 300 – 3000. Obvykle prokazují fenolické reakce jako modré zbarvení s chloridem železa, dále se srážejí s alkaloidy, želatinou a dalšími proteiny. Je to jedna z možných definic, ale nezahrnuje všechny třísloviny. Další definice podle Griffitha zní, že třísloviny jsou makromolekulární fenolické látky a dělíme je do dvou hlavních skupin – na hydrolyzovatelné a kondenzované.\n\nExistuje mnoho definic a dělení, avšak zatím se odborníci neshodli na jednom společném. Nejčastěji jsou třísloviny rozdělovány na hydrolyzovatelné a kondenzované.\n\nHydrolyzovatelné\n\nHydrolyzovatelné třísloviny se skládají ze sacharidů, na který je navázáno několik monomerních skupin kyseliny gallové esterifikací. Mohou být esterifikované jenom některé skupiny, nebo všechny, jako je to v případě tříslovin v duběnkách, které se hydrolyzují působením slabých kyselin, slabých bází nebo tepla. Hydrolyzovatelné třísloviny se vyskytují jenom v kůře dřeva nebo listů velmi specifických druhů dřevin. Dělíme je na dvě skupiny: gallotaniny od kyseliny gallové a ellagotaniny od kyseliny ellagové.\n\nKondenzované\n\nKondenzované třísloviny jsou tvořeny z flavanoidových prekurzorů, většinou jsou spojené ze dvou a více katechinových jednotek (nejčastěji mezi C-4 a C-8). Typický příklad kondenzovaných tříslovin jsou proanthokyanidiny. Kondenzované třísloviny jsou více rozšířené protože se vykytují v běžném ovoci jako je hroznové víno, jablka a káva.\nTřísloviny jsou využívány v mnoha odvětvích od historického vydělávání kůži přes potravinový průmysl a zdravotnictví.\n\nRostliny obsahující třísloviny jsou hojně využívány v přírodní medicíně (především v Japonsku a Číně) k léčbě průjmu, onemocnění trávicího traktu, k zástavě krvácení nebo jako diuretika. Mají antioxidační, protizánětlivý a antiseptický účinek.\n\nDíky schopnosti tvořit ireverzibilně komplexy s bílkovinami lze třísloviny používat v léčbě bakteriálních infekcí. Dojde k reakci s bílkovinami stěny bakteriální buňky a tím je potlačena jakákoli další aktivita bakterií.\n\nVzhledem k vlastnosti vytvářet nerozpustné sraženiny s těžkými kovy a některými alkaloidy je lze využít jako antidotum při otravách.\n\nTřísloviny a soli železa spolu vytváří tmavě-modré až zeleno-černé rozpustné sloučeniny. Právě tímto způsobem je vyráběn duběnkový inkoust.\n\nHydrolyzovatelné třísloviny odvozené od kyseliny gallové využíváme jako potravinářská aditiva, přesněji jako čiřidla k prevenci vzniku bílkovinných zákalů ve víně, octu a pivu. Třísloviny odvozené od kyseliny ellagové našly využití také jako čiřidla a lze je nalézt v alkoholických nápojích zrajících v dubových sudech. \n\nKondenzované třísloviny se využívají podobně jako hydrolyzovatelné, tedy jako potravinářská aditiva.\n\nTřísloviny jsou známé hlavně pro své chuťové vlastnosti, které mohou být žádoucí i nežádoucí. Mezi žádoucí řadíme přiměřenou trpkost, které je využíváno u kávy, čaje, červeného vína a kakaa. U nápojů z kávy, čaje a kakaa můžeme trpkost snížit přidáním mléka, kde dojde k interakci mezi proteiny mléka a tříslovinami. O nežádoucích účincích hovoříme u trpkosti nezralého ovoce.\n\nProanthokyanidiny jsou v dnešní době diskutované kvůli jejich protizánětlivým a protialergickým účinkům. Strava, ve které je nadmíra tanninů, může být pro člověka nevhodná z důvodu např. nižší využitelnosti bílkovin.\n\nTřísloviny se vyskytují v těchto čeledích rostlin:\n\n\nNejvíce zastoupenými jsou kondenzované třísloviny, které najdeme prakticky ve všech rostlinách a tvoří okolo 50 % sušiny listů.\n\nPotravinářským zdrojem tříslovin jsou černý čaj (zejména katechiny a proanthokyanidiny), víno (především červené), ovoce (granátové jablko, kaki, brusinka, borůvka, jahoda), luštěniny, čokoláda, kakao, ořechy, pivo.\n\n"}
{"id": "264632", "url": "https://cs.wikipedia.org/wiki?curid=264632", "title": "Chrám svaté Barbory", "text": "Chrám svaté Barbory\n\nChrám svaté Barbory je římskokatolický filiální kostel v Kutné Hoře. Z architektonického hlediska se jedná o pětilodní gotickou katedrálu. Okolnosti fundace chrámu Božího Těla a svaté panny Barbory jsou zcela unikátní.\n\nV místech ostrohu nad říčkou Vrchlicí stávala kaplička zasvěcená patronce horníků, svaté panně Barboře. Na popud Bratrstva Božího Těla měšťané na své náklady vybudovali chrám, který architektonicky směle konkuroval pražské katedrále.\n\nChrám svaté panny Barbory vyjadřuje úctu měšťanů k Božímu Tělu, moc královského města, dobové napětí mezi Prahou a Kutnou Horou a také osamostatnění Kutné Hory od sedleckého kláštera. Možná právě proto byl kostel vybudován za městskými hradbami, mimo sedleckou duchovní správu, na pozemku pražské kapituly.\n\nOd roku 1995 je zapsán na seznamu Světového dědictví UNESCO.\n\nStavba kostela svaté Barbory započala roku 1388, podle některých pramenů měla tato stavba mít dvojnásobnou délku lodi než má současný kostel. Stavba probíhala v několika etapách a do značné míry souvisela s prosperitou stříbrných kutnohorských dolů. Práce byly definitivně zastaveny roku 1558, přičemž byl kostel na západě uzavřen pouze provizorní zdí. Následující zásahy měly pouze udržovací charakter.\n\nZa husitských válek byl chrám kališníky vydrancován, zpovědnice byly roztřískány, obrazy roztrhány, chrámový poklad pak rozkraden.\n\nBěhem pobělohorské rekatolizace ve dvacátých letech 17. století byl kostel zbaven utrakvistických symbolů:\n\nV roce 1626 byl kostel předán jezuitům, kteří vedle něj pak vybudovali kolej. Po požáru kostela provedli barokní úpravy. Především došlo k vybudování barokního krovu (viz historické foto ve fotogalerii).\n\nMezi lety 1884 a 1905 byla na základě popudu místního archeologického spolku Vocel provedena puristická rekonstrukce, při které byla budova nejen obnovena, ale také prodloužena o jedno klenební pole k západu, kde bylo vybudováno nové neogotické průčelí. Barokní krov byl nahrazen krovem v podobě trojice gotizujících stanových střech, které zřejmě zhruba odpovídají původnímu gotickému řešení.\n\nPrvní fázi výstavby prováděla huť stavitele Svatovítské katedrály Petra Parléře, pravděpodobně pod vedením jeho syna Jana Parléře. Jan Parléř vystavěl nejstarší část stavby s věncem obvodových kaplí podle vzorů francouzských katedrál. Původně budované trojlodí bylo brzy rozšířeno o široké vnější lodi, avšak s příchodem husitských válek byla stavba poprvé na šedesát let přerušena. Do té doby dosáhla téměř poloviny současné výšky, střední trojlodí však nebylo zaklenuto. Než stavba v roce 1547 získala klenbu, nebyla krytá proti dešti, což jí pochopitelně nesvědčilo. Práce na kostele byly znovu obnoveny v roce 1482, nejprve zde pracovali místní stavitelé, kteří pokračovali v intencích zakladatele stavby Jana Parléře. Stavba byla budována z pískovce, získávaného z nedalekých dolů.\n\nOd roku 1489 až do své smrti roku 1506 pracoval na dostavbě kostela Matěj Rejsek. Ten dostavěl chór, v němž provedl triforium, zónu bazilikálních oken, bohatě utvářenou síťovou žebrovou klenbu (dokončena 1499) a také příslušnou část vnějšího opěrného systému. Stavební zásahy Matyáše Rejska jsou charakteristické uplatněním množství velmi bohatého pozdně gotického dekoru. Podle Rejskova návrhu se pokračovalo až do roku 1509.\n\nAby bylo možné kostel používat, bylo potřeba především dokončit bazilikálně převýšenou hlavní loď. Příchod respektovaného architekta Benedikta Rejta roku 1512 však znamenal radikální změnu. Rejt kromě vrchní části hlavní lodi vybudoval ještě dvě shodně vysoké boční lodě, které se nad zónou mezilodních arkád otevírají do hlavní lodi ve formě empor založených o 1,15 m níž, než je úroveň triforia, díky čemuž společně s nimi i celá horní část kostela působí jako samostatný celek. V podstatě tak vznikl nad původní částí kostela nový, pozdně gotický halový kostel, zaklenutý krouženou žebrovou klenbou a silně prosvětlený množstvím rozměrných oken. Iluzi „kostela nad kostelem“ ještě zdůraznilo zcela nezvyklé umístění oltářů i ve druhé etáži kostela.\n\nPodle Reidova projektu se stavělo i po jeho smrti roku 1534, avšak s postupným poklesem těžby stříbra opět docházely finanční zdroje, a tak byly v roce 1558 práce definitivně zastaveny, aniž by došlo k vybudování poslední části soulodí, pravděpodobně o rozsahu dalších 4 až 6 klenebních polí. Poslední stavební úpravy byly dokončeny až roku 1905.\n\nV rámci Programu záchrany architektonického dědictví bylo v letech 1995-2014 na opravu památky čerpáno 6 500 000 Kč.\n\nOrientovaná stavba je pojata jako pětilodní katedrála, původně zamýšlená jako bazilikální trojlodí, k němuž byly hned na počátku stavby přistavěny dvě vnější lodi. Konstrukčně se jedná o pilířový skelet. Pilíře vnějších lodí vystupují z obvodového pláště. Oproti původním plánům byly boční lodi hlavního trojlodí navýšeny do výšky hlavní lodi, nad arkádami bylo vytvořeno síňové trojlodí, následně zastřešené jako celek, patrně trojicí stanových střech křivkového spádu. Zmíněným navýšením se kostel změnil na halový typ, bazilikálně převyšující pouze přistavěné postranní lodi. Na východě je kostel ukončen protáhlým chórem s polygonálním ochozovým závěrem, v dolní polovině obestavěným obvodovými kaplemi. Kaple mají valbovou střechu a tvoří jednotný blok. Nad vnější lodi pětilodní a nad kaple chóru je vyveden rozsáhlý opěrný pilířový systém se symetricky rozmístěnými násobnými pilíři o stejné výšce, zdobenými poměrně masivními fiálami, ukončenými kytkou. Odvodnění je zajištěno pomocí figurálně ztvárněných chrličů.\n\nV posledním klenebním poli přetíná chór příčná loď, stejné výšky jako ochozové kaple a šířky zarovnané s vnějšími bočními loděmi, zdůrazněná navenek pouze dvojicí masivních pilířů s chrliči. Vstupní průčelí je pětidílné, pseudogotické. V horní části ho odlehčují 3 vysoká okna zakončená lomeným obloukem s plaménkovou kružbou. Jeho symetrii narušuje umístění oken v dolní části.\n\nProstor hlavní lodi, příčné lodi a chóru v první etáži obíhá arkáda zalomených profilovaných oblouků na hladkých polygonálních pilířích s trnoží, do nichž plynule přechází žebra bez přípor. Nad arkádou obíhá římsa, následovaná úzkým pásem volné zdi, ukončené v zábradlí horní části dostavěného síňového trojlodí, vytvářející ochoz. Jeho zeď je otevřena velkými okny s plaménkovou kružbou. Do kouta spojení příčné lodi a chóru ústí dvě vřetenová schodiště. Chór je zaklenut síťovou klenbou. Hlavní loď je zaklenuta pozdně gotickou krouženou žebrovou klenbou o sedmi polích (6 původních a 1 dostavěném), jejímž autorem byl patrně Benedikt Rejt. Vnitřní boční lodi jsou zaklenuty též krouženou klenbou, jiného vzoru. Ač se vzor žeber kroužené klenby vizuálně podobá klenbě Vladislavského sálu, jejich konstrukční řešení se liší. Jelikož je klenba Barbory nesena na subtilních pilířích a vnějším opěrným systémem jsou podporovány pouze klenby bočních lodí, musela být klenba hlavní lodi plošší a lehčí než ve Vladislavském sále, který má mohutné stěny a kde bylo možno klenbu podepřít opěráky. Kutnohorská klenba je ve svém rozvrhu bohatší a motivicky rozvíjí základní vzorec klenby pražské. Pro barokní architekturu je velmi důležité to, že tuto krouženou klenbu zřejmě viděl Jan Santini před započetím barokní obnovy cisterciáckého klášterního kostela v nedalekém Sedlci.\n\nV kněžišti je umístěno pozdně gotické pastoforium pocházející z dílny Matyáše Rejska z doby kolem roku 1510. Chórové lavice jsou zdobeny řezbami řezbáře mistra Jakuba Nymburského z let 1480–1490.\n\nPozoruhodné a ojedinělé v našem středověkém umění jsou dochované pozdně gotické fresky s báňskou tematikou v některých kaplích (Hašplířská kaple). Například v kapli Hašplířské lze nalézt vyobrazení práce u hašplu neboli rumpálu. V Mincovní kapli je na stěnách znázorněna středověká technika ražby mincí. Nejunikátnější je ovšem malířská výzdoba Smíškovské kaple (1485–1492) zobrazující typologicky pojaté scény \"Královna ze Sáby přichází ke králi Šalomounovi\", \"Trajánův soud\", \"Vidění Tiburtské Sybily\" a \"Ukřižování\". Ve spodní části kaple doplňuje tyto výjevy ještě pozoruhodná malba „litterati“, připravujících liturgické náčiní k bohoslužbě. Malíř, který vytvořil tyto malby, byl nejen velmi schopným tvůrcem, ale byl navíc i dobře poučen o soudobé italské malířské produkci. Architektonicky nejzdobnější částí exteriéru zůstávají kamenické a sochařské práce v nejvyšší části budovy, zejména na opěrném systému. Kromě výše zmiňovaných fiál s kytkou zde lze nalézt mnohá vyobrazení fauny a flory, satirických figur, démonů či mytických tvorů.\n\n\n\n"}
{"id": "264639", "url": "https://cs.wikipedia.org/wiki?curid=264639", "title": "Dvě půle lunety aneb rebelant o lásce", "text": "Dvě půle lunety aneb rebelant o lásce\n\nDvě půle lunety aneb rebelant o lásce je album z roku 1992 s nahrávkami recitace milostných básní Karla Kryla. Krylovy básně recitují Karel Kryl a Daniela Bakerová, doprovodnou hudbu napsal Marián Varga.\n\n"}
{"id": "264640", "url": "https://cs.wikipedia.org/wiki?curid=264640", "title": "Parafa", "text": "Parafa\n\nParafa je zkrácený či zjednodušený podpis nějaké osoby, pro nějž se používá také odborný termín podpisová značka.\n\nSlovy parafa či parafování je někdy označován také předběžný podpis státníků pod nějaký významný dokument (např. mezistátní či mezinárodní smlouvu, úmluvu, konvenci apod.), který bude následně později odsouhlasen vládou či parlamentem a poté bude slavnostně podepsán.\n"}
{"id": "264645", "url": "https://cs.wikipedia.org/wiki?curid=264645", "title": "TT Circuit Assen", "text": "TT Circuit Assen\n\nTT Circuit Assen je závodní trať postavená v roce 1955. Nachází se v Assenu v Nizozemí. Divácká kapacita je 100 000 včetně 60 000 sedadel.\n\nPůvodní trať byla postavena v roce 1955 a měřila 7705 metrů. V roce 2006 byl okruh podstatně rekonstruován, délka se zkrátila na 4555 metrů a začalo se mu říkat A-Style Assen TT Circuit. Původní zůstala jen jedna část a to cílová rovinka, která se nikdy nepřesunula.\n\n\n"}
{"id": "264651", "url": "https://cs.wikipedia.org/wiki?curid=264651", "title": "Ráhula", "text": "Ráhula\n\nRáhula (přibližně 534 př. n. l.) byl podle tradice jediným synem Gautamy Buddhy a jeho manželky Jasódhary. Narodil se v den, kdy princ Sidhártha opustil palác a vydal se do bezdomoví, aby našel to, co není pomíjivé.\n\nJméno Ráhula doslova znamená „pouto“ a mělo symbolizovat Buddhovo připoutání k rodině. Podle tradice než odešel Buddha z paláce, chtěl se se svým právě narozeným synem rozloučit. Neučinil tak však, jelikož si byl jist, že kdyby svého syna spatřil, navždy by ho to připoutalo k pomíjivým věcem.\n\nRáhulu tak vychovával jeho praotec, král Šuddhódana. Později se stal Buddhovým žákem.\n"}
{"id": "264654", "url": "https://cs.wikipedia.org/wiki?curid=264654", "title": "Anton Baláž", "text": "Anton Baláž\n\nAnton Baláž (* 20. září 1943, Lehota pod Vtáčnikom) je slovenský spisovatel-prozaik, televizní a filmový scenárista, rozhlasový dramatik a publicista.\n\nNarodil se v hornické a dělnické rodině, vzdělání získal v Lehotě pod Vtáčnikem, Košicích, Prievidzi a později navštěvoval v letech 1965–1970 Filosofickou fakultu Univerzity Komenského v Bratislavě, studovat zde obor žurnalistika. Po skončení studia se stal redaktorem, později šéfredaktorem společenského týdeníku Sloboda. Po listopadu 1989 byl šéfredaktorem Slovenského deníku. V letech 1993–1994 pracoval v Kanceláři prezidenta Slovenské republiky. V současnosti pracuje v Literárním a informačním centru. Žije v Bratislavě, kde působí hlavně jako novinář.\n\nSvoji první povídku zveřejnil už v roce 1970 v časopisu Mladá tvorba, ale první román mu vyšel až v roce 1977. Po skartaci debutu \"Bohovia ročných období\" oficiálně vstoupil do literatury historickými romány \"Sen pivníc\" a \"Tiene minulosti\". Ve svých dílech se zaobírá společenskými problémy, (\"Skleníková Venuša\", \"Tu musíš žiť\"), vykresluje zde obraz posledních let totalitního režimu (\"Chirurgický dekameron\"), nicméně pro jeho dřívější tvorbu je také charakteristické groteskní a fantastické vnímání reality (\"Hijó, kone Stalinove!, Kronika šťastných zajtrajškov\", \"Tábor padlých žien\"). V druhé polovině 90. let 20. století nalezl pro svoji tvorbu novou tematickou oblast: holokaust slovenské židovské komunity a poválečné osudy těch židů, kteří přežili německé vyhlazovací tábory a snaží se najít nový smysl svého života (\"Trhlina\", \"Oživovanie\", \"Ofélia nie je mrtva\", \"Krajina zabudnutia\"). V roce 2003 znova vyšla jeho prozaická prvotina \"Bohovia ročných období\", která i s odstupem třech desetiletí od prvního vydání působí jako autentická výpověď o životě tehdejší mladé generace. Jeho díla byla přeložena do češtiny, němčiny, polštiny a ukrajinštiny.\n\n\n\n\n"}
{"id": "264656", "url": "https://cs.wikipedia.org/wiki?curid=264656", "title": "John Edward Gray", "text": "John Edward Gray\n\nJohn Edward Gray (12. února 1800 – 7. března 1875) byl britský zoolog, který od roku 1840 až do Vánoc v roce 1874 působil jako správce Britského muzea v Londýně. Gray vydal několik katalogů muzejních sbírek, které zahrnovaly rozsáhlé diskuze ke zvířecím skupinám, mimo jiné i popisy nových druhů a významně rozšiřoval přírodovědné sbírky, které dosáhly za jeho působení světové proslulosti.\n\nJohn Edward Gray se narodil jako starší bratr George Roberta Graye a syn farmakologa a botanika Samuela Fredericka Graye (1766–1828) ve Walsallu, ale jeho rodina se brzy odstěhovala do Londýna, kde Gray studoval medicínu a o něco později pomáhal svému otci při psaní knihy \"The Natural Arrangement of British Plants\" (1821). \n\nPoté, co se postavil proti Linneově společnosti, soustředil svou pozornost spíše na zoologii, než botaniku. V roce 1824 začal spolupracovat s Johnem Georgem Childrenem v Zoologickém ministerstvu britského muzea, kde mu pomáhal rozšířit sbírku plazů. V roce 1840 Childrena vystřídal a stal se správcem tamější zoologie.\n\nV roce 1833, již jako uznávaný zoolog, založil Royal Entomological Society of London – Londýnskou královskou entomologickou společnost.\n\nBěhem padesáti let, kdy působil v britském muzeu, napsal Gray téměř 500 souborů, které obsahovaly několik nových, vědě dosud neznámých druhů. Ty byly muzeu dodány sběrateli z celého světa, ze všech oborů zoologie a Gray obvykle přenechával popis nových ptačích druhů svému mladšímu bratrovi a kolegu Georgovi.\n\n\n\n"}
{"id": "264658", "url": "https://cs.wikipedia.org/wiki?curid=264658", "title": "Ján Melkovič", "text": "Ján Melkovič\n\nJán Melkovič (24. dubna 1939, Stará Ľubovňa – 21. března 2004, Bratislava, Slovensko) byl slovenský hudební skladatel a herec.\n\nV roku 1962 absolvoval studium skladby a hry na flétnu na konzervatoři v Bratislavě. V letech 1963–1969 byl dramaturgem Hlavní redakce zábavných programů Československé televize v Bratislavě, 1969–1976 ve svobodném povolání, 1976–1982 učiteľ ĽŠU v Holíči a na Myjavě, od roku 1982 hudebník a herec Radošinského naivního divadla. Skládal hudbu ke kabaretním pásmům Milana Lasici a Júlia Satinského. Pro Radošinské naivní divadlo zkomponoval hudbu a účinkoval ve hrách:\n\n\nVe filmu a v televizi hrál vedlejší postavy.\n"}
{"id": "264662", "url": "https://cs.wikipedia.org/wiki?curid=264662", "title": "Bleach (manga)", "text": "Bleach (manga)\n\nBleach ( ブリーチ, \"Buríči\") je japonská šónen manga, kterou kreslí a píše Tite Kubo. Hlavní postavou je Ičigo Kurosaki, který získá schopnosti Šinigami ( 死神, \"Šinigami\", doslova „Bůh smrti”) od jiné Šinigami, Rukie Kučiki. Rukia ho donutí, aby svou novou moc používal na posílání duší do posmrtného života a k ničení zlých duchů – Hollow.\n\nOd srpna 2001 do srpna 2016 vycházela manga v japonském týdeníku \"Šúkan šónen Jump\"; kapitoly byly poskládány do 74 svazků formy tankóbon. Manga byla poté adaptována do podoby animovaného televizního seriálu, jenž vyrobilo Studio Pierrot v letech 2004–2012, dále dvou OVA, čtyř celovečerních animovaných filmů, sedmi rockových muzikálů a mnoha videoher.\n\nV České republice mangu od roku 2012 vydávalo komiksové nakladatelství CREW v překladu Anny Křivánkové. Dohromady vyšlo dvacet jedna svazků. Animovaný seriál v Česku vysílala televizní stanice Animax.\n\nV Japonsku bylo celkově prodáno více než 80 miliónů svazků a jde o jednu z nejprodávanějších mang v Japonsku i v USA. Animovaný seriál byl v Japonsku v roce 2006 ohodnocen jako čtvrtý nejoblíbenější a zaujímal přední místo v první desítce nejsledovanějších anime ve Spojených státech v letech 2006-2008. Manga také v roce 2005 obdržela cenu Manga Shogakukan Award v kategorii šónen.\n\nHlavní postavou Bleache je patnáctiletý středoškolák Ičigo Kurosaki, který odmalička vidí duchy. S tím by se dalo ještě žít, ale když potká mladou Šinigami, celý život se mu obrátí vzhůru nohama. Při příchodu do svého pokoje, Ičigo uvidí Rukiu Kučiki, která mu chodí po pokoji a něco si šeptá o tom, že „je to blízko“. Ičigo si prvně myslí, že je to zlodějka a snaží se ji vykopnout z domu. Rukia mu ale vysvětlí, co je zač: Šinigami – ten, jenž řídí tok duší mezi Světem lidí a Soul Society (尸 魂 界 (ソウル • ソサエティ) \"Sóru Sosaeti\"). Jednou z jejích povinností je likvidovat Hollowy – zlé zbloudilé duše – a právě ten se zde blízko nachází. Ale nemůže ho najít, protože „něco“ blokuje její smysly. V tu chvíli Ičigo slyší strašný řev a do pokoje mu vchází zraněná Juzu a říká mu, že něco zranilo jejich otce a Karin. (Karin a Juzu jsou Ičigovy malé sestřičky.) Ičigo se vrhá na pomoc a zjišťuje, co je Hollow vlastně zač. Rukia mu pomůže, ale je přitom vážně zraněna. Jediná možnost pro Ičiga, jak zachránit jeho rodinu, je stát se Sběračem duší. Rukia mu musí propíchnout hrudník \"Zanpakutó\" (mečem šinigami) a tím mu dá polovinu své \"duševní síly\". Ičigo nezahálí a stává se Šinigami. Nevzal si ale polovinu, nýbrž celou Rukiinu sílu. Rukia si uvědomuje, že to, co bránilo její smysly, byla velký \"duševní tlak\" Ičiga. Od té chvíle musí Ičigo převzít Rukiiny povinnosti Sběrače duše a potýkat se s útoky Hollowů.\n\nBěhem pozdějších dnů, Ičigo zachrání svoji spolužačku Orihime Inoue od útoku jejího bratra, který se stal Hollowem; potká mluvícího papouška a pomůže mu od pronásledování Hollowem; potká záhadného kloboučníka, Kisuke Uraharu, který mu omylem prodá \"vylepšenou duši\", která ztropí neplechu v Ičigově třídě; bude při incidentu, kdy se z tzv. \"Demi-Hollowa\" stane Hollow; a setká se s Išidem, který se mu představí jako Quincy, nepřítel Sběračů duší. Z Išidy se vyklube Ičigův spolužák, který už od začátku věděl o jeho schopnostech Sběračů a vyzve Ičiga na souboj. Išida rozbije návnadu a do \"Karakury\" (města, kde žije Ičigo) přichází spousta Hollow. Během celé události, Inoue a Čad (další Ičigův kamarád) probouzí svoje schopnosti. Ičigo se dozvídá o historii Quinciů – rasa, která byla zničena Sběračema, protože narušovali rovnováhu mezi Světem lidí a Soul Society. Do Karakury přichází obrovský Hollow, tzv. \"Menos Grande\". Išida a Ičigo se musí spojit, aby ho zahnali.\n\nPozději se Ičigo a Išida stanou přáteli. Rukia se uvědomuje, že už byla ve Světě lidí moc dlouho a chce se vrátit do Soul Society. Dříve ale přichází dva silní Sběrači, kteří mají za úkol Rukiu buď polapit nebo zabít. Na pomoc Rukie přichází Išida, ale je poražen jedním ze Sběračů, Rendžim Abaraiem. Přichází také Ičigo, který proti Rendžimu bojuje, ale nevede si o nic lépe. Rendži ho poučuje, že dokonce neví jméno svého meče – při zvolání jména, meč se změní do své originální podoby, která je mnohem silnější – a vyvolává svého \"Zabimaru\", kterým Ičiga sráží k zemi. Ičigo polomrtvý vyvolává svoji silnou duševní sílu a sráží Rendžiho. Na pomoc Rendžimu se přidá druhý Sběrač, Rukiin starší bratr, Bjakuja Kučiki, který nezaznamenatelným útokem poráží Ičiga a odvádí Rukiu do Soul Society.\n\nKdyž později Rukiu odvedou zpátky do Soul Society, protože předávat síly Šinigami jiným je zakázáno, Ičigo a jeho tři přátelé se rozhodnou ji zachránit. Pomůže jim Kisuke Urahara, majitel malého obchůdku a bývalý kapitán, a také Joruiči, která jde s nimi ve svojí kočičí podobě. Nakonec po mnoha bojích Rukiu zachrání a kapitáni zjistí, že kapitán Aizen, považovaný za zavražděného, Rukiinu popravu zmanipuloval, aby získal Hógjoku, malou, ale nesmírně mocnou věcičku, kterou vytvořil Urahara a která byla až dosud uložena v Rukiině těle. Rukia sice nezemře, ale Aizenovi a jeho pomocníkům, Ičimaruovi a Tósenovi, se povede Hógjoku získat a uprchnout ze Soul Society. Začnou společně tvořit armádu nesmírně silných Hollow, z nichž ti nejsilnější mají lidskou podobu. Nejsilnějších 10 má vytetovaná čísla podle svojí síly a říká se jim Espada. Aizen unese Orihime, aby přilákal Ičiga a jeho přátele do světa Hollow, Hueco Mundo, kde sídlí v paláci Las Noches. Ičigo se samozřejmě vydá ji zachránit, a když se mu to povede, zjistí, že Aizen uzavřel Hueco Mundo, aby Ičigo, jeho přátelé a čtyři kapitáni, kteří se jim vydali na pomoc, uvízli uvnitř a nemohli zasáhnout do bitvy. Aizen totiž chce zničit město, kde Ičigo žije, aby získal klíč k místu, kde žije král Soul Society a mohl ho zabít. Nakonec ale Ičigo Aizena porazí, i když při tom ztratí síly Šinigami. Také se ukáže, že Ičigův otec býval Šinigami.\n\nAizen se díky Hógjoku dále vyvíjí, Ičigo získá finální formu Getsuga Tenšó a Aizena porazí. Ten, jakožto nesmrtelný, je uvězněn na 18 000 let v Mukenu. Ičigo ztratí své schopnosti, přes rok žije život normálního člověka. Zaplete se se skupinou lidí, kteří mají síly podobné Hollowům, zvanou Fullbringeři. Ičigo získá vlastní Fullbring a za jeho služby při boji proti Aizenovi mu hlavní velitel vrátí moc Šinigami právě včas, aby Ičigo porazil velitele Fullbringerů Gindža.\n\nPo návratu do Soul Society tajemná skupina Quincyů – Wandenreich – vyhlásí Šinigamiům válku. Ičigo se v Hueco Mando utká s Quiligem Opiem (J), členem hlavní skupiny Wandenreichu, Sternritterů. Mezitím se hlavní velitel Jamamoto utká s dvojníkem krále Wandenreichu – Roydem Lloydem. Jamamoto použije svůj Bankai a dvojníka porazí. Skutečný Yhwach toho využije, ukradne Jamamotovi Bankai a zabije ho. O chvíli později se Ičigo vrátí a utká se s Yhwachem. Je však rychle poražen a jeho Zangetsu je zničeno. Je-li Zanpakutó zničeno ve formě Bankai, nedá se již opravit. Kenpači se utká s Unohanou, její minulost krvelačného vraha je odhalena a je nakonec poražena.\n\nIčigo se setká se svým otcem, který mu poví pravdu o tom, že jeho matka, Quincy, byla otrávena Hollowifikací, Išin se vzdal svých schopností, aby neumřela a v den její smrti zemřela pouze proto, že Yhwach si ukradl od Quincy jejich schopnosti. Ičigo se vydá do paláce Krále duší, kde si vybere nového Asauči a odhalí, že starý muž nebyl Zangetsu, ale manifestace Ičigovy Quincy krve. Nimaja Oetsu Ičigovi vyková nové Zanpakutó, které reprezentuje sílu obou, hollow Ičiga (Zangetsu) a starého muže (Yhwach).\n\nPo ztrátě svých Bankai začnou kapitáni trénovat, Urahara je pozván zpět do Soul Society, aby pomohl získat Bankai zpět. S pomocí Hollowifikačních pilulek Hitsugaja a Sui Feng získají zpět své Bankai a porazí Sternrittery I- Cang Du a K- BG9. Sadžin Komamura, který obětoval své srdce pro získání lidské podoby a dočasné nesmrtelnosti, se utká se Sternritterem E- Bambiettou Basterbine. Ičigo se navrátí do Soul Society a boje zuří v plné síle.\n\nKensei Muguruma a Ródžuró Otoribaši jsou poraženi Sternritterem S, Mask De Maskulinem. Do Soul Society se vrátí Šinigami s nově získanými Bankai- Rendži Abarai a Rukia Kučiki. Rendži porazí Mask De Maskulina a Rukia Sternrittera F- Ase Nodta. V úkrytu Isane Kotetsu léčí Rose a Kenseje, když se objeví Sternritter V- Guenael Lee a střetne se s Jačiru. Ta použije svůj Zanpakutó a když Guenael prohraje, objeví se pravý Sternritter V- Gremmy Thoumeaux, zabije Rose, Kenseje, Guenaela a po krátkém boji porazí i Jačiru.\n\nKenpači Zaraki se s Gremmym utká, odhalí svůj Šikai, Gremmy se pokusí získat stejnou úroveň síly, která jeho tělo ale rozerve na kusy. Dívčí divize, Sternritteři T (Kandice Katnipp), Z (Giselle Gewelle), G (Liltotto Lamperd) a P (Meninas McAllon), se střetne s Kenpačim, porazí jej a začne vybíjet jedenáctou divizi. V tu chvíli se vrátí Ičigo, zachrání Kenpačiho a ukáže se silnější než celá dívčí divize Sternritterů. Na pomoc přijdou Sternritteři H (Bazzard Black), U (Nanana Nadžahkóp), L (Pepe Wakadabra) a N (Robert Akutrone), aby Ičiga porazili. Yhwach hodlá napadnout palác Krále duší. Aby jej Ičigo mohl zastavit, Rukia, Bjakuja, Hisagi, Ikkaku a Jumičika se s Sternrittery utkají.\n\nYhwach se střetne s členy nulté divize, Kirindžim a Sendžumaru, kteří ale nejsou schopní jej porazit, díky Sternritterovi W (Nianzolu Wiezolovi). Yhwach brzy přivolá vojáky Soldatu a proti nulté divizi své elitní stráže- Sternrittery M (Gerard Valkyrie), X (Lille Barro), C (Pernida Parnkgjas) a D (Askin Nak Le Vaar). Člen nulté divize Kirijo Hikifune uvězní Yhwacha i ostatní v Kleci života, odkud není úniku a Oetsu Nimaja vytáhne do boje svůj nejostřejší meč. Yhwach reaguje jednou ze svých největších schopností- Auswählen. Ukradne sílu všech ostatních Sternritterů, aby ji dal svým elitním strážím. Díky své nově získané síle elitní stráže poráží nultou divizi a umožňují Yhwachovi, aby porazil jejího velitele- Ičibe Hjósubeho.\n\nYhwach aktivuje svou pravou moc, The Almighty, schopnost vidět do budoucna a podmanit si jakoukoliv schopnost, která by proti němu měla být použita. Proti tomu neobstojí ani Ičibeho moc vládnout temnotě a jménům všeho na světě. Yhwach se vydává zabít Krále duší. Když dorazí Ičigo, není schopen Yhwacha porazit, kvůli své Quincy krvy. Když je Král duší zabit, celé Soul Society se bortí. Ukitake použije sílu pravé ruky Krále duší, Mimihagiho, která ho celý život chránila před smrtí ze smrtelné choroby plic. Síla Mimihagiho udrží Krále duší naživu jen do chvíle, než jej Yhwach i s Králem duší pohltí.\n\nŠunsui Kjóraku, nově zvolený velitel Gotei 13 osvobodí Aizena z vězení, v naději že jim pomůže. Yhwach začne se svou mocí předělávat celé Seireitei na Wahrwald, Arrancaři a tři zranění Sternritteři se přidají k Šinigamiům. Bazz-B se utká s Yhwachovým zástupcem Haschwalthem, zatímco Liltotto a Giselle se střetnou s Yhwachem a rychle prohrají. Elitní stráže se zatím utkají s Šinigami. Majuri s pomocí Nemu a svého modifikovaného Bankai porazí Pernidu. Kjóraku se utká s Lillem a použije své Bankai.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSoul Society je místo, kam odcházejí duše zemřelých lidí a zvířat. Soul Society je rozděleno na opevněné Seireitei, kde sídlí Gotei 13 a okolní Severní, Jižní, Západní a Východní Rukongai, místo, kde žijí ostatní duše od urozených po velmi chudé.\n\nPůvodně lidská duše, která jako duch nebyla příliš dlouho schopna opustit reálný svět a prošla proměnou zoufalství, nebo kterou sežrali jiní Hollow. Má bílou masku a v hrudi má zející díru prázdnoty po svém lidství. Jeho domovem je paralelní svět. Do reálného světa chodí pronásledovat jiné duchy a lidi s vysokým duševním tlakem (reiatsu) a pokouší se je sežrat.\n\nNěkteří Hollow mají mnohem silnější hlad a musí požírat jiné Hollow, aby jej nasytili. Těm se říká Menos. Mají tendenci shromažďovat se a takovéto skupinky se pak spojí do jedné obrovské, primitivní bestie zvané Gillian (zvané též Menos Grande). Někteří Menos dokáží ve své skupince převážit a dát tak vzniknout inteligentnímu Gillianovi, který se dále vyvíjí požíráním ostatních Hollow v Adjuchas a vzácně pak ve Vasto Lorde. Pokud by přestal lovit Hollowy, nenávratně by se přeměnil do nemyslící bestie stvořené z četných vědomí ostatních Hollowů. Pokud je kus Menos ukousnutý jiným Menos, nemůže se dál vyvíjet.\n\nBývalý kapitán Aizen Sósuke je podroboval proměně připodobňující je Šinigami (až na kus masky a prázdnou díru), a těm se říká Arrancaři. Arrancaři mají Zanpakutó podobné Šinigami, ve kterém je skrytá jejich původní síla. Deset nejsilnějších z nich tvoří vůdčí skupinu zvanou Espada.\n\nŠinigami (bohové smrti) jsou speciálně vycvičení bojovníci, kteří mají za úkol posílat duchy, potulující se po světě, do Soul Society, a to i Hollow po pročištění zabitím svým mečem. Udržují tak rovnováhu duší mezi světy. Meče Šinigami se jmenují \"Zanpakutó\" (duševní ostří). Většina Šinigami se nachází v organizaci Gotei 13, která ochraňuje Seireitei a slouží jako vojenská síla.\n\nZanpakutó (duševní ostří) jsou meče Šinigami. Mají vlastní osobnosti, jména a jedinečné schopnosti. Meče Zanpakutó všechny pocházejí od jednoho kováře jménem Oetsu Nimaja. Zanpakutó se vyvíjí společně se svým mistrem, získávají formu a zlepšují své schopnosti.\n\nBěžně je Zanpakutó v zapečetěné formě. To je většinou katana, její kratší (wakizaši, tantó), nebo delší obdoby (nodači). Arrancaři mají rozmanitější formy, čítající různé zbraně (sai, chakram, obouruční meč, sekera), živé objekty (chapadlo), nebo dokonce i jiné Arrancary.\n\nNaučí-li se Šinigami jméno svého meče, může vyvolat Šikai (počáteční uvolnění). To je základní forma, kterou ovládá většina silných Šinigami, kteří jsou na vyšších postaveních v Gotei 13. Tato forma se u každého Šinigami velmi liší, přestože je možné je klasifikovat mezi Bojové a Kidó typy. Většina Šikai je zbraň.\n\nFinální formou Zanpakutó je Bankai (plné uvolnění). Pro získání této formy musí Šinigami trénovat mnoho let (nebo použít riskantní metodu Urahary Kisukeho). V Bankai povolá Šinigami ducha svého Zanpakutó do reálného světa a jeho síla vzroste až desetinásobně. Bankai je dosaženo pouze velmi malým množstvím Šinigami (v Bleach je takovýchto postav uvedeno zhruba 35). Jméno Bankai a jeho schopnosti se v této formě mění.\n\nNikdy však neexistoval Zanpakutó, který by ovládal více elementů najednou, nebo jehož schopnosti Bankai a Šikai spolu nesouvisely.\n\nArrancaři mají zvláštní formu uvolnění, jménem Resurrección (vracející-se čepel), která změní jejich formu a přivolá do jejich Šinigami těla zpět jejich Hollow schopnosti.\n\nReiatsu se dá volně přeložit jako „duševní tlak”. Ti, kteří mají duševní schopnosti jako Šinigami a Hollow, jsou schopní Reiatsu cítit a poznat, komu patří a jak je dotyčný silný. Čím větší Reiatsu, tím silnější jeho majitel. Při boji může být velmi silné Reiatsu i vidět.\n\nFullbringeři jsou duševné vnímaví lidé, jejichž rodiče před jejich narozením přežili útok Hollowa. To jim dává unikátní schopnost zvanou Fullbring (\"Umění plné manifestace\"). Díky podmanění duší v hmotě mohou ovládat a měnit její pohyb a formu. Mimo vysokorychlostního pohybu toto využívají především ve své Objektové afinitě. S využitím své vlastní duše přemění objekt, ke kterému mají duševní vztah, aby získali nadpřirozené schopnosti. Tyto schopnosti se různí mezi každým Fullbringerem. Fullbringeři mohou být zařaděni do různých kategorií, jediná známá je Clad-Typ (\"Šatový typ\"), kdy daný Fullbring pokrývá Fullbringerovo tělo.\n\n"}
{"id": "264663", "url": "https://cs.wikipedia.org/wiki?curid=264663", "title": "Vojvodství", "text": "Vojvodství\n\nVojvodství (polsky \"województwo\" [vojevuctfo]) je vyšší územní správní celek v Polsku. Od roku 1990 to je územní jednotka státní správy, od roku 1999 také územní jednotka samosprávy (viz článek Administrativní dělení Polska)\n\nČlenění země na vojvodství má své kořeny v období rozpadu Polska na jednotlivá léna (1138–1320), proto byly značné rozdíly ve velikostech v období první polské republiky. První vojvodství vznikala na přelomu 14. a 15. století.\n\nPočet vojvodství:\n\n\nV dobách Varšavského knížectví (1807–1815) byly místo vojvodství departamenty.\n\n\nV letech 1837–1915 existovalo v Polském království 10 gubernií místo vojvodství.\n\n\nVelkoknížectví poznaňské a později Poznaňská provincie byly členěny na vládní obvody.\n\n"}
{"id": "264664", "url": "https://cs.wikipedia.org/wiki?curid=264664", "title": "John Gray", "text": "John Gray\n\nJméno a příjmení John Gray nese více známých osobností:\n\n\n"}
{"id": "264666", "url": "https://cs.wikipedia.org/wiki?curid=264666", "title": "Luchino Visconti", "text": "Luchino Visconti\n\nHrabě Luchino Visconti, rodným jménem Conte Don Luchino Visconti di Modrone (2. listopadu 1906 Milán – 17. března 1976 Řím) byl italský filmový režisér a scenárista. Působil také jako režisér operních představení.\n\nByl potomkem šlechtického rodu Visconti, který ve středověku vládl nad Vévodstvím milánským. Byl čtvrtým dítětem a třetím synem prvního vévody z rodové linie \"Grazzano Visconti\", jehož jméno znělo Giuseppe Visconti di Modrone (1879–1941). Luchino Visconti sám měl titul hraběte. Jeho matka Carla Erba byla dcerou průmyslníka. Rodina Grazzano Visconti byla jednou z nejbohatších v severní Itálii.\n\nFilmovou tvorbu Luchina Viscontiho ovlivnil francouzský režisér Jean Renoir. První samostatný film \"Posedlost\", natočený v roce 1943, byl původně zakázán a do kin byl uveden až po skončení druhé světové války. Následující film \"Země se chvěje\" byl oceněn na festivalu v Benátkách. Významným filmem byl také snímek \"Rocco a jeho bratří\" (1960). Největšího úspěchu dosáhl svými historickými filmy s výrazným „operním stylem“ a důrazem na historické detaily a reálie. Zde je nutno jmenovat filmy \"Gepard\" (1963) podle stejnojmenného románu Giuseppe Tomasiho di Lampedusa, \"Soumrak bohů\" a \"Ludvík II.\" Za režii filmů \"Gepard\" a \"Hvězdy Velkého vozu\" (1965) obdržel Visconti významná filmová ocenění.\n\nJe známo, že Luchino Visconti byl homosexuální. Jedním z jeho partnerů byl režisér Franco Zeffirelli. Od roku 1964 navázal Visconti vztah k tehdy 20letému rakouskému herci Helmutu Bergerovi, který trval až do jeho smrti. Ve svých filmových dílech zachycoval Visconti částečně také homosexuální témata. Je tomu tak mj. ve filmech \"Soumrak bohů\", \"Smrt v Benátkách\" podle stejnojmenného románu Thomase Manna a \"Ludvík II.\" s Helmutem Bergerem v hlavní roli.\n\n\n"}
{"id": "264667", "url": "https://cs.wikipedia.org/wiki?curid=264667", "title": "Vlado Bednár", "text": "Vlado Bednár\n\nVlado Bednár (11. února 1941, Bratislava – 17. ledna 1984, Bratislava, Československo) byl slovenský spisovatel-prozaik, dramatik a autor literatury pro děti a mládež. Užíval pseudonymy Fedor Vietor, Quido Maria Piaček a jiné.\n\nNarodil se v rodině akademického malíře Štefana Bednára. Vzdělání získal v Bratislavě, kde v letech 1958–1964 studoval na Univerzitě Komenského Filosofickou fakultu, obor žurnalistika. V letech 1964–1966 byl odborým asistentem na Katedře žurnalistiky,\nv letech 1966-1970 redaktorem mládežnických časopisů. V letech 1970–1975 pracoval jako redaktor ve vydavatelství Smena. Od roku 1975 se věnoval výhradně své literární práci. Jeho manželkou byla pozdější politička Oľga Keltošová. Dne 17. ledna 1984 tragicky zahynul následkem úrazu na rozkopané bratislavské ulici.\n\nVěnoval se psaní prózy jak pro mládež tak i pro dospělé. V jeho tvorbě pro dospělé převládají humoristicky laděná díla, jsou často protkána ostrou satirou nasměrovanou do společnosti, kde odhaloval její mnohé nedostatky. Jeho knížky však byly psány s lehkostí a optimismem až s náchylností k recesi. I když se obrátil k vážným tématům a opustil toto humorné zázemí jeho děl jeho kritický pohled na společnost stále zůstával přítomen. V tvorbě pro děti zůstává věren svému humornému pohledu na okolní svět a to i když tento jeho humor často vyplývá z okolností. Jeho díla jsou často poučná a mají didaktickou tendenci.\n\n\n\n\n"}
{"id": "264676", "url": "https://cs.wikipedia.org/wiki?curid=264676", "title": "Šimon Jurovský", "text": "Šimon Jurovský\n\nŠimon Jurovský původním jménem Weiss-Nägel (8. února 1912 Ulmanka u Banské Bystrice, Uhersko – 8. listopadu 1963 Praha, Československo), slovenský hudební skladatel, autor baletů, zpěvoher, komorní, scénické a filmové hudby\n\nV roce 1928 začal studovat na Učitelském ústavu v Banské Bystrici. Po ukončení studia, v roce 1931, nastoupil na Hudební a dramatickou akademii v Bratislavě, kde u profesora Alexandra Moyzese studoval skladbu a u Jozefa Vincourka dirigování. V letech 1937-1939 pracoval jako referent gramofonového a snímkového archivu v Slovenském rozhlase. Z rozhlasu odjel v roce 1939 do Vídně, aby tam u J. Marxe studoval skladbu na \"Hochschule für Musik und darstellende Kunst\". Jako dirigent účinkoval v Pěveckém sboru bratislavských učitelek (1939-1942) a v \"Bratislavském dělnickém zpěvokole\" (1945-1947). Mezi tím pracoval jako hudební režisér ve Slovenském rozhlase. V roce 1948 se zde stal vedoucím hudebního odboru dokud v roce 1951 nebyl jmenován vedoucím hudebního odboru na Pověřenictva školství a osvěty. Z pověřenictva přešel v roce 1955 do funkce ředitele Slovenského lidového uměleckého kolektivu. Dne 1. října roku 1956 se stal uměleckým šéfem Opery Slovenského národního divadla. Tuto funkci vykonával až do své smrti v roce 1963.\n\nŠimon Jurovský napsal hudbu k filmu \"Pole Neorané\".\n"}
{"id": "264682", "url": "https://cs.wikipedia.org/wiki?curid=264682", "title": "McDonnell Douglas C-17 Globemaster III", "text": "McDonnell Douglas C-17 Globemaster III\n\nBoeing (dříve McDonnell Douglas) C-17 Globemaster III je strategický transportní letoun vyráběný společností Boeing Integrated Defense Systems, a sloužící v letectvech USA, Británie, Austrálie, Kanady, Indie, Kataru a Spojených arabských emirátů.\n\nGlobemaster III je schopný rychlého přesunu jednotek a všech druhů nákladu k hlavním operačním základnám nebo přímo k předsunutým základnám v oblasti rozmístění vojsk. Je také schopný taktické přepravy, evakuace a výsadkových misí. Jméno nese po dvou svých předchůdcích – C-74 Globemaster a C-124 Globemaster II. Jeho vývoj spadá až do 70. let, kdy USAF začalo hledat náhradu za C-130 Hercules.\n\nPrototyp (87-0025) poprvé vzlétl 15. září 1991 z továrního letiště v Long Beach s továrním pilotem W. Caseym a podplukovníkem USAF G. Londonem. Let byl zakončen na základně Edwards, kde se zkoušela ovladatelnost letadla, vypínání a spouštění motorů za letu a vzdušné tankování. První sériový stroj, označený továrnou P-1, poprvé vzlétl 18. května 1992 a na Edwards proběhly jeho zkoušky, včetně letů s nákladem. Dne 21. června 1992 vzlétl druhý produkční exemplář P-2 a na základně Edwards se pak zkoušel jeho dolet a velikost nejvyššího nákladu i zlepšená palubní elektronika. Již 7. září 1992 přilétl na Edwards letoun P-3, 30. ledna toho roku stroj P-4 přenesl 72 914 kg nákladu na vzdálenost 5 162 km bez mezipřistání i bez tankování za letu. Ještě koncem roku 1992 prototyp C-17 začal se zkouškami shozu nákladů i výsadkářů a vytahování nákladů z letadla v přízemních výškách padákem. Dne 5. února 1993 dostal C-17 oficiálně jméno Globemaster III. Pátý vyrobený kus poprvé vzlétl 9. prosince 1992, jako první stroj bez jakýchkoli zkušebních přístrojů. Byl určen především pro výcvik vojenských osádek a později po sedm měsíců sloužil při vyhodnocování a operačních zkouškách typu u USAF na základně Kirtland v Novém Mexiku. Šestý vyrobený stroj, P-5, vzlétl poprvé 6. března 1993 a byl předán USAF o šest dní později. Záhy přelétl do námořního leteckého výzbrojního střediska na základně Patuxent River ve státě Maryland, kde se zkoušely jeho elektromagnetické vlastnosti, především odolnost proti bleskům a rovněž také radarové systémy.\n\nV roce 1994 vykonal P-4 řadu předváděcích nakládání na mnoha základnách USAF, US Marines a US Army, aby se jejich osádky seznámily s novým typem letounu. 28. července 1993 uskutečnil první let osmý C-17A-první stroj třetí série a zároveň druhý, určený pro operační jednotku, 17. letku 437. wingu, sídlící v Jižní Karolíně. Té byl předán v srpnu.\n1. února 1994 poprvé vzlétl desátý sériový stroj P-10, o týden později byl předán na základnu Charleston. Tím skončila dodávka třetí série.\nNásledně převzala Globemaster III také jednotka 62. dopravního křídla v McChord a 315. dopravního křídla (Asociate Reserve).\n\nV roce 2001 zahájily provoz čtyři pronajaté C-17A u 99. perutě RAF.\n\n\n\n\n\n\n\n\n\n\n\n\n"}
{"id": "264683", "url": "https://cs.wikipedia.org/wiki?curid=264683", "title": "Hohenštauf", "text": "Hohenštauf\n\nHrad Hohenštauf se nachází v západní části Německa v oblasti Bádensko-Württembersko u města Göppingen. Jedná se v podstatě o ruinu hradu založeného v druhé polovině 11. století Fridrichem I. Švábským z rodu Hohenštaufů.\n\n"}
{"id": "264684", "url": "https://cs.wikipedia.org/wiki?curid=264684", "title": "Eberhard August Wilhelm von Zimmermann", "text": "Eberhard August Wilhelm von Zimmermann\n\nEberhard August Wilhelm von Zimmermann (17. srpna 1743 – 4. července 1815) byl německý geograf a zoolog.\n\nZimmernann působil dlouho jako profesor přírodní vědy v Braunschweigu. V roce 1777 napsal významné dílo s názvem \"Specimen Zoologiae Geographicae Quadrupedum\", jednu z prvních prací zabývající se geografickou distribucí savců.\n"}
{"id": "264691", "url": "https://cs.wikipedia.org/wiki?curid=264691", "title": "Circuito Permanente de Jerez", "text": "Circuito Permanente de Jerez\n\nCircuito Permanente de Jerez je 4 428 metrů dlouhý závodní okruh, který leží na severovýchod od města Jerez de la Frontera ve Španělsku. Vybudoval ho Alessandro Rocci.\nOkruh byl otevřen 8. prosince 1985.\n\nOd roku 1986 okruh hostil Grand Prix Španělska Formule 1. Po roce 1990 se F1 přesunulo do Barcelony na Katalánský okruh kvůli špatné poloze, která měla vliv na návštěvnost.\n\nOd roku 1987 až do teď okruh hostí Mistrovství světa silničních motocyklů.\n\n"}
{"id": "264694", "url": "https://cs.wikipedia.org/wiki?curid=264694", "title": "Alfons VI. Kastilský", "text": "Alfons VI. Kastilský\n\nAlfons VI. Kastilský (červen 1040 – 30. června 1109, Toledo) byl král Kastilie z dynastie navarrské, syn kastilského krále Ferdinanda I.\n\nJako druhorozený královský syn Alfons získal království leónské a byl vazalem toledského emíra. Roku 1072 v boji získal Kastilii a o rok později i dědictví po bratrovi Garcíovi Galicii a hrabství portugalské.\n\nRoku 1085 získal Toledo, aniž by způsobil krveprolití, všem ponechal výsady a privilegia, prohlásil se za \"krále dvojí víry\" a dále podporoval toto město coby centrum vzdělanosti a učenosti,o něž se zasloužili již předchozí arabští vládcové. Význam a sláva Toledské překladatelské školy spočívaly především v překladech spisů arabských učenců a vědců, či v arabštině dochovaných pojednání antických vzdělanců do latiny, a jejich rozšíření do Západní Evropy. Překlady vzniklé na Iberském poloostrově v tomto období se staly základem některých pozdějších evropských věd. Jednalo se například o díla Ibn Síny Avicenny či Klaudia Ptolemaia.\n\nAlfons VI. neměl přeživšího mužského potomka, a tak nabídl ruku své dcery, dědičky Urracy burgundskému hraběti Raimundovi. Zeť společně s Urracou získal Galicii, hrabství Portugal a Coimbru. Roku 1096 se Raimund o územní zisk musel podělit s novým švagrem Jindřichem Burgundským, manželem nemanželské královy dcery Terezy, který získal Portugal a Coimbru.\n\nPo smrti Alfonse VI. korunu kastilskou a leónskou získala Urraca. Jindřich Burgundský společně s Terezou se pokoušeli rozšířit Portugalsko, což se nakonec po mnoha letech podařilo, a během postupné reconquisty se jejich syn Alfons Jindřich stal prvním portugalským králem pravděpodobně v roce 1139.\n\n\n"}
{"id": "264695", "url": "https://cs.wikipedia.org/wiki?curid=264695", "title": "Slivoň", "text": "Slivoň\n\nSlivoň (\"Prunus\") je rozsáhlý rod stromů a keřů z čeledi růžovitých se značným hospodářským a kulturním významem. Zahrnuje velké množství oblíbených ovocných dřevin, jako jsou švestka, meruňka, višeň, třešeň, mandloň a broskvoň, stejně jako druhy planě rostoucí, jako jsou střemcha, trnka či mahalebka. Slivoně se vyznačují jednoduchými, střídavými listy a oboupohlavními, zpravidla vonnými květy. Obsahují množství různých chemických látek, např. toxického amygdalinu. Plodem je peckovice.\n\nV minulosti byl dnešní široce pojatý rod rozdělován do několika rodů. Počet taxonů zahrnovaných dnes do rodu \"Prunus\" se blíží číslu 500 včetně kříženců a různých poddruhů; druhů je udáváno kolem 200. Rod je rozšířen kosmopolitně, nejvíce v mírných šířkách severní polokoule. Mnohé zástupce lidé pěstují již po tisíce let a byla vyšlechtěna celá řada hybridů a kultivarů. Na českém území je původních šest druhů, další jsou zdomácnělými archeofyty a nebo místy zplaňují z kultury.\n\nPlody slivoní mají široké spektrum využitíː od přímé konzumace v čerstvém stavu po výrobu kompotů, rozvářek, sirupů, džemů a povidel, lze je též sušit, mrazit nebo kandovat. Využívány jsou i při pečení jako náplň meruňkových či švestkových knedlíků i do koláčů a dezertů. Vyrábí se z nich mnoho různých alkoholických nápojů, ať už jde o destiláty (slivovice, meruňkovice), ovocné likéry (griotka, Amaretto), ovocná vína nebo piva. Mandle mají všestranné užití v cukrářství nebo jako pochutina. Z plodů japonské meruňky ume se vyrábí přísady jako umeocet, nakládané jsou známé jako umeboši. Mnohé druhy se užívají i jako okrasné rostliny, např. sakura, která je významným symbolem Japonska.\n\nSlivoně jsou opadavé, zřídka i stálezelené (sekce \"Laurocerasus\" nebo zástupci někdejšího tropického rodu \"Pygeum\") stromy nebo keře. Mohou nabývat různého habituː od nízkých, středně vysokých i vysokých stromů dorůstajích výšek 5 až 25 metrů, zřídka více, přes vícekmenné, bohatě větvené stromky či keře a klonální porosty až po nízké plazivé keře o výšce i méně než 30 centimetrů. Dožívají se relativně krátkého věku, řádově desítky let, třešeň ptačí výjimečně až 200 let. Kořenový systém je kůlovitý, hluboko sahající, bohatě větvený, u mnoha druhů je vyvinuta silná kořenová výmladnost, díky níž mohou jedinci vytvářet na stanovišti rozsáhlé polykormony (typicky např. slivoň trnka). Častá je mykorhiza. Kůra je v mládí hladká, často s nápadnými lenticelami, ve stáří puká a vytváří rozbrázděnou borku, nebo se podélně kroutí a odlupuje. Některé druhy mají zkrácené větvičky (brachyblasty) opatřené kolci. Listy jsou jednoduché, střídavě postavené nebo vyrůstající na brachyblastech, s drobnými opadavými palisty. Listové čepele jsou obvykle kopinatého nebo vejčitého tvaru, se zubatými, pilovitými nebo i téměř celokrajnými okraji; na jejich spodním okraji nebo na řapíku jsou často nektariové žlázky.\n\nKvěty jsou oboupohlavné, pravidelné, vyrůstající samostatně nebo v chudých či bohatých květenstvíchː okolících, chocholících či hroznech. Rozkvétají obvykle před vyrašením listů nebo současně s listy. Květní lůžko formuje zvonkovitou nebo válcovitou češuli. Kališních i korunních lístků je po pěti, korunní jsou většinou bílé až růžové, zřídka i v odstínech červené, purpurové či fialové. Gyneceum je apokarpní, s jedním plodolistem, semeník je svrchní, volně vyrůstající ze dna češule, s jednou přímou čnělkou. Tyčinky jsou volné, nesrostlé, vyrůstající ve velkém množství (20–100), s barevnými prašníky. Květy často výrazně voní, opylovány jsou hmyzem, typicky blanokřídlými; úzké vazby s konkrétními opylovači nejsou známy. Díky obsahu nektaru patří slivoně k medonosným rostlinám; co do opylení mohou být samosprašné, nebo cizosprašné, což je třeba vzít do úvahy při zahradní výsadbě.\n\nKvětní obaly včetně češule po odkvětu opadávají a semeník dozrává v plod, kterým je kulatá nebo vejčitá peckovice různých rozměrů; u planých druhů je drobnější, s méně masitou dužinou, než u pěstovaných kultivarů. Vyrůstá na stopce nebo přisedle, na povrchu je hladká nebo pýřitě plstnatá, s relativně velkou peckou uvnitř. Dužnina plodů je u převážné většiny slivoní jedlá, u některých druhů však hrozí otravy nebo nevolnosti při pozření semen obsahujících prudce jedovaté látky (střemchy, bobkovišeň).\n\nZákladní chromozomové číslo je x = 8, jednotlivé druhy mohou nabývat různého stupně ploidie (2, 4, 6, 8, dokonce i 18).\n\nZástupci rodu obsahují ve svých pletivech značné množství různých chemických látek. Krom sacharidů, bílkovin, minerálů, vitamínů a různých organických kyselin (jablečná, mravenčí, citrónová, vinná) jsou to především flavonoidy a fenoly, např. kumarin. Typický je též alkoholový cukr sorbitol. Důležitý je výskyt vysoce jedovatých kyanogenních glykosidů prunasinu, který se nachází ve vegetativních částech rostlin, a amygdalinu nacházejícího se v semenech. Uvádí se, že již 10 kapek oleje extrahovaného z hořkých mandlí může působit na člověka smrtelně.\n\nRod \"Prunus\" je rozšířen kosmopolitně, s těžištěm výskytu v mírných a subtropických oblastech na severní polokouli. Osídluje prakticky celou Evropu, Asii a Severní Ameriku vyjma nejchladnějších oblastí, zasahuje též do tropů Indočíny a jihovýchodní Asie. Řada druhů se vyskytuje i v Jižní Americe, rovníkové a jižní Africe včetně Madagaskaru a několik i v Austrálii. Zástupci rodu obývají různá stanovištěː např. v tropické jižní Americe rostou v nížinných deštných lesích, v jihovýchodní Asii v lesích nížin a hor i v horských a subalpínských křovinách až do nadmořských výšek okolo 1500 m. V české flóře je původních šest druhůː třešeň ptačí a trnka obecná se vyskytují hojně na celém území jako příměs světlých lesů a lesních plášťů, v křovinách a remízcích; střemcha obecná je hojná zejména ve vlhčích křovinách, mokřadních olšinách a lužních lesích; ve světlých xerofilních křovinách a teplomilných doubravách českého a panonského termofytika roste višeň mahalebka, v nízkých křovinách na kamenitých stráních a ve stepních trávnících nejteplejších oblastí potom třešeň křovitá a na pouhých několika lokalitách jižní Moravy také mandloň nízká – kriticky ohrožený druh české květeny. Dalších několik druhů zde v průběhu doby zdomácnělo (slivoň slíva, slivoň myrobalán) a nebo příležitostně zplaňují z kultury (slivoň švestka, zplanělá nabývající obvykle pouze keřovitého vzrůstu). Často se vyskytují synantropně podél cest, v zarůstajících starých sadech a zahradách nebo na ladem nechaných loukách. Za nebezpečný invazní druh je v evropských zemích považována severoamerická střemcha pozdní.\n\nAž na výjimky (bobkovišeň) slivoně nejlépe prospívají na plném slunci či v lehčím polostínu. Zvládají růst prakticky v jakékoli půdě kromě těžké jílovité a trvale zamokřené, některé volně rostoucí druhy snášejí i chudé kamenité půdy a značné sucho. Kulturně pěstované druhy vyžadují hluboké půdy, které jsou dostatečně humózní. Kromě bobkovišní a střemchy jsou všechny druhy vápnomilné; na větší množství vápníku v půdě jsou však citlivé broskvoně. Při prudkém střídání teplot v zimě mohou trpět mrazovými trhlinami ve dřevě a následným klejotokem. K nejčastějším škůdcům a chorobám patří obaleči, dále monilióza, různé bakteriální spály, houbové skvrnitosti a kadeřavost, zralé plody třešní obývají larvy vrtule třešňové. Velmi obávanou chorobou, která ve 20. století zlikvidovala po celém světě stovky milionů stromů více než 30 druhů slivoní, je šarka – virové onemocnění přenášené zpravidla mšicemi.\n\nSystematická klasifikace tohoto rozsáhlého rodu procházela v čase mnoha proměnami. V předlinnéovských časech bylo rozlišováno šest různých rodůː \"Prunus\", \"Armeniaca\", \"Persica\", \"Cerasus\", \"Amygdalus\" a \"Laurocerasus\". Carl Linné ve svém základním autoritativním díle \"Species Plantarum\" z roku 1753 zařadil jemu známé zástupce do dvou rodů (\"Amygdalus\" a \"Prunus\"), v pozdějších revizích jejich počet zvětšil na čtyři (\"Amygdalus, Cerasus, Prunus\" a \"Padus\"). V průběhu 19. a 20. století existovaly jak tendence pojímat rod široce (\"Prunus\" sensu lato), tak i drobit jej do různého množství (5–8–10) různě vymezených rodů, případně podrodů. Také v \"Květeně ČSR\" jsou domácí zástupci rozčleněni do osmi úzce pojatých rodů (\"Prunus\" sensu stricto – slivoň, švestka; \"Cerasus\" – třešeň, višeň; \"Padus\" – střemcha, sakura; \"Padellus\" – mahalebka; \"Laurocerasus\" – bobkovišeň; \"Amygdalus\" – mandloň; \"Armeniaca\" – meruňka; \"Persica\" – broskvoň).\n\nNejednoznačná byla i otázka vyššího taxonomického zařazeníː tak byl rod někdy řazen do samostatné čeledi mandloňovité (\"Amygdalaceae\"), jako v \"Květeně ČSR\", jindy mu v rámci čeledi růžovitých byla přidělována samostatná podčeleď \"Prunoideae\", případně společně s několika menšími rody podčeleď \"Amygdaloideae\", které se však ukázaly jako nepřirozené. Fylogenetické studie potvrdily celý rod \"Prunus\" v širokém pojetí jako monofyletický, pocházející ze Starého světa, a zařadily jej do podčeledi \"Spiraeoideae\", v níž je jediným taxonem tribu \"Amygdaleae\"; sesterskou větví je pravděpodobně tribus \"Neillieae\" (rody tavola, tavolníkovka). Typovým druhem je slivoň švestka (\"Prunus domestica\"). Mezi jednotlivými druhy jsou jen slabé reprodukční bariéry, takže snadno dochází k hybridizaci.\n\nNa vnitřním členění rodu do podrodů a sekcí dosud nepanuje úplná shoda. Níže uvedený seznam pochází z kompletního soupisu americké databáze GRIN (2011). Podle novější studie čínských vědců z roku 2013, založené na analýze chloroplastového a jádrového genomu 84 vybraných druhů, lze rod rozdělit na tři dobře vymezené monofyletické větve se subgenerickou platností. První z nich by představovala podrod \"Padus\", zahrnující tetraploidní dřeviny s drobnými plody v dlouhých hroznovitých plodenstvích (střemchy, bobkovišně a někdejší rody \"Maddenia\" a \"Pygeum\"); druhá větev – podrod \"Cerasus\" – diploidní nebo polyploidní peckoviny s chocholičnatým květenstvím (třešně, višně) a třetí – podrod \"Prunus\" – dřeviny s květy jednotlivými nebo ve svazečcích (broskvoně, slivoně, mandloně, meruňky a další).\n\nNejstarší dosud známé fosilie přiřaditelné k rodu \"Prunus\" s. l. byly nalezeny v Britské Kolumbii a pochází ze středního eocénu.\n\nPřehled podrodů a sekcí s vybranými druhy podle americké databáze GRIN (2011) (české názvy dle Botany.cz a BioLib, údaje o rozšíření ze stránek http://www.plantsoftheworldonline.org)ː\n\nPodrod \"Prunus\":\n\n\nPodrod \"Amygdalus\" (L.) Focke:\n\n\nPodrod \"Emplectocladus\": Severní Amerika\n\n\n\n\nPlody různých druhů slivoní patří k nejoblíbenějším druhům ovoce, jehož byla vyšlechtěna velká řada odrůd. Obsahují množství vitamínu A, B a C, stejně jako antioxidanty, množství minerálů (sodík, draslík, fosfor, vápník, hořčík, železo), fruktózu a další jednoduché cukry. Ve větším množství mají projímavé účinky. Spektrum jejich využití je obecně nesmírně širokéː od přímé konzumace v čerstvém stavu po výrobu kompotů, rozvářek, omáček, sirupů, džemů a povidel. Zralé plody nejsou příliš trvanlivé a rychle se kazí; pro uchování je lze sušit (meruňky, švestky), mrazit nebo kandovat. Využívány jsou též při pečení jako náplň oblíbených meruňkových či švestkových knedlíků, do koláčů a dezertů (třešňová nebo meruňková bublanina). Sladké mandle, vyšlechtěné na nízký obsah hořkého amygdalinu, mají všestranné užití v cukrářství, na výrobu marcipánu a různých pochutin, připravuje se z nich též výživné mandlové mléko. Tradiční součástí východoasijské kuchyně, postupem času objevovanou i v Evropě, jsou výrobky z japonské švestky \"Prunus mume\", jako je umeocet nebo sušené nakládané švestičky umeboshi. Ve východoasijských zemích využití tohoto nesmírně populárního stromu dále zahrnuje výrobu šťáv z kouřem uzených plodů, čaj ze sušených květních plátků, likéry a mnoho dalšího.\n\nSamostatnou kapitolou je výroba alkoholických nápojů. Mnohé druhy peckovin jsou po prokvašení destilovány na oblíbené ovocné pálenkyː v ČR především slivovice a meruňkovice, v jiných evropských zemích též destiláty z třešní, jako italské Maraschino (maraska) z odrůdy dalmatských višní, portugalská ginjinha či ginja nebo v německém prostoru pálenka Kirsch, využívaná též při přípravě fondue nebo v cukrářství jako náplň čokoládových dezertů. Macerováním nebo přídavkem višňové šťávy vznikají likéry jako višňovka nebo griotka, broskvová šťáva dodává chuť vodce Koskenkorva. Z jader broskví a meruněk se vyrábí pálenka zvaná persico, macerací týchž s dalšími přísadami likér Amaretto. Višně jsou tradiční přísadou belgického piva Kriek Lambik, ovocné lambiky lze vařit i s meruňkami, broskvemi nebo švestkami. Z trnek se místně vyrábí ovocné víno.\nRozkvetlé stromy různých druhů slivoní jsou atraktivní jarní podívanou, proto patří k hojně pěstovaným okrasným dřevinám a vyšlechtěna byla řada jejich ozdobných kultivarů (plnokvěté, převislé, s purpurově zbarvenými listy apod.). K dalším estetickým účinkům patří též olistění a plody; některé druhy na podzim vybarvují své listy do červené (třešeň ptačí), zlatožluté (střemchy) či oranžové (sakura). Hodí se do alejových výsadeb nebo jako předsadba pro vyšší skupiny, vzrůstnější druhy jako parkové solitéry. Oblíbené především v menších zahradách jsou také různé druhy růžově kvetoucích mandloní. Keřovité typy lze využít jako živý plot, zakrslé a plazivé keře pak na skalky nebo vřesoviště.\n\nRozkvetlé sakury jsou jedním z nejznámějších symbolů Japonska, kolem nichž se točí mnoho zvyklostí a tradic společenského života. Během svátku Hanami, který vznikl pravděpodobně již v období Heian (8.–12. století), jsou kvetoucí sakury ve velkém množství pozorovány a obdivovány při piknicích za popíjení saké, a to jak ve dne, tak v noci za svitu lampionů. Podobně obdivované jsou květy japonské švestky ume, která je též národní květinou Taiwanu. Kvetoucí třešně a sakury jsou neodmyslitelnou součástí japonské i čínské poezie (mj. známá haiku básníka Bašó) a také výtvarného i užitého umění, včetně tvorby bonsají. Oblíbeným motivem jsou \"tři přátelé zimy\" – slivoň, borovice a bambus, zobrazované v uměleckých dílech, společně vysazované v japonských zahradách nebo používané ve výzdobách vztahujících se k příchodu nového roku. Slivoně zde představují symbol vracejícího se jara, krásy, čistoty, prostoty, ale též pomíjivosti a nevyhnutelného úpadku všeho živého. Trnky byly v Evropě naopak symbolem kontrastu sil světla a temnoty a považovány za dřevinu čarodějnic. Mnoho dalších lidových pověr je spojeno se zvykem řezat počátkem prosince větévky slivoní (nejčastěji třešní) do vázy – Barborky.\n\nDřevo slivoní (především švestkové, meruňkové a třešňové, ale i trnky nebo některých druhů střemchy) je tvrdé, pevné a díky svému atraktivnímu oranžovému nebo hnědočervenému zbarvení s výraznou kresbou velmi ceněné v uměleckém truhlářství a řezbářství. U některých druhů nahořkle voní po mandlích. Bývá vyhledáváno i jako náhrada exotických dřev tropických stromů. Slivoně ovšem obvykle nejsou cíleně pěstovány pro dřevařské využívání a jednotlivé stromy také nejsou příliš vzrůstné, proto dřevo bývá obchodováno pouze příležitostně a v malých objemech, například při likvidaci nebo obnově starých sadů a zahrad. Je vhodné k soustružení, dobře se ohýbá, lepí i leští. Vyrábí se z něj ozdobný dýhovaný nábytek nebo hudební nástroje, stejně jako drobné dekorační předměty jako svícny, tácy, dózy, sošky, spony do vlasů, střenky nožů, rámy obrazů, dýmky či dřevěné šperky. Pro svou vysokou výhřevnost a jemnou ovocnou vůni dýmu je oblíbeným dřevem na grilování a uzení.\n\nNěkteré druhy patří mezi léčivky. Např. z kůry slivoně africké (\"Prunus africana\") bohaté na fytosteroly se průmyslově vyrábí antiprostatické preparáty. Díky obsahu prunasinu a amygdalinu je lze teoreticky využívat i jako žaludeční tonikum, při předávkování však hrozí otrava. Z jader mandloní, ale i meruněk nebo broskví, se lisuje aromatický olej využívaný ve farmacii, parfumerii a kosmetice; především díky svým zvlhčujícím, zvláčňujícím a regeneračním účinkům na pleť a vlasy je častou součástí různých pleťových masek, mastí a kosmetických krémů. Součástí tradiční čínské medicíny je užívání přípravků ze švestek ume, jejichž účinky coby antioxidantu, prostředku proti únavě, překyselení organismu, poruchám zažívání a proti bakterii \"Helicobacter pylori\" způsobující gastritidu a žaludeční vředy byly prokázány i moderními medicínskými výzkumy.\n\nCílené pěstování různých druhů slivoní zavedli v Evropě Římané, kteří se s ním setkali na svých výbojích východním směrem, především na Blízký východ a do Persie, odkud přivezli sazenice meruněk, broskví či švestek. Jejich pěstování v Mezopotámii či starověké Číně se odhaduje již na dvě tisíciletí před naším letopočtem, patří tedy k velmi starým kulturním rostlinám. Vyžadují obvykle lehčí, propustnou, hluboce humózní půdu a krom třešní či švestek též chráněné, teplé polohy. Slivoně rychle rostou a již několik let po výsadbě vyžadují vysoké dávky hnojiv. Jako základ je možné používat chlévský hnůj v množství 300 q na hektar nejméně jednou za tři roky. Minerální hnojiva se doporučují dávat v několika intervalech, zvláště v případě hnojiv s obsahem dusíku. Přihnojení dusíkem po polovině června může vyvolat špatné vyzrávání letorostů. Doporučuje se ukončit hnojení dusíkem v případě, že jsou letorosty příliš dlouhé. Je vhodné též půdu přiměřeně vápnit.\n\nOdrůdy slivoní se pro hospodářské účely jen zřídka množí generativně. Vyšlechtěné odrůdy se množí vegetativně očkováním a roubováním na řadu různých podnoží, některé původní druhy se ve školkařství množí řízkováním. V ČR je nejpoužívanější podnoží pro slivoně švestky myrobalán, neboť je značně přizpůsobivý půdním podmínkám a většina ušlechtilých odrůd slivoní s ním dobře srůstá. Také je používána Wangenheimova švestka a její kříženci. Často používanou vegetativně množenou podnoží je MY-KL-A – červenolistý myrobalán. Kříženec mezi \"Prunus cerasifera\" a \"P. cerasifera\" 'Atropurpurea'. Podnož je snadno množitelná ze zelených i dřevitých řízků. Jako podnož pro třešně a višně se používá i mahalebka.\n\n\n\n \n"}
{"id": "264700", "url": "https://cs.wikipedia.org/wiki?curid=264700", "title": "Albánská hymna", "text": "Albánská hymna\n\nHimni i Flamurit (\"Hymna o vlajce\") je národní hymna Albánie. Text byl napsán albánským básníkem Aleksanderem Stavrem Drenovou. Hymna byla poprvé publikována jako báseň v \"Liri e Shqipërisë\" (tj. Svoboda Albánie), albánských novinách, vycházejících v Sofii v roce 1912. Později byla přetištěna v Drenovově básnické sbírce \"Ëndra e lotë\" (Sny a slzy), publikované v Bukurešti. \n\nHudba k hymně byla napsána rumunským skladatelem Ciprianem Porumbescu, původně pro píseň \"Pe-al nostru steag e scris\", která byla pak s jistými úpravami zpívána v Rumunsku za komunistické éry. \n\nPůvodní název hymny, zvolený v roce 1912, byl \"Betimi mbi flamur\" (tj. Slib vlajce). V albánské ústavě je v současné době jako jméno hymny uvedeno \"Rreth Flamurit të Përbashkuar\" (doslova Spojeni kolem vlajky) podle prvního verše textu. Někdy je také užíváno obecnější jméno \"Himni Kombëtar\" (Národní hymna). \n\nHymna má dvě varianty: delší a kratší. Následuje text delší verze, druhá sloka je refrén a je opakována na konci. Kratší verze má jen první dvě sloky a opakuje poslední dva verše druhé sloky. Kratší verze je obvykle užívána při mezinárodních sportovních utkáních. Původně měla báseň ještě tři další sloky, ty ale nejsou součástí hymny.\n\n\n"}
{"id": "264705", "url": "https://cs.wikipedia.org/wiki?curid=264705", "title": "Urraca Kastilská", "text": "Urraca Kastilská\n\nUrraca Kastilská (asi 1082 – 8. března 1126) byla královna Kastilie a Leónu v letech 1109–1126, královna Galicie v letech 1109–1112, dcera krále Alfonse VI., poslední vládnoucí člen navarrské dynastie.\n\nKrálovna Urraca byla dvakrát vdaná. První manželství bylo uzavřeno v roce 1090 s hrabětem Raimundem Burgundským. Manželům se narodily dvě děti – Sancha a následník trůnu Alfons VII.\n\nRoku 1107 se Urraca stala vdovou a o dva roky později se podruhé vdala za bojovného aragonského krále Alfonse I. Již v roce 1114 bylo manželství rozvedeno, protože oba manželé proti sobě vedli otevřenou válku.\n\nZe vztahu s Pedrem Gonzálesem de Lara se Urrace narodil syn Fernando Perez Furtado, kterého královna uznala v roce 1123 za legitimního.\n"}
{"id": "264706", "url": "https://cs.wikipedia.org/wiki?curid=264706", "title": "Sovětská hokejová reprezentace", "text": "Sovětská hokejová reprezentace\n\ndále pokračuje Rusko\n\ndále pokračuje Rusko\n"}
{"id": "264710", "url": "https://cs.wikipedia.org/wiki?curid=264710", "title": "Nikolaj Robertovič Erdman", "text": "Nikolaj Robertovič Erdman\n\nNikolaj Robertovič Erdman (rusky Никола́й Ро́бертович Э́рдман, , Moskva – 10. srpna 1970, Moskva) byl sovětský dramatik a scenárista, známý především svou spoluprací s režisérem Vsevolodem Mejercholdem ve dvacátých letech 20. století. Jeho hry, zejména \"Sebevrah\" (\"Самоубийца\", 1928), tvoří v ruské literatuře přímé spojení mezi gogolovským satirickým dramatem a absurdním divadlem.\n\nPocházel z rodiny pobaltských Němců, byl vychován v Moskvě. Jeho bratr, scénograf Boris Erdman (1899 - 1960), ho uvedl do moskevských literárních a divadelních kruhů. Erdman byl částečně ovlivněn bizarně satirickou poezií Vladimíra Majakovského, jenž porušoval veškeré literární konvence. Po vypuknutí Ruské občanské války se stal dobrovolníkem Rudé armády.\n\nErdmanova první krátká báseň byla otištěna v roce 1919. Jeho nejdelší a nejoriginálnější básnickou prací je \"Autoportrét\" (1922). Jako básník se Erdman sám zařazoval mezi imažinisty, hnutí vedené Sergejem Jeseninem. V roce 1924 hrál Erdman „svědka obhajoby“ v parodickém Imažinistickém procesu. Napsal také řadu vtipných parodií, které byly hrány v moskevských divadlech.\n\nV roce 1924 nabídl Erdman Mejercholdovi svou první větší hru, \"Mandát\" (\"Мандат\"). Mladý dramatik chytře využil motiv rozvráceného manželství, aby vytvořil dílo přetékající tragickou absurditou. Erdmanova další hra, kterou napsal pro Mejercholda – \"Sebevrah\" (\"Самоубийца\", 1928), byla obecně hodnocena jako jedna z nejlepších her, napsaných v sovětském období, kritikou byla označena za „velkolepou směs směšného a vznešeného“. Hra využívá motivu fingované sebevraždy, který se v ruské literatuře občas objevuje. Toto Erdmanovo vrcholné dílo mělo složitou produkční historii. Mejercholdovy pokusy dílo inscenovat byly sovětskými úřady mařeny. Ani Vachtangovovo divadlo nedokázalo splnit požadavky cenzury. Nakonec Konstantin Sergejevič Stanislavskij poslal Stalinovi dopis, v němž Erdmana srovnával s Gogolem a poukázal na Gorkého nadšení ze hry. Povolení k inscenaci bylo uděleno, hra ale byla znovu zakázána Kaganovičovou stranickou komisí v předvečer premiéry.\n\nKdyž byla jeho kariéra dramatika zastavena, obrátil Erdman svou pozornost k filmu. Napsal scénáře k několika němým filmům, např. k filmu \"Dům na Trubné\" (\"Дом на Трубной\", 1928). Prvním zvukovým filmem, k němuž psal scénář, byla muzikálová komedie \"Celý svět se směje\" (rusky \"Весёлые ребята\", 1933). Poté, co Stanislavského herec Kačalov neuváženě recitoval Erdmanovy satirické bajky o Stalinovi na noční oslavě v Kremlu, byl Erdmanův osud zpečetěn. Byl zatčen přímo během natáčení jmenovaného filmu v Gagře (1933) a poslán do vyhnanství v Jenisejsku. O rok později byl převezen do Tomsku, kde pracoval v místním divadle. Až roku 1936 mu bylo povoleno usadit se v tehdejším Kalininu a později v Rjazani.\n\nPřestože mu nebylo dovoleno cestovat do Moskvy, Erdman ji ve třicátých letech několikrát ilegálně navštívil. Při jedné z návštěv přečetl Michailu Bulgakovovi první jednání ze své nové hry \"Hypnotizér\" (nikdy nebyla dokončena). Bulgakov byl tak nadšen jeho talentem, že žádal Stalina o svolení k Erdmanově návratu do hlavního města. Stalin žádost ignoroval. Paradoxně se film \"Volga - Volga\" (\"Волга - Волга\"), k němuž Erdman napsal scénář, stal Stalinovým oblíbeným dílem a Isaak Dunajevskij dostal za hudbu k němu Stalinovu cenu za rok 1941.\n\nPo vypuknutí druhé světové války roku 1942 byl Erdman povolán do armády, ovšem jako všichni odsouzení nenastoupil ke zbrani, ale do týlových jednotek. Údajně díky zásahu Lavrentije Berji byl v Saratově z transportu vyveden, odeslán do Moskvy a přidělen do uměleckého klubu komisariátu vnitra, tedy NKVD. Zde se setkal s řadou významných umělců, působil zde např. významný režisér Sergej Jutkevič a hudební skladatel Dmitrij Šostakovič. Seznámil se zde i s budoucím režisérem Jurijem Ljubimovem.\n\nPo válce Erdman získal zpět občanská práva, vrátil se k práci pro film a věnoval se psaní ideově nezávadných scénářů, libret k oficiálním koncertům, dokonce i k operetám. Jeho práce z této doby je považována za jakousi literární nádeničinu na společenskou objednávku. Údajně na Stalinovu objednávku vznikl film \"Smělí lidé\" (\"Смелые люди\", 1951), za jehož scénář Erdman dostal Stalinovu cenu. Věnoval se i tvorbě pro děti, některé filmy podle jeho scénářů patří k uznávaným dílům: \"Dvanáct měsíčků\" (\"Двенадцать месяцев\", 1956), \"Sněžná královna\" (\"Снежная королева\", 1957) nebo \"Čelovečka narisoval ja\" (\"Челове́чка нарисова́л я\", 1960). Jeho nejznámějším dílem z tohoto období je scénář ke kultovnímu filmu \"Mrazík\" (\"Морозко\", 1964).\n\nErdman žil v ústraní až do roku 1964, kdy jej herec a režisér Jurij Ljubimov pozval ke spolupráci s čerstvě založeným Divadlem na Tagance. Pracovali spolu na několika inscenacích a snažili se obnovit mejercholdovské tradice. Erdman zamýšlel pro Ljubimova a jeho divadlo napsat novou hru, která se měla přiřadit k jeho slavným komediím z 20. let, ale k uskutečnění tohoto plánu již nedošlo.\n\n\n\n"}
{"id": "264713", "url": "https://cs.wikipedia.org/wiki?curid=264713", "title": "Filozofická fakulta Univerzity Pardubice", "text": "Filozofická fakulta Univerzity Pardubice\n\nFakulta filozofická (FF) Univerzity Pardubice je jednou ze sedmi fakult pardubické univerzity. Vznikla z Ústavu jazyků a humanitních studií, který existoval na univerzitě již od roku 1992, v roce 1995 přejmenován na Ústav jazyků a humanitních studií. V prosinci roku 2000 byla nově vznikající fakulta akreditována a k 1. lednu 2001 pak oficiálně vznikla pod názvem Fakulta humanitních studií. V roce 2005 byla přejmenována na současný název - Fakulta filozofická. Jejím děkanem je od 1. listopadu 2019 doc. Mgr. Jiří Kubeš, Ph.D. V současné době je studium na fakultě rozděleno do tří stupňů (bakalářské, navazující magisterské a doktorské) a na fakultě studuje kolem 1300 studentů. V září 2018 získala fakulta tzv. institucionální akreditaci v oblasti historické vědy, na základě které si může nyní po dobu 10 let sama akreditovat studijní programy v této oblasti.\n\nPůvodní katedra religionistiky a filosofie byla v roce 2010 zrušena. Na jejím základě vznikly téhož roku dvě nové katedry - katedra religionistiky a katedra filosofie.\n\nOd roku 2016 je součástí Fakulty filozofické také odborné pracoviště Centrum pro etiku jako studium hodnoty člověka, které působí při Katedře filozofie. Centrum pro etiku je financováno z evropských grantů. Vedoucím centra je Mgr. Kamila Pacovská, Ph.D.\n\n\n\n\n\n"}
{"id": "264718", "url": "https://cs.wikipedia.org/wiki?curid=264718", "title": "Kérala", "text": "Kérala\n\nKérala (malajálamsky കേരളം, \"Kéralam,\" anglicky \"Kerala)\" je malý svazový stát v jihozápadní Indii. Na severu sousedí s Karnátakou, na východě s Tamilnádu a na západě omývají její břehy vody Arabského moře.\n\nÚzemí státu je výrazně protáhlé podél Malabarského pobřeží: pobřežní linie měří 590 km, kdežto na šířku má stát maximálně 121 km. Podél pobřeží se nacházejí písčité pláže, mangrovy, jezera s brakickou vodou a rýžoviště. Ve vnitrozemí terén stoupá k pohoří Západní Ghát, kde leží nejvyšší hora Kéraly Anamudi (2695 m). Nejdelší řeka státu Perijár měří 244 km. Největším jezerem je Vembanad (2033 km²). Kérala má vlhké tropické podnebí, které silně ovlivňují sezonní monzuny.\n\nHustota osídlení činí 819 obyvatel na kilometr čtvereční, což je po Biháru a Západním Bengálsku nejvíce v Indii. Největším městem je Tiruvanantapuram, který má 750 000 obyvatel a s aglomerací 1 680 000. Oficiálním jazykem je malajálamština, kterou uvádí jako mateřštinu 96,7 % obyvatel státu, menšiny tvoří Tamilové a Tuluové a Adivasiové. Hinduismus vyznává 56 % obyvatel, islám 24 % a křesťanství 19 % (Kérala je centrem křesťanů sv. Tomáše, tj.: Syromalabarské katolické církve, Syromalankarské katolické c., Syromalabarské církve Mar Thoma a obou jakobitských církví) . Žije zde také starobylá skupina Židů (Mizrachim), ale většina z nich se odstěhovala do Izraele.\nPo získání indické nezávislosti v roce 1947 patřily části dnešní Kéraly pod stát Madrás, který kromě nich zahrnoval území dnešního Tamilnádu, pobřežní části Ándhrapradéše a severní Karnátaku. Bývalé knížecí státy (vazalové Britů) Tiruvitánkúr a Kočči byly 1. 7. 1949 spojeny do teritoria Tiruvitánkúr-Kočči, které bylo 1. 1. 1950 uznáno jako svazový stát. Ve druhé polovině padesátých let byly hranice států upraveny podle jazykových hledisek. Několik okrsků Tiruvitánkúru-Kočči přešlo pod správu Tamilnádu, z druhé strany byl připojen Malabárský okres a okrsek Kásargód. Nový stát se jmenoval Kérala a oficiálně vznikl 1. 11. 1950. Název je odvozen od starověké dynastie Čérů.\n\nRozhodující vliv na kéralskou politiku má koalice Levicová demokratická fronta, v níž je hlavní silou Komunistická strana Indie (marxistická). Komunisté poprvé vyhráli volby v roce 1957 a od té doby devětkrát obsadili post předsedy vlády, od roku 2011 jsou v opozici. Zavedli řadu sociálních programů, vždy však respektovali politickou a ekonomickou pluralitu.\n\nKérala má nejvyšší index lidského rozvoje z indických států. Je zde nejvyšší střední délka života, gramotnost přesahující 95 % a nejnižší přírůstek obyvatelstva.\n\nEkonomika je založena tradičně na rybolovu a zemědělství: pěstuje se rýže setá, palma kokosová, kardamovník obecný, pepř černý a vanilka. Významný je chov domestikovaných slonů. Vyrábí se kokosové textilní vlákno, těží se ilmenit a bauxit. Vláda investuje do rozvoje moderních technologií: v Tiruvanantapuramu se nachází největší IT park v Indii. Rozvíjí se turistický ruch. Významným zdrojem příjmů jsou platy více než dvou milionů obyvatel Kéraly, kteří pracují v bohatých státech Perského zálivu.\n\nKérala se dělí na 14 okresů (malajálamsky ജില്ല \"džilla,\" pl. ജില്ലകള്‍ \"džillakal,\" anglicky \"district,\" pl. \"districts).\"\n\n\n"}
{"id": "264724", "url": "https://cs.wikipedia.org/wiki?curid=264724", "title": "Mezi nebem a zemí", "text": "Mezi nebem a zemí\n\nMezi nebem a zemí (1991) je první album české folk-rockové skupiny Otcovy děti a jediné, které vyšlo během její existence. Druhé album \"Noc a den\" skupina vydala v roce 1993 ve velmi malém nákladu a oficiálně vyšlo až v roce 2003, deset let po jejím rozpadu.\n\nAlbum \"Mezi nebem a zemí\" vyšlo v roce 1991 a v reedici v roce 1999. V druhém vydání byly ke 14 písním alba přidány ještě dvě, které vyšly v roce 1991 na SP \"Já jsem s tebou / Procházím se krajinou\".\n\nPísně \"Jak to všechno pěkně roste\" a \"Stáda\" kapelník Jarda Svoboda zpívá i se svou současnou skupinou Traband (mimo jiné vyšly obě na DVD \"10 let na cestě\").\n\n\n\n"}
{"id": "264727", "url": "https://cs.wikipedia.org/wiki?curid=264727", "title": "Prosinec 2007", "text": "Prosinec 2007\n"}
{"id": "264729", "url": "https://cs.wikipedia.org/wiki?curid=264729", "title": "Noc a den", "text": "Noc a den\n\nNoc & den (2003) je druhé a poslední album folkrockové kapely Otcovy děti. Skupina ho vydala ve velmi malém nákladu v roce 1993, oficiálně vyšlo až deset let poté u Sisyfos Records obohaceno dvěma písničkami původně z desky kapely Znouzectnost a jejich přátel \"ZNC uvádí své hosty na vlnách radia BLA BLA PLUS\". Krátce po nahrání alba skupina ukončila svoji činnost.\n\nKapelník Jarda Svoboda i po letech hodnotí toto album jako své nejlepší.\n\nPíseň \"Nezdárný syn\" přešla do repertoáru Svobodovy současné kapely Traband (vyšla znovu na albech \"O čem mluví muži\" a \"10 let na cestě\").\n\n\n\n"}
{"id": "264730", "url": "https://cs.wikipedia.org/wiki?curid=264730", "title": "Kubáň (řeka)", "text": "Kubáň (řeka)\n\nKubáň ( a [\"Kubaň\"], adygejsky \"Псыж\" [\"Psyž\"], ve starověku ) je řeka v Karačajevsko-Čerkesku, ve Stavropolském a v Krasnodarském kraji a v Adygejské republice v jižním Rusku, která protéká stejnojmenným regionem. Je dlouhá 906 km od pramenů Ullukamu, přičemž vlastní \"Kubáň\" měří 870 km. Povodí řeky má rozlohu 57 900 km².\n\nVzniká soutokem řek Ullukam a Učkulam, které stékají z ledovce Ullukum na svazích Elbrusu ve Velkém Kavkaze. Od soutoku zdrojnic až k městu Něvinnomyssk teče převážně v hluboké a úzké soutěsce, má velký spád a překonává mnohé peřeje. U Něvinnomyssku byla vybudována přehrada, ze které je odváděna voda do Něvinnomysského kanálu.\nNa středním toku nad soutokem s Labou teče v široké dolině s terasovitými úbočími. Poté, když se řeka stáčí na západ, objevuje se na levém břehu úval, který u Usť-Labinsku dosahuje šířky až 4 km. Koryto je v těch místech značně členité, vyskytují se v něm mělčiny a říční prahy, často se dělí na jednotlivá ramena.\n\nPod ústím Laby má řeka značně vyšší průtok a okolní úval se ještě více rozšiřuje, když u železniční stanice Varenikovskaja dosahuje až 20 km, aby se pak směrem k ústí opět zúžil na 3 až 4 km. Koryto je v některých svých úsecích vyzvednuto nad okolní terén a obehnáno hrázemi. Mezi ústími řek Laba a Afips se nacházejí Adygejské rákosiny o rozloze 300 km². Pod ústím Afipsu na ně navazují Zakubáňské rákosiny o rozloze 800 km². Ve vzdálenosti 116 km od ústí se odděluje pravé rameno Protoka o délce 130 km. Rozloha oblasti ústí řeky je 4300 km². Hlavní tok ústí do Těmrjuckého zálivu Azovského moře. Ještě na konci 19. století hlavní rameno končilo v Černém moři, ale po prohloubení ramen vedoucích do Azovského moře, už z něj voda do Černého moře nedotéká.\nVšechny velké přítoky ústí zleva – Malý, Velký Zelenčuk, Urup, Laba, Belaja, Pšiš.\n\nZdroj vody je smíšený, přičemž na horním toku převládá ledovcový a vysokohorský sněhový (49 %) a následují dešťový 27 % a podzemní 21 %. U Krasnodaru se zastoupení těchto tří zdrojů vody vyrovnává na 32 %. Pro řeku je charakteristické protáhlé letní období zvýšených vodních stavů, kdy dochází k povodním v důsledku dešťů. V zimě dochází k povodním při oblevách a také při deštích. Průměrný roční průtok vody u Krasnodaru činí 425 m³/s. Po vybudování hydrotechnických zařízení (Něvinnomysský kanál, Tščická, Krasnodarská a Šapsugská přehrada) a využitím vody na zavlažování se průtok řeky zmenšil přibližně na 30 m³/s. Průměrná kalnost vody je 682 g/m³, tudíž roční množství usazenin činí 8,4 Mt. Při ústích ramen delty a Protoky se pobřeží posunuje směrem do moře o 70 resp. 45 m ročně.\n\nNa dolním toku řeky se nachází důležitá oblast pěstování rýže. V deltě je rozvinutý rybolov (candát obecný, plotice obecná, jeseteři, podoustev říční, ouklej lesklá). Vodní doprava je možná od Krasnodaru k ústí. Na řece leží města Karačajevsk, Čerkessk, Něvinnomyssk, Armavir, Novokubansk, Kropotkin, Usť-Labinsk, Krasnodar, Těmrjuk.\n"}
{"id": "264731", "url": "https://cs.wikipedia.org/wiki?curid=264731", "title": "Jan Zápolský", "text": "Jan Zápolský\n\nJan Zápolský (maďarsky: \"Szapolyai János\", chorvatsky: \"Ivan Zapolja\") (2. února 1487 – 22. července 1540) byl uherský král v době kdy v Uhersku probíhala občanská válka, ve které si nárokoval trůn také Ferdinand I. Ferdinandovi se nakonec povedlo spoluvládnout v západním Uhersku od roku 1528. Jan za svůj úspěch vděčil velikému sebevědomí a hlavně notné podpoře Osmanské říše.\n\nJan se narodil na Spišském hradě začátkem února 1487 jako nejstarší ze čtyř potomků uherského magnáta a palatina Štěpána Zápolského a jeho druhé manželky, těšínské princezny Hedviky, dcery těšínského knížete Přemysla II. Tehdy byla údajně hodně tuhá zima, proto se tehdajší porodní baby pro značné množství sněhu nedostaly na hrad, přesto se Jan narodil bez komplikací. Již od mala Hedvika podporovala Jana v zápase o královskou korunu. Po smrti svého otce vedle získání titulu hraběte spišského stanul v čele tzv. \"národní strany\", jejímž cílem bylo, aby se po smrti Vladislava Jagellonského stal uherským králem rodilý Uher, nikoliv cizinec. Po narození královy dcery Anny v roce 1503 se Jan několikrát bezvýsledně pokusil o získání její ruky. V roce 1506 byla Anna na základě ujednání tajné jagellonsko-habsburské smlouvy přislíbena vnukovi císaře Maximiliána Ferdinandu Habsburskému, přestože Janovi političtí spojenci prosadili na sněmu, že po vymření královské dynastie nebude na uherský trůn dosazen cizinec. Uherské stavy přinutily těžce nemocného krále Vladislava, aby vyhlásil Maximiliánovi formálně válku. Situace se však změnila po narození Vladislavova jediného dědice Ludvíka Jagellonského 1. července roku 1506 a události dostaly jiný směr.\n\nJan nepřestal doufat, že získá uherskou korunu, protože Ludvík byl chatrného zdraví. V roce 1511 byl dosazen králem na místo sedmihradského vévody. Navíc jeho obliba stoupla po sňatku jeho sestry Barbory s polským králem Zikmundem I. Starým.\n\nV roce 1512 byla svolána křížová výprava proti Turkům, kteří se chystali napadnout Uhry z jihu. Této myšlenky se zhostil především dělný lid, který se přesunul do jižních Uher. Tato výprava ale skončila dříve, než mohla začít, protože sultán Selim Hrozný se dohodl na příměří. Uherští páni však zapomněli na dav, který byl ponechán napospas daleko od domova a začal se bouřit v čele s Jiřím Dóžou. Povstání se brzy rozhořelo v jižních Uhrách i Sedmihradsku.\n\nTo byla příhodná chvíle, aby Zápolský se Štěpánem Báthory a se svojí armádou přispěchal na pomoc bezmocným královským jednotkám. Jan zajal Dóžu a nechal ho symbolicky popravit na rozžhaveném trůně s rozžhaveným žezlem a korunou. Rebelie bez vůdce se rychle rozpadla a rebelové se vrátili domů. Za tento čin Jan získal titul „osvoboditel království“, nicméně král Vladislav se začal obávat Janovy moci, a proto začal jednat o nástupnictví s Habsburky.\n\nPo Vladislavově smrti v roce 1516 se Jan snažil využít nezletilosti Ludvíka a získat významné úřady, ale v Uhrách žilo mnoho nepřátel Zápolského, kteří mu neustále tyto snahy mařili a nenechali ho dosednout na gubernátorské křeslo, dokonce se přičinili o zvolení Janova dobrého přítele Štěpána Báthory palatýnem místo Jana, což toto přátelství rozvrátilo.\n\nV roce 1526 vycítil sultán Sulejman Nádherný slabost v Uhrách a znovu se objevilo na jihu osmanské nebezpečí; mladý Ludvík musel vytáhnout s narychlo sestaveným vojskem. Ke střetu došlo v bitvě u Moháče, kde byla křesťanská vojska na hlavu poražena a sám Ludvík při ústupu zahynul jako mnoho dalších šlechticů. V bitvě padl Janův bratr Jiří, Jan sám však se bitvy nezúčastnil, nedorazil včas.\n\nPo smrti Ludvíka byli dva uchazeči o uherský trůn, Ferdinand a Jan Zápolský. Jan měl velkou výhodou především v silné podpoře uherské šlechty, která nemohla Ferdinandovi odpustit, že neposkytl Ludvíkovi žádnou pomoc u Moháče (Jan i přesto, že se nezúčastnil, tak alespoň přitáhl se svojí armádou).\n\nTo zapříčinilo 10. listopadu 1526 zvolení Jana králem uherskou šlechtou. Korunovace proběhla dalšího dne a Zápolský při ní přijal jméno Jan I. Uherský. Po Janově korunovaci se ale probudila šlechta podporující Ferdinanda v čele s vdovou po Ludvíkovi Marií, sestrou Ferdinandovou, a zvolila si za svého krále Ferdinanda.\n\nKvůli řešení této situace nabídl Jan mírové jednání v Olomouci. Jako prostředník byl zvolen polský král Zikmund. Jan se nechal ukolébat a polevil v obraně. Toho využil Ferdinand, který v roce 1527 opustil jednání, vtrhl s malou armádou do Uher a po několika vítězných bitvách obsadil Budín. Jan jen stěží uprchl do Polska, kde ho zachránil jeho švagr Zikmund, který nevyslyšel Ferdinandovy prosby o Janovo vydání.\n\nPo této prohře se Jan obrátil s prosbou o pomoc na Istanbul, kde našel velkého spojence – sultána Sulejmana, který vycítil územní zisky v Evropě. Již na podzim roku 1528 se Jan mohl vrátit do Sedmihradska a později osmanští spojenci vyhnali Ferdinanda z Uher. Sulejman se zastavil až roku 1529 při obléhání Vídně, odkud musel ustoupit zpět domů. Za sultánovým vojskem ale postupovalo zpět do Uher Ferdinandovo vojsko, které opět úspěšně dobylo mnoho území. Jen Budín se mu podruhé ztéci nepodařilo.\n\nJan musel do Uher znovu pozvat sultána Sulejmana. Ferdinandovo a Sulejmanovo vojsko se potýkalo tak dlouho, až si Ferdinand s Janem uvědomili, že na tomto konfliktu zdaleka nejvíc vydělává Sulejman. Rovněž pod nátlakem polského krále Zikmunda I. Starého, o jehož nejstarší dceru se Jan již delší dobu ucházel, v roce 1538 uzavřeli mírovou smlouvu (Velkovaradinský mír). Podle jejích ujednání Uhry zůstaly rozděleny mezi Jana a Ferdinanda. Jan si zachoval doživotní titul uherského krále, ale jeho nástupcem měl být Ferdinand a jeho dědicové. Tím tedy případní Janovi potomci neměli mít práv na uherskou korunu. Místo toho se jim mělo dostat peněžního odstupného, knížecího titulu a majetků na Spiši.\n\nJiž na počátku 30. let Jan začal usilovat o ruku nejstarší dcery polského krále Zikmunda I. Starého Isabely. Tento sňatek měl zpečetit polsko-uherské spojenectví, v něž Zápolský doufal, válče proti Habsburkům. Již dříve, za panování Vladislava II. Jagellonského, provdal za Zikmunda Starého svou mladší sestru Barboru, a nyní hodlal znovu prostřednictvím sňatku vztahy mezi oběma zeměmi upevnit. Král Zikmund nebyl nakloněn tomuto manželství ze dvou důvodů: jednak nechtěl dceru provdat do země ohrožené válkou (v té době probíhala v Uhrách válka za turecké intervence), jednak se nechtěl otevřeně postavit politice Habsburků. Úporné snahy krále Jana byly zakončeny úspěchem teprve po několika letech. Zikmund vyslovil se sňatkem souhlas pod podmínkou, že mezi Janem a Ferdinandem dojde k uzavření mírové smlouvy. K tomu skutečně v roce 1538 došlo (mír ve Velkém Varadinu – viz výše). Poté se 23. února roku 1539 Jan Zápolský s nejstarší dcerou Zikmunda Starého Isabelou konečně oženil.\n\nJan byl o 32 let starší než jeho novomanželka. Ta však přece několik měsíců po svatbě otěhotněla a 7. července roku 1540 porodila v Budě syna, který dostal jméno na počest otce i děda:\n\nKrál v té době již několik měsíců pobýval v Sedmihradsku a byl v těžkém stavu – v květnu ho stihla mozková mrtvice a ochrnul na levou polovinu těla. Isabela vzhledem ke svému těhotenství nebyla o vážném stavu manželově informována. Zpráva o narození syna byla ovšem králi v rychlosti doručena; král nařídil konání oslav, jichž se osobně zúčastnil. To způsobilo náhlé zhoršení jeho stavu a vzápětí i jeho smrt (22. července 1540).\n\nJeho vdova Isabela nikterak nehodlala dodržet ustavení smlouvy z Velkého Varadinu a skutečně dosáhla jmenování jejího syna uherským králem.\n\n"}
{"id": "264734", "url": "https://cs.wikipedia.org/wiki?curid=264734", "title": "Masarykův okruh", "text": "Masarykův okruh\n\nMasarykův okruh je závodní okruh pro automobilové i motocyklové závody v Brně. Nynější okruh byl vybudován v letech 1985–1987 na katastrálním území Ostrovačic a Brna-Žebětína, přičemž start závodů je v katastru Ostrovačic. Tento okruh byl náhradou za původní městský brněnský okruh, na kterém se závodilo již od třicátých let 20. století. Každoročně se zde koná několik závodů automobilů i motocyklů, včetně nejprestižnější Grand Prix České republiky, která je zařazena do seriálu mistrovství světa silničních motocyklů, neboli MotoGP.\n\nDržitelem současného oficiálního traťového rekordu napříč kategoriemi je s časem 1:36,065 Rakušan Ingo Gerstl. Rekord zajel 10. září 2017 s historickým vozem Formule 1 Toro Rosso STR1 v rámci závodu série BOSS GP.\n\nZávody na starém Masarykově okruhu se jezdily od roku 1930 na trase Bosonohy-Nový Lískovec–Pisárky–Kohoutovice–Žebětín–Ostrovačice–Veselka–Bosonohy a jedno kolo měřilo 29,194 km. Okruh, který byl sestaven ze tří normálně používaných silnic, dokázali dělníci zbudovat za necelého půl roku. Výstavba stála téměř šest milionů korun československých a finanční záštitu nad stavbou převzala prezidentská kancelář. Už v roce 1929 souhlasil prezident Tomáš Garrigue Masaryk se žádostí, aby chystaný závodní okruh nesl jeho jméno. Při tvorbě okruhu se autoři inspirovali především německým Nürburgringem. A to přesto, že významnou iniciátorku myšlenky brněnského okruhu Elišku Junkovou, legendární automobilovou jezdkyni, postihla právě na Nürburgringu osobní tragédie, když na něm smrtelně havaroval její manžel Čeněk Junek.\n\nPrvní závod na silničním okruhu u Brna se konal 28. 9. 1930 a zahájil tak slavnou éru automobilových závodů na Masarykově okruhu v letech 1930–1937, kterých se účastnila světová elita automobilových závodníků a patřily do série Grand Prix automobilů. Velkou cenu Československa jezdily vozy slabší třídy (do 1,5 litru) na 15 kol (437,130 km), silnější na 17 kol (495,414 km). V prvním závodu zvítězil Heinrich-Joachim von Morgen na Bugatti za 4:54.13,6 hod. (průměr přes 101 km/hod.). Závodu přihlíželo více než 100 000 diváků a účastnili se jej přední světoví závodníci, mj. Tazio Nuvolari, Rudolf Caracciola a další i domácí jezdci.\n\nV III. ročníku (4. 9. 1932) poprvé startovala také žena – Francouzka Anne-Cecile Rose Itierová. Závod, který se jel za deště, však nedojela pro poruchu motoru.\n\nIV. ročníku závodu (17. 9. 1933) se účastnil rekordní počet startujících ze všech 7 meziválečných ročníků – 44 jezdců, z toho 21 v silnější kategorii. Třetího vítězství v řadě za sebou dosáhl monacký závodník Louis Chiron časem 4:50:22,8 hodin.\n\nPrvní oběť na životě si vyžádal Masarykův okruh 28.9.1934 – v ranních hodinách při neoficiálním pátečním tréninku zahynul v zatáčce u Ostrovačic slovenský jezdec Jozef Brázdil v troskách svého nového vozu Maserati 6C-34. V lesích mezi Ostrovačicemi a Žebětínem se stala další tragická událost v roce 1937. Při havárii Němce Hermanna Langa přišli o život dva diváci a jedenáct jich bylo zraněno.\nAutomobilových závodů se v meziválečném období jelo na Masarykově okruhu celkem 7 ročníků. V roce 1936 se závod kvůli organizačním problémům nekonal, neuskutečnil se už ani 8. ročník, původně plánovaný na 25.9.1938.\n\nV tomto období se jezdilo na okruhu zkráceném na délku 17,801 km a byl také změněn směr jízdy. Okruh měl 35 levých a 38 pravých zatáček, převýšení bylo 171 m.\n\n25.9.1949 se vrátila na okruh Velká Cena automobilů, kterou sledovalo tehdy rekordních 380 tisíc diváků.\nVítězem tohoto závodu se stal britský závodník Peter Whitehead na voze Ferrari. V prvním kole závodu v jedné ze zatáček nebezpečně havaroval legendární italský jezdec Giuseppe Farina, který se následující rok stal prvním vítězem seriálu formule 1. Nehoda si vyžádala dvě oběti a 10 zranění z řad diváků. Tato zatáčka dodnes nese Farinovo jméno. Jednalo se o poslední závod této kategorie v Brně, neboť do nově vzniklého ročníku formule 1 již Masarykův okruh zařazen nebyl.\n\nPři Farinově nehodě se zranil také další jezdec – thajský princ B. Bira, který zde jel už v roce 1937 – a byl převezen do brněnské nemocnice. Prince děsila vidina, že zůstane v \"rudé\" nemocnici, obával se o život, vědom si toho, co komunisté učinili zejména carské rodině. Přes odpor lékařů trval na propuštění a nechal se v noci odvézt do Vídně. Na hranicích se ale zjistilo, že nemá u sebe cestovní pas, nechal ho schovaný v hotelu za obrazem. Takže cesta zpátky do Brna pro pas a znovu na rakouské hranice. Druhý den pak z Vídně vlakem do Curychu, kde mu švýcarští lékaři potvrdili, že zranění bylo v Brně perfektně ošetřeno.\n\nV roce 1950 se na trati jela novinka v automobilovém sportu u nás – vytrvalostní dvanáctihodinový závod cestovních a sportovních automobilů. Od stejného roku se začínají na okruhu objevovat i motocyklové závody. Prvním vítězem závodu motorek dlouhého 267km (15 kol) byl ve třídě 500 cm³ Antonín Vitvar na Nortonu, který ovládl první tři ročníky. V roce 1954 se v závodě dvěstěpadesátek poprvé postavil na stupínek nejvyšší legendární František Šťastný. Ten v Brně zvítězil celkem osmkrát – dvakrát vyhrál 250 cm³, pětkrát 350 cm³ a jednou 500 cm³.\nV roce 1956 dostává další úsek Masarykova okruhu konkrétní pojmenování, kde havaroval a svým zraněním na místě podlehl německý jezdec Hans Baltisberger. Místo se nachází se kousek pod Farinovou zatáčkou při jízdě směrem do Kohoutovic od staré dálnice. Tragické drama, které se zde odehrálo, motivovalo Bohumila Hrabala k napsání sugestivní povídky „Smrt pana Baltisbergera“.\nMezi lety 1952 a 1964 se Velká cena z politických důvodů jezdila pod názvem \"Závod družby národů\".\n\nNa tradici automobilových závodu navázaly v roce 1962 monoposty Formule Junior, za jejichž volanty seděli piloti, kteří o několik roků později patřili mezi přední světové závodníky – např. Rakušan Jochen Rindt, Francouz Jean-Louis Schlesser a další.\n\nV roce 1964 byl Masarykův okruh zkrácen vypuštěním úseku přes Žebětín a již třetí podoba trati tak měřila 13,941 km. Okruh dostal nový, hrubozrnný asfaltový povrch, bílé pruhy po stranách silnice. Byly odstraněny nebezpečné předměty v jeho okolí a vybudovány byly také podchody pod silnicí pro diváky.\n\nV roce 1965 se název Masarykův okruh poprvé zapsal do kalendáře Mistrovství světa silničních motocyklů. O rok později dosahuje britský jezdec Mike Hailwood vítězství ve třech třídách – 250, 350, 500 cm³ – na motocyklech Honda. Od roku 1970 se k sólo jezdcům přidali sajdkáristé.\nV roce 1975 prodělává okruh další radikální přestavbu. Byl vynechán úsek přes Kohoutovice, Pisárky, Nový Lískovec. Délka se snížila na 10,925 km. Za výjezdem z lesa se na vrcholu ulice Žebětínská trať točila doprava na nový úsek. Následovala dlouhá, táhlá levá zatáčka na sídlišti Kohoutovice a navazovala na prudký sjezd kolem Myslivny do prostoru startu a cíle v Bosonohách.\nTyto závody se jezdily v Brně až do roku 1982, kdy přes zkrácení tratě nebyli brněnští organizátoři už dále schopni držet krok se stále přísnějšími bezpečnostními požadavky FIM. Brno zůstalo již posledním přírodním okruhem v seriálu MS a přišlo o homologaci pro tyto závody. Další rok se brněnský závod jel už jen jako mistrovství Evropy. Poslední závod na starém okruhu se jel v roce 1986.\n\nNovou kapitolu v historii brněnského Masarykova okruhu začal psát rok 1987, kdy v červnu zahájil svůj provoz speciální automotodrom o délce 5,394 km, vybudovaný v členitém terénu původních lesů poblíž osady Kývalka, vzdálené od boxů starého okruhu sotva deset kilometrů. Projekční vývoj Masarykova okruhu je pevně spjat se jménem inženýra Jaroslava Suchého.\nV sobotu 18. července 1987 se uskutečnil první závod, kterým byl motocyklový přebor Moravy. Na tuto akci navázalo společné mistrovství republiky motocyklů a automobilů.\nNa Masarykův okruh se také vrátily závody mistrovství světa silničních motocyklů, které zde od roku 1987 vynechaly pouze jeden ročník (1992).\n\nV roce 1996 byl okruh lehce upraven, přičemž jeho délka se zvýšila na 5,403 km.\n\nMezi sezónami 2007 a 2008 proběhla kompletní rekonstrukce povrchu trati. Za více než 150 miliónu korun byl zcela odstraněn starý povrch a byl nahrazen novým asfaltem.\n\nAkciová společnost \"Automotodrom Brno\" byla založena v roce 1994 a je provozovatelem závodního okruhu. Ředitelkou společnosti je od roku 2005 Ivana Ulmanová. Nejvýznamnějším podnikem, který společnost každoročně zajišťuje, je závod mistrovství světa silničních motocyklů Grand Prix České republiky. V letech 1999, 2004 a 2007 byla společnost odměněna za nejlépe organizačně zvládnutou Velkou cenu Trofejí IRTA (mezinárodní organizace jezdců a týmů), přičemž se pravidelně umísťuje mezi prvními. \n\n\nSeznam jezdců, kteří zahynuli na brněnském okruhu:\n\nToto jsou další významné mezinárodní závodní série, které se na Masarykově okruhu konaly, a seznam vítězů jejich jednotlivých ročníků:\n\n<nowiki>*</nowiki> Pouze jako mistrovství Evropy.\n\nZávod 360 km Brna (2 hodiny 30 minut).\n\n\n"}
{"id": "264736", "url": "https://cs.wikipedia.org/wiki?curid=264736", "title": "Bondi (pláž)", "text": "Bondi (pláž)\n\nBondi (IPA: , ) je nejpopulárnější pláž v Sydney. Nachází se na východním pobřeží jen sedm kilometrů od centra města v oblasti Bondi, od které má své jméno. Sama naopak dala jméno nejbližšímu okolí, čtvrti Bondi Beach.\n\nPláž je dlouhá zhruba kilometr, druhá nejdelší v jihovýchodní části pobřeží Sydney (první je Maroubra Beach) a je oblíbená pro běžnou rekreaci i pro surfaře. Každoročně ji navštíví statisíce návštěvníků, obvyklá letní návštěva představuje 40 tisíc lidí každý víkend, oblíbená je ale také o Vánocích. Přesto se současné návštěvy nevyrovnají až dvěstětisícovým davům, které se zde pravidelně rekreovaly ve 20. letech 20. století.\n\nJméno \"Bondi\" pochází z austrálského slova označujícího zvuk vln.\n\nV roce 1851 získal pláž a její okolí vydavatel listu \"Sydney Monitor\" Edward Smith Hall a jeho zeť Francis O’Brien, který později pláž otevřel veřejnosti. Definitivně ji za veřejnou vyhlásila městská rada 9. června 1882. Ve 20. století ovlivnily podobu pláže Bondi a zástavby okolo ní hlavně vlny přistěhovalců, především uprchlíků před nacistickým holocaustem. Židé z Německa, Ruska, Československa i dalších zemí obsadili uvolněné domy po místních obyvatelích, kteří je z obavy před útoky Japonců z moře opustili a přesídlili hlouběji do vnitrozemí. Pláž ale byla ve skutečnosti zasažena z moře pouze jednou a útok nezpůsobil velké škody. Ke konci 20. století se ze čtvrti Bondi Beach kolem pláže stala jedna z nejprestižnějších a nejdražších adres v Sydney.\n\nSurfing lze provozovat na různě obtížných úsecích. Zatímco na severu je náročnost nízká, na jihu pláže ji zvyšuje zpětný proud zvaný \"Backpackers Express\" (\"Batůžkářský expres\"). Bezpečnost pláže zajišťuje v létě i podvodní síť proti žralokům.\n\nKaždoročně na pláži Bondi končí 14 km dlouhý rekreační běžecký závod \"City to Surf\" (\"Z města k surfu\"), jehož se účastní na 60 000 běžců. Koná se tu i \"Flickerfest\", největší australský festival krátkých filmů a největší světové sochařské setkání pod otevřeným nebem \"Sculpture by the Sea\"\n\nNa pláži Bondi byl už v roce 1906 založen Bondi Surf Life Saving Club, jeden z prvních záchranářských klubů na světě. V roce 1929 vznikl také plavecký klub Bondi Icebergs.\n\nV roce 2000 se pláž Bondi stala jedním z dějišť soutěží Letních olympijských her. Byl tu vybudován montovaný stadion pro plážový volejbal s kapacitou 10 000 míst. Pláž dostala kvůli své popularitě přednost před jinými sydneyskými plážemi – nedalekou Coogee a vzdálenější Manly. Záměr vybudovat stadion na tomto místě původně vyvolal odpor ekologů i místních obyvatel, někteří se dokonce pokoušeli svou přítomností zabránit výstavbě stadionu. V průběhu Her si ale místo získalo oblibu mezi sportovci díky skvělé atmosféře. Brzy po skončení Her byl stadion podle původních dohod rozebrán a v současnosti jsou místními úřady všechny míčové hry na pláži – včetně plážového volejbalu – zakázány.\n\n"}
{"id": "264745", "url": "https://cs.wikipedia.org/wiki?curid=264745", "title": "Chodská Úhlava", "text": "Chodská Úhlava\n\nChodská Úhlava je levostranný přítok Úhlavy. Délka toku činí 17,0 km Plocha povodí měří 79,9 km². \n\nPramení v Královském hvozdu ve výšce 1000 m n. m., do Úhlavy ústí u Úborska v 427 m n. m. Má délku 17,0 km. Na začátku svého toku tvoří česko-německou hranici.\n\nPrůměrný průtok Chodské Úhlavy u ústí činí 0,74 m³/s.\n\n"}
{"id": "264748", "url": "https://cs.wikipedia.org/wiki?curid=264748", "title": "Třešeň", "text": "Třešeň\n\nTřešeň může znamenat:\n\nJako třešeň se někdy označuje i\n\n"}
{"id": "264755", "url": "https://cs.wikipedia.org/wiki?curid=264755", "title": "Jumpin' All Over the World", "text": "Jumpin' All Over the World\n\nJumping All Over The World je třinácté studiové album německé skupiny Scooter. Bylo vydáno v roce 2007 a obsahuje 13 skladeb. Styl postupně přechází od jumpstyle k happy hardcore a končí hardstylem.\n\nBritská verze alba obsahuje jednu bonusovou píseň, \"Jump That Rock!\", která je předělávkou písně \"Whatever You Want\" od Status Quo z roku 1979, a originální verze písně \"I'm Lonely\" je nahrazena radio editem.\n\nLimitovaná edice obsahuje druhé CD s 20 singly.\n\n\n\n\n\n\n\n\n\n\n"}
{"id": "264756", "url": "https://cs.wikipedia.org/wiki?curid=264756", "title": "Jumping All Over the World", "text": "Jumping All Over the World\n\nJumping All Over the World (Skákání po celém světě) je píseň německé skupiny Scooter z alba Jumpin' All Over The World z roku 2007. Jako singl vyšla píseň v roce 2008. Píseň vzorkuje píseň \"A Glass Of Champagne\" od popové skupiny Sailor, z alba \"Trouble\" z roku 1975. Druhá strana B, \"B.O.B.\", vyšla pouze na německé verzi singlu. HPV je nazpíván Rickem J. Jordanem.\n\n"}
{"id": "264759", "url": "https://cs.wikipedia.org/wiki?curid=264759", "title": "Veliký znak republiky Československé", "text": "Veliký znak republiky Československé\n\nVeliký znak republiky Československé byl jedním ze státních symbolů Československé republiky v letech 1920 až 1938. Byl zaveden zákonem Národního shromáždění republiky Československé z 30. března 1920, číslo 252/1920 Sb.\n\nVeliký znak byl zaveden, spolu s Malým a Středním znakem, Zákonem č. 252/1920 Sb. ze dne 30. března 1920. Používání tohoto znaku bylo vyhrazeno Národnímu shromáždění a prezidentu republiky. \nZnak byl umístěn na vlajce prezidenta republiky používané v letech 1920 až 1939, ale také v poválečných letech 1945 až 1960, což je paradoxní, neboť po druhé světové válce přišla ČSR o území Podkarpatské Rusi, ale její znak byl stále součástí Velikého znaku na vlajce prezidenta republiky.\n\nVeliký znak republiky Československé se skládá ze dvou štítů – předního a zadního.\n\nNa předním štítu je znak Čech: na červeném štítě stříbrný dvouocasý lev ve skoku, se zlatou korunou a zbrojí.\n\nZadní štít je rozdělen na sedm polí třemi vodorovnými pruhy tak, že vrchní dva pruhy jsou rozděleny na dvě pole a spodní na tři pole.\n\nV horním (heraldicky) pravém poli je znak Slovenska: na červeném štítě tři modré vrchy, na prostředním z nichž stříbrný patriarší kříž. V levém horním rohu znak Podkarpatské Rusi: štít polcený, v pravé části modré pole s třemi zlatými břevny; v levé části stříbrné pole se stojícím červeným medvědem.\n\nVe středním pravém poli je znak Moravy: na modrém štítě stříbrně a červeně šachovaná orlice se zlatou korunou a zbrojí (moravská orlice). Ve středním levém poli znak Slezska: na zlatém štítě zlatě korunovaná černá orlice s červenou zbrojí a stříbrnou pružinou zakončenou jetelovými trojlístky a uprostřed zdobenou křížkem.\n\nV dolním pravém poli je znak Těšínska: na modrém štítě zlatá orlice. V dolním prostředním poli znak Opavska: červeně a bíle polcený štít. V dolním levém poli znak Ratibořska: polcený štít, v pravé části modré pole se zlatou korunovanou orlicí; v levé části polcené bílé a červené pole.\n\nPo pravé i levé straně zadního štítu stojí zlatý dvouocasý korunovaný lev. Štítonoši stojí na lipových ratolestech, pod nimi je stuha s nápisem \"„Pravda vítězí“\".\n\nOficiální popis Velikého znaku podle Zákona č. 252/1920 Sb. ze dne 30. března 1920, kterým se vydávají ustanovení o státní vlajce, státních znacích a státní pečeti:\n\n Jednotlivé znaky\n\n\n"}
{"id": "264763", "url": "https://cs.wikipedia.org/wiki?curid=264763", "title": "Coenraad Jacob Temminck", "text": "Coenraad Jacob Temminck\n\nCoenraad Jacob Temminck (31. března 1778, Amsterdam – 30. ledna 1858, Lisse) byl nizozemský aristokrat a zoolog.\n\nTemminck působil od roku 1820 až do své smrti v roce 1858 jako první ředitel Národního historického muzea v Leidenu. Jedno z jeho prvních významnějších děl \"Manuel d'ornithologie, ou Tableau systematique des oiseaux qui se trouvent en Europe\" (1815) byla standardní práce s tematikou evropského ptactva na mnoho let. Zdědil velkou sbírku ptactva od svého otce, který dlouhá léta působil jako pokladník Holandské východoindické společnosti.\n\nTemminck byl také autorem děl \"Histoire naturelle générale des Pigeons et des Gallinacées\" (1813–1817), \"Nouveau Recueil de Planches coloriées d'Oiseaux\" (1820–1839) a významně přispěl k dílu Philippa Franze von Siebolda \"Fauna Japonica\" (1844–1850).\n\nV průběhu 19. století bylo na jeho počest po něm pojmenováno mnoho zvířat mezi něž patřili jak žraloci, ryby, plazi, ptáci, tak i savci.\n"}
{"id": "264765", "url": "https://cs.wikipedia.org/wiki?curid=264765", "title": "Dolní dutá žíla", "text": "Dolní dutá žíla\n\nDolní dutá žíla (: \"vena cava inferior\", ve veterinární medicíně \"v. cava caudalis\"), je hlavní žíla přivádějící do srdce odkysličenou krev z dolní poloviny těla, tj. z dolních končetin, z pánve a dutiny břišní. Vzniká spojením společných kyčelních žil (\"vena iliaca communis dextra et sinistra\"), probíhá retroperitoneálně podél páteře, vpravo od sestupné aorty, prochází bránicí skrz \"foramen venae cavae\" a vstupuje do srdce, kde ústí do pravé síně.\n\nDolní dutá žíla anastomosuje s vena azygos a žilními pleteněmi podél míchy. Žilní spojky mezi horní a dolní dutou žílou se nazývají kavokavální anastomózy.\n\n\nPoznámka: Levá gonadální a levá nadledvinná žíla se obvykle vlévají do levé ledvinné žíly (\"v. renalis sin.\").\n"}
{"id": "264775", "url": "https://cs.wikipedia.org/wiki?curid=264775", "title": "Slíva (rozcestník)", "text": "Slíva (rozcestník)\n\nSlíva může být:\n\n\n"}
{"id": "264784", "url": "https://cs.wikipedia.org/wiki?curid=264784", "title": "Pobřišnice", "text": "Pobřišnice\n\nPobřišnice, lat. peritoneum je tenká, lesklá i průsvitná blána, která vystýlá dutinu břišní a část dutiny pánevní a obaluje většinu orgánů zde uložených. Pobřišnice společně s pohrudnicí a osrdečníkem patří mezi tzv. serózy, blány tvořené tenkou vrstvou pojivové tkáně a jednobuněčným mezotelem, které se vyvinuly jako ohraničení původní pravé tělní dutiny, coelomu.\n\nPoněvadž povrch pobřišnice stále je slizký a kluzký, je posun břišních i pánevních útrob o sebe i o stěny břišní velice usnadněn, což platí jmenovitě o pásmu zažívacím.\n\nOd břišních stěn odbočuje zvláště vzadu a nahoře k útrobám v podobě rozmanitých blan, vazů i okruží, vížíc takto útroby k pevnějším i stálejším částem stěn břišních a přivádí jim zároveň příslušné krevní cévy, míznice i nervy. Od dolního většího oblouku žaludkového pak táhne se dolů přes příčný tračník tlustého střeva i přes kličky tenkého střeva největší volná blána pobřišnicová, tzv. předstěra (\"epiploon\" či \"omentum\",), vkládající se jako jakási vložka ochranná mezi útroby břišní a přední nejneklidnější čásť břišních stěn. Na mnohých místech, zvláště tam, kde táhne se pobřišnice přes rozmanité štěrbiny nebo choboty mezi jednotlivými břišními útrobami, hromadí se s velikou oblibou podpobřišnicový tuk, jenž také vrůstává do rozmanitě upravených výrůstků pobřišnicových, tzv. \"appendices epiploicae\", kteréž shledáváme hlavně při pobřišnicovém povlaku tlustého střeva.\n\nNejčastějším onemocněním pobřišnice je vodnatelnost č. ascites. Nejblíže se řadí zánět prudký a vleklý (viz Peritonitis).\n\nNepoměrně vzácnější jest tuberkulóza, zjevující se ve formě miliární a infiltrované. Miliární tuberkulóza se vyskytuje vedle miliární erupce četných jiných útrob, zvlášť syrovatečních plen, je způsobena bacily oběhem krevním rozvlečenými. Vleklá infiltrovaná tuberkulóza je přivoděna infekcí z genitálního ústrojí muže i ženy, neb se druží k tuberkulóze střevní, tuberkulóze žláz okružních i retroperitoneálních, výjimečně jde o zavlečení nákazy ze vzdálených ústrojí, např. plic. Jak miliární tak i infiltrovaná forma provázeny bývají vlákninovým zánětem nebo zánětlivým výronem do dutiny pobřišničné (\"peritonitis tuberculosa\") a poslednímu bývá nezřídka přimíšena krev (zánět hemorrhagický).\n\nTehdy, kdy miliární erupce jest povšechná a účastní se jí také pobřišnice, příznaky jí přivozené mají dosah podřízený, nevystupujíce ostatně přesně v popředí jako při formě, která se obmezuje na samotné peritoneum nebo serosní pleny. Poznání tuberkulózy pobřišnice nebývá při samém počátku snadné. Při miliární formě zároveň s bolestmi v břiše, bolestivostí stěn břišních, s dávením, průjmy nebo zácpou dojde k zánětlivému výronu, jehož množství zřídka dospívá k té výši, aby konána býti musila punkce. Výron prodlením doby z části neb úplně se vyvstřebá a dojde ke srůstání přepony se stěnou břišní a střevními kličkami. Srostěním opouzdřuje se výron vybývající v podobě cyst a toto opouzdření, jakož i zkušenost, že opona, která se smršťuje po tvrdý příčný pruh, stěnami břišními prohmatána býti může, zajišťují diagnózu této formy, mnohdy i zánětlivý výron do obou pleurálních vaků, do osrdečníku a nezřídka i hemorrhagický ráz exsudátu. Miliární erupci většinou provází atypická horečka, nechutenství, průjmy, rychlé klesání sil. Forma vleklá počíná se rovněž miliární erupcí, ale ohraničené východiště bacillární infekce přináší s sebou, že jen pozvolně se vyvíjí a šíří. Tím se stává, že tuberkulosní uzlíky pozvolně vyrůstají ve veliké bakule, pláty a infiltráty, které se zjevují na nástěnném peritoneu, přeponě, na okruží, povrchu kliček střevních i na samé bránici, na povrchu jater a sleziny.\n\nTaké vleklá tuberkulosa pobřišnice provázena bývá vlákninovým zánětem a zánětlivým výronem do dutiny břišní. Aby zepředu počínala týmiž naléhavými jevy jako forma prudká, nebývá často; ale většinou se vyvíjí skrytě s nepatrnými bolestmi, se skrovným podrážděním útrob zažívacích; meteorismus, edém stěn břišních, ascites, sešlost nemocného a nepravidelná, zřídka jen prudká horečka vedou k diagnóze. Vystřebá-li se výron samovolně, ale také tehdy, kdy veliký není, můžeme břišními stěnami vyhmatati pláty a infiltráty, ztluštění přepony. Vlákninový zánět končí srůstem jednotlivých kliček střevních mezi sebou, s přeponou, stěnami břišními; neb vede ke srůstu jater a sleziny s bránicí, k cystosnímu opouzdření výronu, zúžení střeva atd. Podle toho mění se také fyzikální nález a zvlášť poklep dává jevy, jichž při volném ascitu dutiny břišní neshledáváme. Prognosa miliární tuberkulózy je nepříznivá, při vleklé naděje na polepšení i vyhojení jest odůvodněna.\n\nRakovina pobřišnice zjevuje se ve formě miliární i bakulové; ona jest vzácna jako prvotní onemocnění, za to tím častější jako podružné. Ale i bakulová forma jest obyčejně podružnou, jevící se v průběhu rakoviny žaludeční, střevní, jaterní a děložní. Po své struktuře prvotní i podružná forma jest buď \"scirrhus\" neb \"encefaloid\" nebo kolloidní rakovina. Prvotní se vytváří zvlášť v posledním tvaru a pak nabývá ohromných rozměrů, zabírajíc přeponu, \"mesenterium\" i největší čásť \"peritonea\". Břicho nabývá obrovských rozměrů, jehož stěnami hrbolatý povrch infiltrátu může být prohmatán. Podružná rakovina zjevuje se v podobě roztroušených bakulí rozmanité velikosti, které pozvolně splývají ve veliké infiltráty. Rakovina provázena bývá hyperplastickým zánětem a výronem do dutiny břišní – týž jest čirý i haemorrhagický; jako při tuberkulóze vede zánět ke srůstání \"peritonea\" s útrobami břišními, ke srůstu kliček, k neprůchodnosti střevní. Je-li výron skrovný, můžeme stěnou břišní vyhmatati tvrdé, hrbolovité nádory. Časem vybují novotvar přirozenými dučejemi stěn břišních, zvlášť pupkem a otvory tříselnými.\n\nSarkom pobřišnice utváří se většinou stejným způsobem, bakule i infiltráty bývají většinou velmi mohutné. Častěji nežli v plících vyskytuje se na peritoneu \"aktinomykosa\". Infekce přihází se ze střeva nebo pochází z dutiny ústní, z které retrofaryngeálním, retropleurálním a retroperitoneálním pojivem šíří se posléz až na pobřišnici. Při prvotním onemocnění střeva tvoří se drobné žlutavé uzliny ve sliznici střevní, které z drobných trsů \"aktinomykotických\" se skládajíce do hlubších vrstev střeva se rozbujejí a posléz i peritoneum zasáhnou. Na pobřišnici bujení postupuje velmi rychle a tvoří se mohutné infiltráty, které srůstají se stěnou břišní neb sousedícími útrobami. Změknutím a zhnisáním infiltrátu vznikají abscesy, které četnými píštěli provalí se skrze stěnu břišní, do střeva, měchýře, do vaginy. Ve vyprázdněném obsahu shledáváme žlutá zrna, která majíce velikost prosného zrna až hrachu skládají se z charakteristických trsů aktinomycetických.\n\nMěchožil pobřišnice je velmi vzácný, vyskytuje se vedle hlísta jaterního a ledvinového: většinou je osamocený, nepříliš veliké boubele, které když se provalí do dutiny břišní, uvolněnými skolexy zaviňují další infekci pobřišnice.\n\n"}
{"id": "264789", "url": "https://cs.wikipedia.org/wiki?curid=264789", "title": "Manifest české moderny", "text": "Manifest české moderny\n\nManifest české moderny vyšel roku 1895 v časopise Rozhledy. Byly v něm formulovány představy a požadavky nové generace umělců. Autoři, kteří ho podepsali, prosazovali individualismus v literatuře a požadovali právo na osobité pojetí tvorby. Mimo jiné mezi ně patřili F. X. Šalda, František Václav Krejčí (samotní autoři větší části textu manifestu), Antonín Sova, Otokar Březina, Josef Svatopluk Machar, Vilém Mrštík a Josef Karel Šlejhar.\n\nMladá generace spisovatelů byla bez jednotného uměleckého programu, jednotícím prvkem byl rozchod s vládnoucí politikou, nonkonformismus, polemika s představiteli politiky. Lišili se od předchozí generace, navazovali na Havlíčka a Nerudu. Pro svou vnitřní různorodost měla skupina jen krátké trvání.\n\n"}
{"id": "264791", "url": "https://cs.wikipedia.org/wiki?curid=264791", "title": "Niměřice", "text": "Niměřice\n\nObec Niměřice se nachází v okrese Mladá Boleslav, kraj Středočeský. Rozkládá se asi osm kilometrů západně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1360.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Niměřice s 845 obyvateli byly v roce 1932 evidovány tyto úřady, živnosti a obchody: poštovní úřad, telegrafní úřad, telefonní úřad, lékař, cukrovar, 4 hostince, konsum, 2 kováři, mlýn, 3 obuvníci, rolník, 2 řezníci, obchod se smíšeným zbožím, 3 trafiky, 2 velkostatky.\n\n\n\nÚzemím obce prochází silnice II/272 Lysá nad Labem - Benátky nad Jizerou - Bezno - Bělá pod Bezdězem.\n\nŽelezniční stanice na území obce není, nejblíže je železniční zastávka Krnsko (jen pro osobní dopravu) ve vzdálenosti 5 km ležící na trati 070 v úseku mezi Neratovicemi a Mladou Boleslaví. Nejbližší železniční stanicí (pro veškerou dopravu) je Mladá Boleslav hlavní nádraží ve vzdálenosti 7 km. Územím obce vede železniční trať 070 Praha - Turnov.\n\nV minulosti obcí vedla železniční trať Chotětov - Skalsko se zastávkou Dolní Cetno. Zrušená železniční trať byla jednokolejná regionální trať, původně vlečka. Provoz na vlečce byl zahájen roku 1881, veřejná osobní doprava byla provozována od roku 1897. Přepravní zatížení trati vlaky pro cestující bylo minimální, jednalo o 2 či 3 páry osobních vlaků denně. Osobní doprava byla zastavena roku 1970, trať zrušena roku 1974.\n\nV obci zastavovaly v pracovních dnech května 2011 autobusové linky Mšeno-Mladá Boleslav \"(6 spojů tam i zpět)\" a Mladá Boleslav-Doubravička \"(5 spojů tam i zpět)\" , Mladá Boleslav-Bezno-Benátky nad Jizerou \"(2 spoje tam i zpět)\" .\n\n"}
{"id": "264794", "url": "https://cs.wikipedia.org/wiki?curid=264794", "title": "DSG (převodovka)", "text": "DSG (převodovka)\n\nAutomatická převodovka DSG ( \"DSG, Direktschaltgetriebe\", \"DSG, Direct Shift Gearbox\") je moderní automatická převodovka, u které je hydrodynamický měnič točivého momentu nahrazen dvěma spojkami. Rychlé přepínání dvou spojek umožňuje bleskurychlé řazení, takže se zdá, že převodovka řadí bez ztráty výkonu.\nExistuje rozdíl mezi starší 6stupňovou DSG a novější 7stupňovou DSG převodovkou. \"Není pravda, že DSG6 má spotřebu odpovídající manuálnímu řazení.\n\nU 6stupňové DSG je spotřeba teoreticky vždy vyšší (jak u vznětových, tak i zážehových motorů) – u běžných vozů střední třídy se uvádí zvýšení spotřeby o cca 1 litr. Je to dáno spojkami, které jsou chlazeny v olejové lázni. Olej je sice účinný pro chlazení, nicméně klade odpor, který je samozřejmě ztrátou energie, a to se projeví vyšší spotřebou paliva. \nCo se týče převodovky DSG7 (sedmistupňové DSG), tak zde je kombinovaná spotřeba u benzinových motorů udávána dokonce nižší než u manuální převodovky. U naftových motorů je spotřeba uváděna téměř stejná, nebo jen nepatrně vyšší.\" Těchto výborných výsledků co do úspornosti paliva je dosaženo suchými spojkami, tedy tyto převodovky jsou bez olejové náplně.\n\nDvouspojkové převodovky jsou velice náročné na software. Elektronika zajišťuje rozjezdy (v závislosti na stlačení pedálu plynu a na rychlosti vozu spojuje a rozpojuje spojky), i samotné řazení (analyzuje jízdní styl řidiče a stav vozidla a podle toho předpřipravuje nejpravděpodobnější budoucí požadovaný rychlostní stupeň). Rozvoj převodovek typu DSG byl umožněn až vyspělou elektronikou, která umožnila ovládat řazení převodovek.\n\nAutomobilka Audi začala v modelovém roce 2007 používat pro tuto převodovku označení S tronic.\n\nDSG se skládá ze dvou dílčích převodovek. Obě dílčí převodovky jsou konstruovány jako mechanické převodovky a každé z nich náleží jedna vícelamelová spojka. Obě spojky pracují ve speciálním oleji pro automatické převodovky DSG. Jsou ovládány z mechatroniky a spínají a rozepínají podle toho, jaký rychlostní stupeň má být zařazen. První z nich spíná rychlostní stupně 1, 3, 5, (7) a zpětný chod a druhá 2, 4 a 6. Vždy je činná pouze jedna převodovka. Ve druhé je již zařazený rychlostní stupeň, ale její spojka není sepnutá. Laicky řečeno na příkladu – automobil jede se zařazeným 3. rychlostním stupněm (zařazený první převodovkou) a na druhé převodovce je již zařazený 4. stupeň a je připraven k sepnutí příslušnou spojkou, až to bude potřeba.\n\nPřevodovka předřazuje jednotlivé rychlostní stupně podle předchozí řidičovy jízdy. Pokud vůz například zrychluje na 3. rychlostní stupeň 40–60 km/hod, převodovka připraví 4. stupeň. Výhodou převodovek DSG je tedy bleskurychlé řazení, zejména při konstantní akceleraci. Nevýhodou je naopak prodleva při prudké změně jízdního stylu. Pokud automobil pomalu zrychluje např. na 4. rychlostní stupeň z nízkých otáček (1500 ot/min), převodovka připraví 5. rychlostní stupeň. Pokud řidič v tuto chvíli prudce stlačí pedál akcelerátoru, dojde k tzv. kickdownu a převodovka podřadí, aby zajistila požadovanou akceleraci. Na druhé spojce se tedy musí připravit místo 5. převodu převod 3. a to zabere postřehnutelný čas. Převodovka DSG tedy samotné přeřazení provede bleskurychle, ale liší se čas potřebný na předřazení rychlostního stupně.\n\nJelikož rozjezdy zajišťuje konvenční spojka, uvolňovaná elektronicky, první modely převodovky DSG byly obviňovány ze škubání při pomalém popojíždění, zejména v kolonách či na parkovištích. Na druhou stranu převodovka DSG nabízí mezi automatickými (i když sama je vlastně robotizovaná převodovka s dvěma spojkami) převodovkami velkou efektivitu, jelikož nedochází ke ztrátám způsobeným prokluzem měniče momentu. Jízda je velmi podobná jízdě s manuální převodovkou, jelikož kola jsou (krom přeřazování a rozjezdů) celou dobu pevně spojena s motorem.\n\n\n\n\n"}
{"id": "264799", "url": "https://cs.wikipedia.org/wiki?curid=264799", "title": "Toxocara", "text": "Toxocara\n\nŠkrkavky rodu Toxocara jsou střevní hlístice masožravců. Dospělci žijí ve střevě definitivního hostitele, kde se živí střevním obsahem. Larvy při svém vývoji procházejí toxokaroidním typem migrace, po pozření využívají entero-hepato-pulmonálního typu, při kterém migrují ze střeva přes játra do plic, odkud jsou vykašlávány a spolknuty, nebo přecházejí somatickou migrací do klidové fáze v orgánech či svalovině. Škrkavky proto způsobují nejen záněty střeva, ale i postižení dalších orgánů.\n\nJako paratenický hostitel může škrkavkám sloužit řada dalších savců včetně člověka, a někteří bezobratlí.\n\n"}
{"id": "264802", "url": "https://cs.wikipedia.org/wiki?curid=264802", "title": "Hlubinná psychologie", "text": "Hlubinná psychologie\n\nHlubinná psychologie je soubor psychologických směrů, které však mají jedno společné: snaží se za běžnými projevy našeho prožívání, usilování a jednání najít hlubší vrstvu skrytě působících činitelů, které ovlivňují naše vnější projevy. Těmito činiteli mohou být dřívější zážitky, které jsme si nechtěli připustit a potlačili je. Zejména v dětství může být potlačování takových citů a pohnutek časté (např. ze strachu dítěte, že ztratí lásku rodičů a bude jimi odmítnuto).\n\nPotlačování projevů citů či pohnutek si na nás mohou vynucovat také v dospělosti společenské zvyklosti nebo politické poměry. Tento soubor psychologických směrů odvozuje svůj původ od rakouského psychologa Sigmunda Freuda. Vychází z klasické psychoanalýzy, analytické psychologie, individuální psychologie a neopsychoanalýzy. Pro vývoj psychologie měla hlubinná psychologie velký význam. Mezi nejvýznamnější představitele hlubinné psychologie patří Sigmund Freud, Carl Gustav Jung a Alfred Adler.\n\nDo hlubinné psychologie spadá více psychologických směrů.\n\nPsychoanalýzu založil Sigmund Freud (1856-1939), který zkoumal vztah mezi minulými zkušenostmi člověka a jeho současnými problémy (upozorňuje tím na vliv nevědomí na chování člověka). Vyvinul také psychoterapeutickou metodu psychoanalýzy = léčebné metody, která má za úkol odstranit psychické poruchy, zejména neurózy. Vychází z toho, že psychika pracuje s konstantní energií - musí dojít k jejímu vybití přirozenou cestou - pokud tak není učiněno, vznikají traumata, která je třeba léčit. Podstatou psychoanalýzy je převedení těchto traumat z nevědomí do vědomí. Probíhá přirozenou formou na základě řízeného dialogu pacienta s psychoanalytikem. Podle Freuda je člověk vystaven pudům jako základním determinantům svého chování a to zejména pudu sexuálnímu, agresivnímu či pudu sebezáchovy. Dále tvrdil, že nevědomí má klíčový vliv na naše chování. Mezi důležité ukazatele nevědomých procesů patří sen, tzv. freudovské přeřeknutí, vtip a tzv. chybné úkony. Freud definoval jeden z prvních modelů struktury osobnosti: ego (vědomé já) filtruje požadavky id (pudové části osobnosti) a superega (nadjá, morálka a svědomí získaného výchovou). Zabýval se také teorií snů - do nich podle Freuda člověk promítá své neukojené touhy a přání, protože je oslabena cenzura ega vůči id.\n\nAnalytickou psychologii založil Carl Gustav Jung (1875-1961), když vytvořil teorii o kolektivním nevědomí lidstva, jež je souborem tzv. archetypů (archetypy jsou předobrazy jsou chápány jako univerzální symboly a podklady, ze kterých se vytvořila naše kultura). Je dále autorem bipolární typologie temperamentu, vycházející ze vztahu jedince k okolí (introverze x extraverze). Odklonil se také částečně od Freudovy teorie pudů a materialismu.\n"}
{"id": "264804", "url": "https://cs.wikipedia.org/wiki?curid=264804", "title": "Edwin Diller Starbuck", "text": "Edwin Diller Starbuck\n\nEdwin Diller Starbuck (20. února 1866 – 18. listopadu 1947) byl americký psycholog, jedním z prvních, kteří se začali zajímat o psychologii náboženství. Spolu se svým kolegou Jamesem Henry Leubou podnikl výzkum formou dotazníků, který měl poukázat na spojitosti mezi věkem člověka a náboženskými konverzemi. Výsledkem bylo zjištění, že u mladých lidí jsou možnosti náboženské konverze mnohem častější, než u lidí pokročilého věku. Jejich studie pak vyšla pod názvem (Studium psychologie náboženských jevů).\n"}
{"id": "264805", "url": "https://cs.wikipedia.org/wiki?curid=264805", "title": "Odaliska", "text": "Odaliska\n\nOdaliska (turecky \"Odalık\") byla otrokyně v sultánově paláci v Osmanské říši, která sloužila sultánovým ženám. Později se mohla ve svém postavení stát jednou ze sultánových žen. Řada odalisek pracovala v harému. \n\nSlovo se objevuje ve francouzské formě a pochází z tureckého \"odalık\", což znamená, pokojská, ze základu \"oda\" = \"komora\" nebo \"pokoj\". Rovněž může být transliterovaný \"odahlic\", \"odalisk\" nebo \"odaliq\".\n\nOdalisky byly stejně jako otroci obvykle dobrým dárkem pro sultána. Pokud byla mimořádně krásná nebo měla výjimečné nadání v tanci či zpěvu, mohla se stát konkubínou. Mohla pak sultánovi sloužit sexuálně v rámci pohlavního styku. Pokud milostný akt se sultánem vedl k narození syna, mohla se nakonec stát jednou z jeho manželek.\n\n\n"}
{"id": "264806", "url": "https://cs.wikipedia.org/wiki?curid=264806", "title": "Karyatida", "text": "Karyatida\n\nKaryatida (řecky \"καρυάτιδα\", doslova „žena z Karyai“ [u Sparty]) je socha ženy plnící nosnou nebo jen dekorativní funkci sloupu v architektuře. Název vznikl podle výročních slavností ve starověkých Karyai, při nichž ženy tančily s košíky na hlavě.\n\nKaryatidy nahrazují sloupy po stranách portálů nebo v členění fasád. Jsou oděny zpravidla do chitónu (oděv nošený v antickém Řecku pod šaty, „spodní košile“) nebo do peplu. Pokud je antropomorfizována pouze horní polovina těla, nepoužívá se termín karyatida, nýbrž herma.\n\nMužským protějškem karyatid jsou atlanti. Mezi zobrazením atlantů a karyatid je ovšem jeden výrazný rozdíl. Atlanti jsou siláci se vztyčenýma rukama, jimiž nesou tíhu, karyatidy jsou ženy bez atributů síly a tíhu nesou na hlavě. Ruce mají zpravidla podél těla, případně mohou v jedné z nich držet květinu, obětinu nebo jiný symbolický předmět.\n\nKaryatidy se poprvé objevovaly v architektuře starověkého Řecka a jejich móda se znovu navracela se stoupající intenzitou v architektuře manýristické, barokní a především klasicistní, ovšem většinou jen ve funkci dekorativních prvků.\n\n\n\n"}
{"id": "264809", "url": "https://cs.wikipedia.org/wiki?curid=264809", "title": "Palír", "text": "Palír\n\nPalír, parléř či parlíř (z fr. \"parleur\", \"mluvčí\", nověji \"polír\") byl ve středověkém řádu hutí stavebních technický i administrativní prostředník mezi mistrem a dělnictvem. Mistru, jenž jej dosazoval, byl zodpovědný za správné provádění stavby a zároveň byl mluvčím, tj. prostředníkem zaměstnaných pracovníků, tedy dělníků. Práva i povinnosti mu stanovil přesný řád. V dnešním slova smyslu se jednalo o stavbyvedoucího, vlastně tedy projektového manažera. Viz např. Petr Parléř. \n\n"}
{"id": "264826", "url": "https://cs.wikipedia.org/wiki?curid=264826", "title": "Švestka", "text": "Švestka\n\nŠvestka může být:\n\n\n\n\n"}
{"id": "264839", "url": "https://cs.wikipedia.org/wiki?curid=264839", "title": "Winnetská soustava", "text": "Winnetská soustava\n\nWinnetská soustava měla překonat nedostatky Daltonského plánu. Navrhl ji Carleton Wolsey Washburne.\n\nUčivo je standardní pro všechny žáky, čas je individuální. Žák dostane seznam učební látky na dva roky dopředu ze všech předmětů. Ovládá-li učivo, dá se vyzkoušet. Pokud neuspěje přihlásí se znovu. \n\nKaždý den je volná hodina, ve které žák dohání učivo co nestihl zvládnout. Je zde práce dvojího druhu – individuální a společná činnost ve skupině, ta není klasifikována.\n"}
{"id": "264843", "url": "https://cs.wikipedia.org/wiki?curid=264843", "title": "Zamia angustifolia", "text": "Zamia angustifolia\n\nZamie Zamia angustifolia je druh cykasu z čeledi zamiovité (\"Zamiaceae\"). Vyznačuje se podzemním vřetenovitým kmenem a nápadně úzkými listy. Vyskytuje se pouze na Kubě a Bahamách a je řazen mezi zranitelné rostliny. V českých botanických zahradách je pěstován vzácně.\n\nKmen je podzemní, vřetenovitý, až 25 cm dlouhý a 7,5 cm široký, většinou nevětvený. Listů je nejčastěji 1 až 7, jsou zpeřené, složené z asi 25 až 40 párů lístků, obloukovitě prohnuté, 50 až 100 cm dlouhé a 12 až 33 cm široké, kýlnaté. Jednotlivé lístky jsou jen 2 až 4 mm široké, dlouze zašpičatělé, někdy poněkud srpovité, nasedající na střední žebro listu po úhlem asi 45°, často na vrcholu s 1 až 3 drobnými zuby. Řapík má okrouhlý až mírně zploštělý průřez a je 14 až 28 cm dlouhý.\nSamičí šištice jsou jednotlivé, asi 6 až 9 cm dlouhé a 4 až 5 cm široké, na vrcholu s krátkou, tupou sterilní čapkou. Stopky jsou asi 2,5 až 5 cm dlouhé. Štítky sporofylů jsou 16 až 23 mm široké a 6 až 12 mm vysoké. Semena jsou hnědavá, 12 až 16 cm dlouhá, na povrchu hladká. Obal semen (sarkotesta) je za zralosti oranžovočervený.\nSamčí šištice jsou většinou jednotlivé, řidčeji až po 3, hustě plstnaté, 6,5 až 13 cm dlouhé a 16 až 25 cm široké.\n\nTento druh zamie se vyskytuje jako endemit na východní Kubě a bahamských ostrovech Eulethera a New Providence. Roste na suchých, červených vápencových půdách na otevřených stanovištích, zejména na travnatých biotopech a v řídkých borových nebo sklerofylních lesích a na jejich okrajích.\n\nKubánské rostliny byly oddělovány do samostatného druhu \"Zamia angustissima\", popsaného v roce 1851 Friedrichem Miquelem.\n\nCelkový areál tohoto druhu má výměru 9000 km. Vyskytuje se zde v řídce roztroušených, nemnohých populacích.\nV Červeném seznamu ohrožených druhů IUCN je \"Zamia angustifolia\" vedena v kategorii zranitelné druhy. Je ohrožována zejména ztrátou přirozeného prostředí, zejména přeměnou biotopů na ananasové plantáže.\n\n\"Zamia angustifolia\" je od roku 2009 pěstována v Pražské botanické zahradě v Tróji. Z jiných botanických zahrad není uváděna.\n\nV dřívějších dobách se na bahamském ostrově Eulethera získával ze stonků této zamie škrob.\n\n"}
{"id": "264847", "url": "https://cs.wikipedia.org/wiki?curid=264847", "title": "Hýlačka", "text": "Hýlačka\n\nHýlačka je plochý kopec cca 3 km jihozápadně od Tábora. Jeho vrchol, na němž se v letech 1920–2012 nacházela stejnojmenná rozhledna, dosahuje výšky 525 m. Vrchol se nachází v místní části města Tábora - Větrovy.\n\nJiž 12. února 1878 předložil prof. Martin Kolář návrh, aby místní \"Klub přátel věd a umění\", vedený Václavem Křížkem, organizoval i turistické výlety po okolí. Rozhledna ,Svobody“ na Hýlačce u Tábora (525 m n. m.) byla postavena odborem Klubu československých turistů v Táboře v roce 1920 na oslavu 500letého založení města Tábora a na pamět vzniku Československé republiky.\n\nRozhledna „Hýlačka“ byla postavena táborskými turisty v prvních letech po vzniku samostatné republiky. Táborský rodák a patriot Ing. arch. Theodor Petřík, který ji navrhl ve tvaru husitské hlásky s šestibokou kamennou základnou a strmou střechou s trámovou konstrukcí krytou šindelem. Podle stejného plánu byla v roce 1932 postavena Tyršova rozhledna u města Žamberk, protože projekt o několik let tak nadchnul Komisi pro povznesení turistického ruchu ve východočeském Žamberku, že si od jejího autora profesora Petříka vypůjčila plány, podle kterých vystavěla kopii táborské Hýlačky. \n\nNa slavnostním otevření 4. června 1920, kdy se zde sešlo na 550 návštěvníků, byla pojmenována „Rozhlednou svobody“. Původně se jmenovala Svoboda, protože o její stavbě rozhodli turisté v roce 1918, po vzniku samostatného Československa. Časem jí ale zůstalo jméno po kopci, na kterém stojí. Celkem pouhých 18m vysoká rozhledna nabízela rozhled z výšky cca 14m, a protože vrch Hýlačka byl původně holý, byla tato výška pro rozhled dostatečná. Na vyhlídkový ochoz vedlo 57 schodů. Táborská rozhledna byla postavena nákladem 45 000 Kč za podpory řady mecenášů a obce Větrovy, která věnovala pozemek i kámen. Pata rozhledny je ve zcela stejné nadmořské výšce jako samotný vrcholek 73 metrů vysoké věže táborského kostela a Tábor je tak z vyhlídkového ochozu doslova jako na dlani. Ve druhé světové válce zabrali Hýlačku němečtí okupanti a využívali ji jako pozorovatelnu protivzdušné obrany.\n\nPo skončení německé okupace (1939–1945) a po opravě odborem KČT v roce 1946 byla znovuotevřena a sloužila veřejnosti v letech 1946–1967. Svému účelu sloužila do roku 1967, kdy byla pronajata Svazarmu. Ten ji uzavřel a zřídil zde radiostanici. V roce 1990 byla vrácena do majetku Klubu českých turistů. Po značných opravách a odtěžení stromů, které bránily výhledu severním směrem na město Tábor, ji opětovně zpřístupnil. Od 5. května 1991 byla věž rozhledny „Hýlačka“ opět vyhledávaným cílem turistů. V říjnu 1995 prohlásilo ministerstvo kultury ČR rozhlednu za kulturní památku.\n\n1. ledna 2012 k ránu rozhledna vyhořela a následně část její konstrukce musela být stržena, jelikož hrozilo její zřícení. Na místě zasahovaly kolem 6. hodiny ranní čtyři cisterny táborské profesionální jednotky a dobrovolných hasičů. Přesnou příčinu požáru policisté ani hasiči nezjistili ani po 16 měsících od události. 7. června 2012 byla zrušena památková ochrana rozhledny.\n\nDne 12. ledna 2012 zahájil Klub českých turistů sbírku na výstavbu nové rozhledny. V roce 2012 se uskutečnila architektonická soutěž o novou podobu rozhledny. Zvítězil v ní návrh betonové stavby, avšak kvůli pořizovací ceně byl v květnu 2013 KČT upřednostněn projekt vzdušné ocelové konstrukce, který v soutěži obsadil 3. místo. S výstavbou bylo započato v březnu 2015 a celá stavba byla slavnostně otevřena 1. srpna 2015. \n\nCelková výška ocelové rozhledny s dvojicí sloupů je 35,6 m. Na vyhlídkovou plošinu ve výši 25 m vede devítiramenné schodiště se 136 schody. Vstup je bezobslužný přes turniket za 20,- Kč v létě 9-18 hod, v zimě 9-16 hod.\n\n- konstrukce: dřevěná trámová<br>\n- krytina: původně šindel, od roku 2004 byla nová cembritová<br>\n- schody: sedm kamenných u vstupu, 50 dřevěných uvnitř<br>\n- výška stavby: 18 metrů<br>\n- vyhlídková plošina: v 15 m, zasklená<br>\n\nNadmořská výška paty stavby byla 525 m n. m., vyhlídková plošina se nacházela ve výšce 540 m n.m. a bylo z ní vidět krásně město Tábor; vzdušnou čarou je 3 000 m vzdálené centrum Starého města, Žižkovo náměstí (450 m n. m.) s nejvyšší kostelní věží v celých jižních Čechách (77,80 m).\n\nRozhledna byla přímo v obci-osadě Větrovy snadno dosažitelná; přístupná celé léto, o víkendech otevřena 9:30-17:00 hod., klíč na požádání půjčoval po zaplacení vstupného správce žijící asi 300 metrů od rozhledny (čp. 71), plánek byl na rozhledně. Nejlepší rozhled z vrcholu byl severním směrem – na město Tábor a Votickou vrchovinu s Javorovou skálou.\n\nDostupnost:\n\n\n"}
{"id": "264850", "url": "https://cs.wikipedia.org/wiki?curid=264850", "title": "Hvězda (Krkonoše)", "text": "Hvězda (Krkonoše)\n\nHvězda (959 m, německy \"Stefanshöhe\") je hora ve Vilémovské hornatině, nejzápadnější části Krkonoš. Nachází se v okrese Jablonec nad Nisou, zhruba 4 km východně od Tanvaldu, na katastru Příchovic, místní části obce Kořenov. Prochází jí rozhraní Chráněné krajinné oblasti Jizerské hory a Krkonošského národního parku. Na vrcholu je vybudována 24 metrů vysoká kamenná rozhledna \"Štěpánka\" z roku 1892.\n"}
{"id": "264852", "url": "https://cs.wikipedia.org/wiki?curid=264852", "title": "Hvězda (letohrádek)", "text": "Hvězda (letohrádek)\n\nLetohrádek Hvězda () je renesanční letohrádek v oboře Hvězda v Praze-Liboci, vzdálený asi 7 km západně od středu města v městské části Praha 6. Je originálním příkladem české renesanční architektury.\n\nOboru Hvězda v lese \"Malejově\" nad vsí Liboc zřídil roku 1530 král Ferdinand I., který ji později nechal obehnat zdí. Tehdy byla ještě zvána prostě \"Nová královská obora\". \n\nLetohrádek Hvězda byl postaven v letech 1555 až 1558 podle plánů králova mladšího syna, rakouského arcivévody Ferdinanda Tyrolského, dlouholetého místodržícího v Čechách. Ferdinand Tyrolský sám položil základní kámen k letohrádku 27. června 1555. Stavbu prováděli nejprve Juan Maria Avostalis del Pambio a Giovanni Lucchese, po nich Hans Tirol a Bonifác Wolmut.\n\nLetohrádek byl v roce 1952 přestavěn a do roku 1996 zde bylo Muzeum A. Jiráska a M. Alše. V roce 1962 byl zařazen na seznam národních kulturních památek.\n\nU příležitosti výstavy k 450. výročí založení letohrádku v roce 2005, byl v areálu instalován pamětní kámen,\npřipomínající návštěvu francouzského surrealisty André Bretona v roce 1934, s úryvkem z jeho románu \"L'amour fou / Šílená láska\" a vytesaným autografem:\n\nDvoupatrový letohrádek na unikátním půdorysu šesticípé hvězdy (díky kterému získal své jméno) patří do skupiny tzv. filosofických staveb a uvnitř vyniká bohatou štukovou výzdobou. V současné době je zpřístupněn veřejnosti a uvnitř je umístěna expozice o bitvě na Bílé hoře, která se odehrála nedaleko od obory.\n\n\n\n"}
{"id": "264853", "url": "https://cs.wikipedia.org/wiki?curid=264853", "title": "Montessoriovská škola", "text": "Montessoriovská škola\n\nMontessori škola (montessori pedagogika) je alternativní výchovně-vzdělávací program, který postupuje dle zásad navržených lékařkou a pedagožkou italského původu Marií Montessori (1870–1952) na počátku 20. století. Pedagogika typu Montessori je zaměřena na podporu dítěte při rozvíjení jeho poznatků a dovedností. Dítě je považováno za osobnost od přírody dobrou, jež by měla být ve své činnosti dospělými podporována. Aktivity dítě provádí pro uspokojení sebe sama, ne vyučujícího. Samotné učení by pak mělo probíhat bez zbytečného stresu a dalších projevů s negativním dopadem na psychiku dítěte.\n\nPočátky Montessori pedagogiky lze datovat na 6. ledna 1907, kdy Maria Montessori otevřela Dům dětí (Casa dei Bambini), školku určenou pro padesát sociálně slabých dětí od tří do šesti let. První Dům byl vybaven stroze a první pomůcky byly vyrobeny v zařízení pro mentálně postižené, kde Montessori předtím pracovala. Primární snahou Domu bylo odstranění vzdělávacích a výchovných problémů. Hlavním mottem pedagogiky M. M. je výrok: „Pomoz mi, abych to dokázal sám.“ Montessori pedagogika klade důraz na svobodný rozvoj dítěte a jeho samostatnou činnost. Dítě si samo rozhoduje o tom, jak se bude utvářet jeho já. Proto patří tvořivost neboli kreativita k jednomu z klíčových pojmů tohoto pedagogického konceptu a hraje v něm velmi důležitou roli. „Hlavní myšlenky o chování a růstu dětí vycházejí z poznání spontánní tvořivosti dětí a jejich celkového vývoje.“\n\nKoncept pedagogiky Marie Montessori je zcela odlišný od tradičního pojetí vzdělávání. Pedagogická zařízení Montessori jsou chápána jako školy zkušeností pro život a nejsou založena na memorování žáků. Děti v Montessori školách se učí zcela jiným způsobem, a přesto jsou jejich znalosti na všech úrovních srovnatelné s žáky běžných škol. Mezi žáky se nedělají rozdíly, školy jsou určeny pro všechny bez ohledu na zdravotní, inteligenční nebo sociální stav dítěte.\n\nMontessori svou výuku založila na tvrzení, že „\"Lidská osobnost, ne výchovná metoda musí být brána v úvahu\"“. Dítě by mělo být respektováno a považováno za samostatně vyvíjející se bytost. Na učitele nenahlíží jako na autoritu, ale jako na rovnocenného partnera, jehož hlavním úkolem je usilovat o vytvoření vhodného prostředí pro učení žáka. Výuka v Montessori škole se řídí několika principy, mezi něž patří:\n\nV Montessori třídě je uplatňován princip připraveného prostředí. Prostor bývá uspořádán do koutků. Užívaný nábytek je velikostně uzpůsoben potřebám dítěte, přičemž je kladen důraz na snadnou manipulaci s ním. Nenachází se zde ale žádné lavice a katedra pro učitele. Dítě nemá za úkol nehnutě sedět v lavici a pasivně naslouchat výkladu učitele. Prostředí třídy by mělo být vytvořené tak, aby odpovídalo potřebám dítěte a jeho aktivitám.\n\nPři výuce je užíván specifický metodický materiál či Montessori pomůcky. Učivo je pro snadnější pochopení řazeno od jednoduchého ke složitějšímu. Klade se především důraz na svobodný rozvoj, samostatnost a tvůrčí práci dítěte. Klasické vyučovací hodiny v Montessori škole neexistují, jsou nahrazeny činností dítěte. Na něm závisí, jak dlouho u dané činnosti setrvá. Montessoriovská výuka je založena i na tzv. skutečných aktivitách, kdy dítě např. pere prádlo, stará se o rostliny a zvířata. V Montessori třídě se rovněž dítě může volně pohybovat a věnovat se své činnosti tam, kde je mu to příjemné. Povětšinou děti bývají ve smíšených věkových skupinách. Hodnocení prací a známkování probíhá slovně.\n\nŠkola by měla podporovat tvořivého ducha dítěte tím, že dítě si samo zvolí předměty, se kterými chce manipulovat, a používá je svým vlastním tvořivým způsobem. Není potřeba, aby učitel do této činnosti jakkoliv zasahoval, má pouze za úkol vést dítě k takovým věcem, které odpovídají vnitřním potřebám a věku dítěte. Přestože důraz na svobodný rozvoj je zřejmý, neznamená to úplnou volnost všem aktivitám dítěte. Je třeba umět rozlišit takové jednání, které je třeba podporovat od takového, kterému by se mělo zabránit. „Výchovný systém Marie Montessoriové je založen na novém pohledu na dítě, které chápe jako aktivní bytost schopnou koncentrace, která umí samostatně budovat svoji individuální osobnost, jestliže má k dispozici pedagogicky připravené prostředí.“\n\nPojem \"tvořivost\" je pro pedagogiku Montessori stěžejní. Člověk je přirozeně kreativní a pracuje se spontánní tvořivostí. Dětem se nemusí říkat, co a jak mají dělat, protože ony samy se do činnosti zapojují díky své vůli a vlastní iniciativě. Tak si vlastně formují svoji osobnost, aniž by o tom věděly nebo se o to vědomě snažily. Jedním z druhů spontánní tvořivosti je opakování jedné činnosti podle stejného vzoru tak dlouho, dokud není s jejím výsledkem spokojené. Osvojuje si tak nové dovednosti a snaží se o jejich zdokonalování.\n\nDalším druhem je postupný přechod od známého k neznámému. Děti tedy nejdříve pracují s konkrétními předměty a dělají takové činnosti, které jsou obvyklé v běžném životě. Poté teprve přecházejí ke složitějším činnostem, k práci s abstraktními pojmy a podobně. K dalším myšlenkám Marie Montessori patří, že pokud má dítě dostatek prostoru pro svou svobodnou činnosti, pak je tvořivé. Každé dítě má energii a touhu pro to, aby mohlo svobodně tvořit. Tvořivost dokáže projevit ve všech oblastech své činnosti. Pokud ale činnost dítěte jakýmkoliv způsobem omezíme či usměrníme, jeho schopnost tvořit se začne vytrácet a může se dokonce projevit odmítání této činnosti nebo pasivita. Dětství je tvůrčím obdobím při stavbě „sebe sama“. Tomuto období je třeba věnovat náležitou pozornost. Montessori předpokládá, že v dítěti je tvořivá energie, na kterou působí vnější svět a tím se utváří vlastní osobní duševní svět dítěte.\n\nPřed rokem 1989 nebylo v Československu možné uplatňovat alternativní pedagogické koncepce. Česká společnost je s principy Marie Montessori seznamována teprve v průběhu 90. let. Podíl Montessori mateřských a základních škol je však stále nižší než v ostatních zemích, což lze přičítat i historickému vývoji. Ačkoliv se jejich počet neustále zvyšuje, Montessori školy tvoří pouze 0,2 % ze všech základních škol s 1. stupněm, přičemž v Německu se toto číslo pohybuje okolo 2 %.\n\nKe konci roku 2014 byly principy Montessori pedagogiky uplatňovány na více než třiceti základních a sedmdesáti mateřských školách po celé České republice. Nejvíce jsou zastoupeny v Praze a dalších velkých městech.\n\n\n"}
{"id": "264856", "url": "https://cs.wikipedia.org/wiki?curid=264856", "title": "Windows Update", "text": "Windows Update\n\nWindows Update je služba, která zajišťuje aktualizace operačního systému Windows a s ním spojených komponent, jako definice pro Windows Defender a filtr nevyžádané pošty pro Windows Mail. Windows Update je také prostředek jak stahovat Windows Ultimate Extras, volitelný obsah nabízený uživatelům Windows Vista Ultimate.\n\nMicrosoft Update je alternativní služba Windows Update, která zprostředkovává nejen aktualizace operačního systému, ale také určitého softwaru společnosti Microsoft.\n\nWindows Update byl poprvé představen s nástupem Windows 98. Od té doby prošel několika změnami. V roce 2002 Microsoft představil Software Update Services, komponentu, která určenou pro systém Windows 2000 Server umožňující stahování a distribuci bezpečnostních patchů do celé společnosti prostřednictvím centrálního serveru. Windows 2000 Service Pack 3 obsahuje BITS, umožňující použití nové komponenty, poprvé představené ve Windows XP, zvané Automatické aktualizace, která umožňovala stahovat a instalovat aktualizace na pozadí.\n\nKe konci roku 2004 Microsoft uvolnil Windows Update 5 pro Windows XP, který zahrnoval Service Pack 2 a několik významných změn aktualizační aplikace. Uživatelé bez širokopásmového připojení si mohou objednat CD obsahující Service Pack 2 (SP2) z webových stránek společnosti Microsoft. Ačkoli toto CD bylo zpočátku poskytováno uživatelům zdarma, od června 2006 je zde malý poplatek za dopravu. Po instalaci SP2 je doporučeno navštívit webovou stránku společnosti Microsoft a vyhledat nejnovější aktualizace, jelikož od vydání SP2 jich byly vydány desítky.\nV roce 2005 představil Microsoft první beta verzi alternativního Microsoft Update, zprostředkovávajícího aktualizace podporovaných operačních systémů, Microsoft Office (Office XP a Office 2003), Exchange a SQL serveru, jako odezvu na požadavky zákazníků na jednoduchý způsob kontroly a získávání aktualizací produktů Microsoft. Postupem času byly přidány další aplikace společnosti Microsoft, jako Windows Defender a Virtual Server.\n\nVe Windows Vista a Windows Server 2008 již není pro výběr a stahování aktualizací použito webové rozhraní. Bylo nahrazeno Windows Update aplikací v Ovládacích panelech, která nabízí obdobnou funkčnost.\n\nKe znepokojení uživatelů Microsoft Update běžně vedlo, že aktualizace vyžadující restart systému aktivovaly dialogové okno požadující restart systému každých 10 minut. Toto dialogové okno se typicky zobrazuje navrchu jakékoli aplikace, se kterou uživatel právě pracuje. Ačkoli Windows Update stále požaduje restart pro určité typy aktualizací, dialogové okno bylo změněno tak, aby umožnilo uživateli zvolit delší čas před dalším upozorněním (až 4 hodiny). Také se již zobrazuje pod ostatními aplikacemi.\n\nWindows Update mohou automaticky stahovat a instalovat jak důležité, tak doporučené aktualizace. Aktualizace systému nastává na pozadí a dokončení aktualizačního procesu je vybaveno bohatým nastavením. Pokud aktualizace vyžaduje pro dokončení instalace restart, může být naplánována na určitý čas. Můžete také odložit předem naplánovaný restart, dokud nedoděláte současnou práci. Pokud aktualizace softwaru ovlivňuje právě používaný soubor, Windows Update může daný soubor uložit, aplikaci uzavřít, provést aktualizaci a následně provést její restart.\n\n"}
{"id": "264861", "url": "https://cs.wikipedia.org/wiki?curid=264861", "title": "Jedůfky", "text": "Jedůfky\n\nJedůfky je studiové album Karla Kryla z roku 1996.\n\n"}
{"id": "264863", "url": "https://cs.wikipedia.org/wiki?curid=264863", "title": "Lenochod dvouprstý", "text": "Lenochod dvouprstý\n\nLenochod dvouprstý (\"Choloepus didactylus\") je velký savec a zřejmě nejznámější zástupce své čeledi lenochodovití dvouprstí (Megalonychidae), který je nejčastěji chován v zajetí. Obývá území Venezuely, severní Brazílie, Guyanu, Surinamu a Francouzské Guyany.\n\nLenochodi dvouprstí mají dlouhou a hustou hnědavou srst, která roste opačným směrem, než je obvyklé. To je chrání před deštěm, protože voda může stékat směrem od břicha ke hřbetu a následně na zem, takže se srst nepromočí. Srst mají v přírodě zelenavou, což však není způsobené barvivem srsti, ale zelenými řasami, které lenochodům rostou na povrchu ve zvláštních žlábkách a poskytují jim tím ochranné zbarvení. V zoologických zahradách však toto zbarvení nalezneme jen zřídka, jelikož jsou řasy velmi citlivé na vlhkost vzduchu a rostou jen v takové vlhkosti, jaká je v pralese. Srst lenochoda se však stává domovem i hmyzu, např. motýlců. Jeho tělo dorůstá na délku přibližně 60 až 64 cm a jeho hmotnost se pohybuje kolem 6 - 8 kg.\n\nLenochodi mají dlouhé končetiny s dvěma (na předních končetinách) a třemi (na zadních končetinách) zahnutými drápy, které slouží jako háčky při zavěšování na stromech. Lenochodi dvouprstí nemají ocas, který ve vývoji pomalu zcela zakrněl.\n\nLenochodi mají celkem dvacet zubů. Zuby jsou zajímavé i tím, že nejsou potaženy sklovinou, ale řídkou a pórovitou zubovinou, do které pronikají šťávy z potravy. Důsledkem toho získávají zuby tmavohnědou barvu. Lenochodi mají v poměru ke svému tělu obrovský žaludek, který - pokud je naplněný - může zabírat i celou břišní dutinu. Žaludek je rozdělen na tři oddíly a jeden slepý výběžek. Těžce stravitelnou stravu tráví pomocí zvláštních bakterií a prvoků. Lenochod dvouprstý se vyprazdňuje zhruba jednou za deset dní, ale přílišnou výjimkou není ani vyprazdňování jednou za třicet dní. Mají také proměnlivou teplotu těla, která během dne může kolísat mezi 27 až 35 °C. Při velkém kolísání teploty upadají do strnulosti, která se na první pohled podobá zimnímu spánku.\n\nSpatřit lenochoda dvouprstého v přírodě je velice obtížné, jelikož žije nehybně v hustých spletích větví a listů v deštných pralesích. Lenochodi se dostali do všeobecného povědomí především kvůli své „lenosti“. Lenochod však není jen pomalé zvíře a v korunách stromů může zdolat i větší vzdálenosti rychlostí přes 3 km/hod.\n\nVětšinu svého života tráví zavěšeni na stromech, což jim umožňují jejich silné končetiny. Na zem slézají jen v případě, pokud na předešlém stromě spásali všechno listí nebo se jdou vyprázdnit a to vždy na stejné místo. Na zemi je však lenochod zcela bezmocný a pohybuje se jen na břiše plazivými pohyby, jelikož se nedokáže ani postavit na nohy. Proto se stává snadnou kořistí nejrůznějších šelem jako je například ocelot. Odtrhnout a natožpak ulovit lenochoda na stromě je značně obtížné. I přesto mu ve spletích větví hrozí nebezpečí, zvláště ze strany orlů, především harpyje pralesní a orla chocholatého, před kterými se lenochod brání svými ostrými drápy, které mohou způsobit vážná zranění nebo dravce dokonce zabít.\n\nLenochod je aktivní převážně v noci. Zvířata nemají nijak zvláště vyvinutý zrak a proto se při hledání potravy, jež sestává především z listí, ale i větviček a plodů; zřídkakdy i z drobných obojživelníků nebo plazů. Spoléhá na skvěle vyvinutý hmat a sluch. Čich nemají lenochodi nijak zvláště vyvinutý a řídí se jím jen zřídka. Jak dokázaly pokusy v přírodě, mohou lenochodi podobně jako netopýři slyšet tóny mnohem vyšší, než dokáže člověk. I přesto, že byli do poslední doby považováni za němé tvory, vydávají lenochodi zvláštní zvuky, které lidské ucho nedokáže zachytit. K životu na stromech je opravdu skvěle přizpůsoben. Nejenom, že zde hledá potravu, přespává, ale také se zde stará o mláďata. Držet se celé hodiny za čtyři končetiny na stromech vyžaduje opravdovou sílu v končetinách, která lenochodům skutečně nechybí, a kterou způsobují jeho zvláště vyvinuté svaly, kde se každá krevní cévka rozděluje v síť drobných cévek, a tak svalům roznáší krví výživu a kyslík v každé poloze. Zajímavostí je i to, že lenochod umí skvěle plavat a často se neostýchá pustit se do širokých jihoamerických řek.\n\nLenochodi dvouprstí žijí až na období rozmnožování samotářským životem. Když následuje doba rozmnožování, začnou samci vydávat zvláštní, vysoké a lidským uchem neslyšitelné zvuky, kterými lákají samice. Samice je březí 240-325 dnů. a poté rodí ve větvích stromů jediné mládě, které se svými drápy celý následující rok pevně drží na břiše své matky. Mláďata se nejprve od matky liší zbarvením - mají výrazně tmavší srst.\n\nLenochod dvouprstý se v České republice chová celkem ve čtyřech zoologických zahradách:\nNa Slovensku je chován v Zoo Bratislava.\n\n\n"}
{"id": "264870", "url": "https://cs.wikipedia.org/wiki?curid=264870", "title": "Deriváty uhlovodíků", "text": "Deriváty uhlovodíků\n\nDeriváty uhlovodíků jsou organické sloučeniny, které na rozdíl od klasických uhlovodíků obsahují kromě uhlíku a vodíku další prvky jako je kyslík, dusík, síra, fosfor, halogeny a jiné (takzvané heteroatomy). Jednotlivé skupiny derivátů obsahují charakteristické funkční skupiny.\n\nDeriváty odvodíme z uhlovodíků náhradou jednoho či více atomů vodíku charakteristickou skupinou, která je buď jedním heteratomem nebo skupinou atomů obsahující heteratom.\n\n"}
{"id": "264871", "url": "https://cs.wikipedia.org/wiki?curid=264871", "title": "Useň", "text": "Useň\n\nKůže jako materiál je nezpracovaná surovina z kůže obratlovců – z jejich tělního pokryvu. Zpracovaná kůže se nazývá useň, ale slovo kůže se používá jako synonymum slova useň.\n\nZpracovaná zvířecí (výjimečně u některých přírodních národů i lidská) kůže se od pradávna využívala jako oděv nebo surovina k výrobě oděvů, obuvi, oděvních doplňků a různých artefaktů.\n\nSpecifické využití má kůže při výrobě bicích hudebních nástrojů – bubnů. Dnes je však často nahrazována umělými materiály.\n\nPodle míry zpracování kůží a jejich dalším využití rozeznáváme:\n\n\n\n\nUmělá kůže vypadá jako přírodní kůže, ale je vyrobena z umělých hmot, z plastů. Podobně jako u kožešiny existuje také umělá kožešina.\n\n\n\n"}
{"id": "264878", "url": "https://cs.wikipedia.org/wiki?curid=264878", "title": "Tours", "text": "Tours\n\nTours [\"túr\"] je historické město v západní Francii, hlavní město departementu Indre-et-Loire. Leží asi 120 km jihozápadně od Orléansu a asi 230 km od Paříže, mezi řekami Loira a Cher, která se západně od města do Loiry vlévá. Město má obyvatel, leží na dálnici A10 a na trati TGV Paříž – Orléans – Bordeaux. Je významným kulturním střediskem, sídlem arcibiskupství, univerzity a řady vysokých škol a jeho historické jádro je na seznamu Světového dědictví UNESCO. Roku 732 se zde odehrála bitva u Tours, v níž franské vojsko pod vedením Karla Martela zastavilo invazi Maurů do Evropy. Město je také známo cyklistickým závodem Paříž-Tours. \n\nHistorické město leží na levém (jižním) břehu Loiry, na klínovitém pruhu půdy, který se k západu zužuje, mezi severnější Loirou a jižnějším Cherem. Okolí města tvoří široká říční niva obou řek v nadmořské výšce asi 50 m. Sousední obce: Saint-Cyr-sur-Loire, Fondettes, Mettray, La Membrolle-sur-Choisille, Notre-Dame-d'Oé, Chanceaux-sur-Choisille, Monnaie, Parçay-Meslay, Rochecorbon, Vouvray, La Riche, Saint-Genouph, Luynes, Saint-Étienne-de-Chigny, Berthenay, Saint-Pierre-des-Corps, La Ville-aux-Dames, Montlouis-sur-Loire, Chambray-lès-Tours, Joué-lès-Tours, Saint-Avertin, Larcay, Véretz, Ballan-Miré, Druye, Savonnières a Villandry.\n\nPřes Tours prochází dálnice A 10 Paříž – Orléans – Tours – Poitiers – Bordeaux, která protíná vnitřní město a jižně od něho se křižuje s dálnicí A 85 z Angers na západě do Vierzonu v údolí Rhôny. Dálnice A 28 odbočuje z A 10 severně od Tours a vede do Rouenu na severu, ne však přes Paříž.\n\nTours je významný železniční uzel místní dopravy, jíž slouží hlavové nádraží Tours v samém centru historického města. Dálkové spoje včetně TGV užívají nádraží \"Tours-St. Pierre des Corps\" asi 2,6 km dále na východ. Mezi oběma nádražími jezdí pravidelný \"shuttle\". \n\nVysokorychlostní železniční trať LGV Atlantique spojuje od roku 2017 Paříž s Orléansem, Tours, Poitiers a Bordeaux. Cesta do Paříže (240 km) trvá hodinu, do Bordeaux dvě hodiny. Rychlíkové trati TER vedou údolím Loiry do Orléans, Blois, Tours, Angers a Nantes. Spojení Paris (Austerlitz)-Blois-Tours a meziregionální spoje Nantes-Angers-Tours-Bourges-Lyon a Tours-Le Mans-Caen zajišťují vlaky Intercity\n\nMěstskou dopravu v Tours a okolí zajišťuje 46 autobusových linek a od roku 2013 i 15 km dlouhá tramvajová trať \"Fil Bleu\" v severo-jižním směru. Místní autobusy užívají autobusové nádraží před hlavním nádražím v centru, mezinárodní autobusy (Eurolines, Flixbus atd.) staví o 800 m dále k jihovýchodu (180, R. E. Vaillant).\n\nNa pravém (severním) břehu Loiry sídlil keltský kmen Turonů, který dal městu jméno. Někdy počátkem našeho letopočtu založili Římané na levém břehu, blízko pozdější katedrály, město \"Caesarodunum\" na ploše přes 9 ha, s jedním z největších amfiteátrů o rozměrech 156x134 m, několika chrámy a mostem přes Loiru. Město byl důležitý silniční uzel i vojenská základna a koncem 3. století získalo kamennou hradbu. Od začátku 4. století se ve městě objevilo křesťanství s prvním biskupem Gatianem († 301) a svatým Martinem z Tours (asi 317-397). Po vítězství v bitvě u Vouillé roku 507 se zde usídlil francký král Chlodvík I. (\"Clovis\").\n\nRoku 732 porazil Karel Martel v bitvě u Tours či u Poitiers maurské vojsko, jehož velitel Abd-ar-Rahman v bitvě padl. Tím skončila muslimská expanze do Evropy. Za Karla Velikého se Tours stalo střediskem tzv. karolinské renesance s vysokou úrovní knižního malířství a první latinskou školou na kontinentě, kterou vedl Karlův rádce a opat zdejšího kláštera Alcuin z Yorku. Katedrála sv. Martina se stala významným poutním místem, které ovšem v letech 853 a 903 zpustošili Normani, Na to bylo předměstí Châteauneuf obehnáno mohutnou kamennou hradbou.\n\nKoncem 11. století připadlo hrabství Touraine Plantagenetům a s nimi se pak stalo částí anglického království; teprve roku 1259 je získal král Ludvík IX. Francouzský definitivně zpět. Od roku 1206 se zde razily stříbrné tourské groše (déniers), od roku 1266 do roku 1790 standardní francouzská měna, která sloužila za vzor i pražskému groši Václava II. Roku 1354 bylo Tours spojeno se sousedním Châteauneuf a dostalo společnou hradbu. Stalo se vedlejší residencí francouzských králů, kteří přikoupili několik zámečků v okolí. V 15. století se zde několikrát sešly generální stavy a město mělo až 75 tisíc obyvatel.\n\nRoku 1562 se města zmocnili hugenoti, kteří je silně poškodili a vyplundrovali, což se pak 1588 opakovalo. Po vraždě Jindřicha III. se stal králem Jindřich IV. Navarský, který roku 1598 Nantským ediktem konečně zjednal mír. Zrušení ediktu Ludvíkem XIV. roku 1685 značně poškodilo zdejší hedvábnický průmysl.\n\nRoku 1845 bylo Tours připojeno na železnici, za francouzsko-pruské války roku 1870 bylo sídlem francouzské vlády a roku 1920 zde byla založena francouzské komunistická strana. Roku 1940 po německém ostřelování značná část města vyhořela a roku 1944 město opět utrpělo spojeneckými nálety na strategické mosty. Starosta Jean Royer, který stál v čele města 36 let, prosadil citlivou rekonstrukci historického města a roku 1970 byla založena Univerzita Francois Rabelaise.\n\nJádro historického města v okolí katedrály je poměrně dobře zachované a má kromě velkých památek množství historických domů, zejména ze 16. století, jako například na náměstí . \n\n\n\"Počet obyvatel\"\n\n\n\n\n"}
{"id": "264879", "url": "https://cs.wikipedia.org/wiki?curid=264879", "title": "Sjezdovka", "text": "Sjezdovka\n\nSjezdovka (sjezdová trať) je svah pokrytý sněhem používaný k rekreačnímu nebo soutěžnímu sjezdovému lyžování nebo lyžařskému slalomu, snowboardingu či dalším zimním sportům. K této činnosti je využívána buď přirozená sněhová pokrývka nebo pokrytí umělým sněhem, vytvářené sněhovými děly. Některé sjezdovky a areály zimních sportů jsou využívány i mimo zimní sezónu, například pro sjezd na horských kolech.\n\nUmělá sjezdovka je obvykle označení takové sjezdovky, která je místo sněhu pokryta speciálními „kartáči“ umožňujícími sjezd i při letních teplotách a tedy celoroční provoz.\n\nU sjezdovek bývá často k dispozici doprovodná infrastruktura v podobě vleků, sedačkových, kabinových či jiných lanovek, které mají za cíl vyvézt uživatele na vrchol a umožňovat tak opakované sjíždění. Pro úpravy povrchu lyžařských tratí se používá sněžná rolba vybavená radlicí a speciálním přívěsem na srovnávání povrchu sněhu. Sjezdovky lze zasněžovat také umělým sněhem pomocí sněhových děl (stacionárních nebo pohyblivých), v takovém případě však musí podél sjezdovky existovat dostatečně dimenzovaný rozvod vody a v blízkosti sjezdovky se pak obvykle vyskytuje vodní nádrž s dostatečnou zásobou vody.\n\nK dopravě do horských středisek nebo k vrcholům kopců slouží také skibusy – autobusové linky s vozy speciálně upravenými pro přepravu lyžařů s lyžemi. Obvykle bývá u sjezdovek i možnost občerstvení. Horská střediska často uvádějí množství kilometrů sjezdovek v blízkém okolí střediska jako ukazatel rozlehlosti a významnosti střediska.\n\nV České republice platí česká technická norma ČSN 01 8027 Značení a zabezpečení v zimním středisku. Je účinná od ledna 2009 a nahradila předchozí československou ČSN stejného čísla z roku 1989. Na Slovensku platí STN 01 8027 Označovanie a zabezpečovanie lyžiarskych tratí a trás.\n\nČSN 01 8027 popisuje doporučené způsoby zabezpečení zdrojů „atypického nebezpečí“. Jsou to varovné signální značky, bezpečnostní matrace a sítě, vymezovací sítě, odstranění zdrojů nebezpečí a v krajním případě uzavření tratě.\n\nČSN 01 8027 uvádí vzor označení obtížnosti sjezdovky a dále značky určené pro sjezdové tratě:\n\nObtížnost sjezdovek se v Evropě většinou vyjadřuje barvou sjezdovky. Barva se volí podle nejnáročnější části sjezdovky.\n\nČSN 01 8027 přiřazuje obtížnostem zároveň i čísla: modrá (lehká, se sklonem do 25 %) trať má číslo 1, červená (středně těžká, se sklonem do 40 %) číslo 2 a černá (těžká) má číslo 3.\n\nV USA kombinují barvy s obrazci: \n\nČSN 01 8027 obsahuje Pravidla chování pro lyžaře, vydaná Mezinárodní lyžařskou federací FIS. Technické normy samy o sobě nemají obecnou právní závaznost a žádný právní předpis závaznost těchto pravidel přímo nevyhlašuje. Usnesení Nejvyššího soudu České republiky ze dne 23. 2. 2005, sp. zn. 25 Cdo 1506/2004 však obsahuje právní větu: \"„Pravidla chování pro lyžaře, vydaná Mezinárodní lyžařskou federací FIS, nejsou obecně závazným právním předpisem, avšak pro lyžaře na sjezdové trati jsou závazná a jejich porušení představuje porušení právní povinnosti předcházet vzniku škod.“\"\n\n\n"}
{"id": "264880", "url": "https://cs.wikipedia.org/wiki?curid=264880", "title": "Akcionář", "text": "Akcionář\n\nAkcionář (angl. \"shareholder\") je podílník akciové společnosti, který koupil jeden nebo více podílů a získal tak odpovídající počet akcií. Akcionář tak vlastní ideální část společnosti, má právo na podíl ze zisku (dividendy) a tolik hlasů na valné hromadě společnosti, kolik akcií drží. Přesné postavení akcionářů, jejich práva a závazky určují stanovy společnosti. Důležitým právem akcionáře je právo na podíl na likvidačním zůstatku v případě likvidace společnosti.\n\nJak se podle poptávky a nabídky na burze mění cena akcií, mění se i hodnota pro vlastníky (shareholder value) celého podniku. Společnost za svoje závazky odpovídá celým svým majetkem, musí pro případ ztráty vytvářet rezervní fond, akcionář ale ručí jen svým podílem, tzn. že akcionář neručí za závazky společnosti.\n\nProtože o složení dozorčí rady a představenstva společnosti rozhoduje na valné hromadě většina, snaží se velcí investoři získat tzv. \"kontrolní balík\" akcií (tj. v krajním případě 51 % akcií, ve skutečnosti však často stačí i méně), který jim umožňuje společnost ovládat a řídit. Pokud se například rozhodnou zvětšit základní kapitál společnosti, tj. vydat další akcie, mohou tím tzv. menšinové akcionáře citelně poškodit. Po zkušenostech z minulých let tomu dnes brání zákon.\n\n"}
{"id": "264882", "url": "https://cs.wikipedia.org/wiki?curid=264882", "title": "Lublinská unie", "text": "Lublinská unie\n\nLublinská unie (polsky \"Unia lubelska\"; litevsky \"Liublino unija\"; ukrajinsky \"Люблінська унія\") byl státoprávní akt, který vedl ke sjednocení Polské koruny a Litevského velkoknížectví. Tato unie byla uzavřena po delších jednáních 1. července 1569 na sněmu v polském městě Lublin. Stalo se tak za vlády Zikmunda II. Augusta, posledního krále z rodu Jagellonců.\n\nObě země, spojené nástupem litevského velkoknížete Vladislava II. Jagella na polský trůn (1385/86) personální, tzv. Krevskou unií, tímto vstoupily do unie reálné. Vznikla tak šlechtická \"Republika Koruny polské a Velkého knížectví litevského\" neboli \"Republika obou národů\", která měla nejen společného vládce, ale také sejm, měnu, zahraniční a obrannou politiku; obě země si však ponechaly určitou autonomii a vlastní úřady, soudy a vojsko. Tento společný nově vzniklý stát nezahrnoval jen současnou Litvu a Polsko, ale i Bělorusko, Ukrajinu (tzv. pravobřežní a také část té levobřežní), dále části dnešního Lotyšska (Kuronsko, Zemgalsko, Latgale), Rumunska (Bukovina) a Slovenska (Spiš).\n\nUnie obou zemí trvala do roku 1795, kdy Polsko třetím dělením zaniklo.\n"}
{"id": "264883", "url": "https://cs.wikipedia.org/wiki?curid=264883", "title": "Johann Radon", "text": "Johann Radon\n\nJohann Karl Gustav Radon (16. prosince 1887 Děčín – 25. května 1956, Vídeň) byl rakouský matematik. Zabýval se hlavně matematickou analýzou a geometrií.\n\nVystudoval Vídeňskou univerzitu, kde získal doktorát roku 1910 za práci v oblasti variačního počtu. Další zimní semestr strávil díky stipendiu na univerzitě v Göttingenu. Tam navštěvoval mimo jiné přednášky Davida Hilberta. Po návratu do vlasti se stal asistentem na německé polytechnice v Brně a poté byl v letech 1912 a 1919 asistentem na Vysoké škole technické ve Vídni. Na Vídeňské univerzitě se habilitoval ve školním roce 1913/1914. Roku 1919 byl povolán jako mimořádný profesor na nově založenou univerzitu v Hamburku. V roce 1922 se stal řádným profesorem na univerzitě v Greifswaldu a pak v roce 1925 v Erlangenu. Od 1928 do 1945 byl řádným profesorem na univerzitě ve Vratislavi. Po druhé světové válce působil opět na univerzitě ve Vídni, kde v roce 1947 obnovil časopis Monatshefte für Mathematik a kde byl v roce 1954 zvolen rektorem.\n\nByl všestranně produktivní matematik. S jeho jménem jsou spojeny zejména Radonova transformace, která se používá ve výpočetní tomografii, Radonova čísla, Radonova věta v geometrii a důležitá Radon-Nikodymova věta teorie míry.\n\nV letech 1954 až 1955 byl rektorem Vídeňské univerzity.\n\nV roce 2003 byl založen Radonův ústav pro výpočetní a užitou matematiku (RICAM) Rakouské akademie věd.\n\n\n"}
{"id": "264884", "url": "https://cs.wikipedia.org/wiki?curid=264884", "title": "Havajská univerzita", "text": "Havajská univerzita\n\nHavajská univerzita (oficiálně \"University of Hawaiʻi System\") je americká veřejná vysoká škola na Maui ve státě Hawaii. Založena byla v roce 1908 a v současnosti na ní studuje přes 50 000 studentů.\n\n"}
{"id": "264885", "url": "https://cs.wikipedia.org/wiki?curid=264885", "title": "Představenstvo", "text": "Představenstvo\n\nPředstavenstvo (profesním slangem \"board\" – z angl. \"Board of Directors\") je statutární orgán, volený výbor, který řídí běžnou činnost akciové společnosti nebo družstva. Právní úprava představenstva je obsažena v zákoně o obchodních korporacích (do konce roku 2013 v obchodním zákoníku).\n\nPředstavenstvo (§ 435–445 ZOK) je v akciových společnostech s dualistickým systémem vnitřní struktury statutárním orgánem, kterému přísluší obchodní vedení společnosti. Rozhoduje o všech záležitostech společnosti, které nejsou zákonem nebo stanovami vyhrazeny do působnosti valné hromady nebo dozorčí rady. Nevyplývá-li ze stanov něco jiného, za představenstvo jedná navenek jménem společnosti každý člen představenstva. Členové představenstva, kteří zavazují společnost, a způsob, kterým tak činí, se zapisují do obchodního rejstříku. Právo představenstva jednat jménem společnosti může být omezeno stanovami, tato omezení však nejsou účinná vůči třetím osobám.\n\nPředstavenstvo zajišťuje řádné vedení účetnictví, předkládá valné hromadě ke schválení účetní uzávěrky a v souladu se stanovami také návrh na rozdělení zisku nebo úhradu ztráty.\n\nČleny představenstva volí a odvolává valná hromada, ledaže stanovy určí, že tato působnost náleží dozorčí radě. Neurčí-li stanovy jinak, má představenstvo 3 členy, kteří si ze svého středu volí předsedu.\n\nNa členy představenstva se vztahuje zákaz konkurence, člen představenstva tedy nesmí podnikat v předmětu činnosti společnosti ani zprostředkovávat obchody společnosti pro jiného.\n\nPředstavenstvo družstva (§ 705–774 ZOK) je statutárním orgánem družstva, kterému přísluší obchodní vedení družstva. Představenstvo plní usnesení členské schůze a odpovídá jí za svou činnost.\n\nNestanoví-li stanovy vyšší počet členů, má představenstvo 3 členy, kteří si ze svého středu volí předsedu.\n\nNa členy představenstva se vztahuje zákaz konkurence, člen představenstva tedy nesmí podnikat v předmětu činnosti družstva ani zprostředkovávat obchody družstva pro jiného, nesmí být ani členem statutárního orgánu jiné právnické osoby se shodným předmětem činnosti nebo osoby v obdobném postavení, ledaže se jedná o koncern, společenství vlastníků jednotek nebo družstvo, jehož členy jsou pouze jiná družstva. Neslučitelné jsou také funkce člena představenstva a kontrolní komise družstva.\n\nV družstvu, které má méně než 50 členů (malé družstvo), mohou stanovy určit, že se představenstvo nezřizuje a statutárním orgánem je předseda družstva (§ 726 ZOK).\n\n\n\n"}
{"id": "264886", "url": "https://cs.wikipedia.org/wiki?curid=264886", "title": "Židé ve Slovinsku", "text": "Židé ve Slovinsku\n\nŽidé ve Slovinsku se na tomto území podle archeologických průzkumů nacházejí od dob Římského impéria. Po 2. světové válce část Židů emigrovala do Izraele a této emigraci (alija) přispěly i jugoslávsko-izraelské vztahy (Slovinsko bylo součástí soustátí Jugoslávie). Tradiční Židé ve Slovinsku náleží k aškenázské větvi, nicméně jsou zde i příslušníci sefardské větve (vzhledem k promíchání obyvatelstva po rozpadu soustátí Jugoslávie a po občanské válce). Po občanské válce Slovinci znovu vybudovali v roce 1991 židovské komunitní centrum. Tato rekonstrukce přispěla k tomu, že se Židé žijící na tomto území znovu začali označovat za slovinské Židy. V roce 2003 byla v Lublani otevřena nová synagoga. Do tohoto okamžiku byla Lublaň jediné hlavní město Evropy bez synagogy. Odhady slovinské židovské obce (Judovska Skupnost Slovenije) jsou, že se na území dnešního Slovinska nachází zhruba 1000 osob židovského vyznání.\n\n"}
{"id": "264887", "url": "https://cs.wikipedia.org/wiki?curid=264887", "title": "Správní rada", "text": "Správní rada\n\nSprávní rada bývá statutárním orgánem u některých právnických osob, příp. na statutární orgán dané korporace dohlíží. Určuje pak např. základní zaměření instituce (společnosti) a její vedení a dohlíží na jeho řádný výkon. Správní rada se v českém právu vytváří např. u akciové společnosti, nadace, ústavu nebo veřejné vysoké školy.\n\nJe-li u akciové společnosti vytvářena správní rada a statutární ředitel, jedná se o \"monistický systém\" (v \"dualistickém systému\" se vytváří představenstvo a dozorčí rada). Správní rada akciové společnosti určuje základní zaměření obchodního vedení společnosti a dohlíží na jeho řádný výkon. Do působnosti správní rady náleží jakákoliv věc týkající se této akciové společnosti, ledaže ji zákon o obchodních korporacích svěřuje do působnosti valné hromady (resp. vlastníků). Jedná se o kontrolně-řídící orgán. Neurčí-li stanovy jinak, má správní rada zpravidla 3 členy.\n\nSprávní rada volí a odvolává svého předsedu, který pak stojí v jejím čele, organizuje a řídí její činnost a dohlíží na řádný výkon funkce správní radě podřízených orgánů společnosti. Předsedou může být jen fyzická osoba. Funkční období předsedy nesmí přesáhnout délku jeho funkčního období jako člena správní rady. O svých poznatcích a o činnosti správní rady informuje valnou hromadu (resp. vlastníky). Předseda správní rady zastupuje společnost v řízení před soudy a jinými orgány proti statutárnímu řediteli. Je-li předseda správní rady současně statutárním ředitelem, zastupuje společnost jiný správní radou určený člen.\n\n"}
{"id": "264897", "url": "https://cs.wikipedia.org/wiki?curid=264897", "title": "Růžovité", "text": "Růžovité\n\nRůžovité (\"Rosaceae\") je čeleď dvouděložných rostlin z řádu růžotvaré (\"Rosales\"). Zástupci čeledi se vyskytují po celém světě, největší druhové bohatství je v severním mírném pásu. Jsou to byliny i dřeviny s jednoduchými nebo složenými, nejčastěji střídavými listy. Květy jsou nejčastěji pětičetné s větším počtem tyčinek. Semeníky jsou velmi mnohotvárné, svrchní až spodní, srostlé, volné nebo z jediného plodolistu. Také plody jsou různých typů.\n\nRůžovité jsou hojně zastoupeny i v české květeně, na českém území se vyskytuje asi 200 původních druhů z 19 rodů. Do této čeledi náleží většina důležitých ovocných dřevin mírného pásu a také mnoho okrasných dřevin. Další využití mají jako léčivé rostliny, z některých jsou získávány silice. Dřevo ovocných stromů má využití v řezbářství.\n\nRůžovité jsou v současné taxonomii členěny na tři podčeledi: \"Dryadoideae\", \"Rosoideae\" a \"Spiraeoideae\". Původní členění na 4 podčeledi podle typu plodů se ukázalo jako umělé.\n\nRůžovité jsou jednoleté nebo vytrvalé byliny, keře a stromy. Rostliny jsou jednodomé nebo zřídka dvoudomé. Odění je nejčastěji z jednoduchých nebo i žlaznatých chlupů, někdy jsou přítomny chlupy hvězdovité. Rostliny mohou mít trny. Listy jsou obvykle střídavé (výjimečně vstřícné, např. u rodu růžovec – \"Rhodotypos\"), jednoduché nebo peřeně či dlanitě složené, s opadavými nebo vytrvalými palisty. Žilnatina (botanika) je dlanitá nebo zpeřená, čepel listů je na okraji nejčastěji zubatá, zuby jsou často zakončeny žlázkou. Květy jsou pravidelné, různého habitu od drobných bezkorunných zelenavých kvítků po nápadné velké květy, obvykle, v úžlabních nebo vrcholových květenstvích různých typů nebo jednotlivé. V květu je přítomna češule (hypanthium), obvykle s nektáriovým diskem, volná nebo srůstající s plodolisty.\nKalich i koruna jsou pětičetné, koruna u některých rodů chybí (\"Acaena\", \"Lachemilla\", \"Aphanes\", \"Polylepis\"). Tyčinky jsou volné, nejčastěji je jich 15 až mnoho, řidčeji je jejich počet redukován na 10, 5 nebo dokonce na jedinou tyčinku (rod \"Aphanes\").\nGyneceum je velmi mnohotvárné, svrchní až spodní, složeno z jednoho až mnoha volných nebo do různého stupně srostlých plodolistů. V každém plodolistu je 1 až mnoho (nejčastěji 2) vajíček. Počet čnělek odpovídá počtu plodolistů. Plodem je peckovice, malvice, tobolka nebo souplodí měchýřků, nažek nebo peckoviček.\n\nČeleď zahrnuje přes 2500 druhů v asi 105 rodech. Je kosmopolitně rozšířena s největší druhovou pestrostí v mírném pásu severní polokoule. Některé rody, např. \"Acaena\" a \"Polylepis\", mají centra druhové diversity na jižní polokouli. V tropech je jejich výskyt omezen především na vyšší polohy, v nížinných deštných lesích jsou zastoupeny jen velmi málo.\nRozsáhlý areál má např. ostružiník (\"Rubus\"), jehož původní oblast rozšíření zahrnuje 6 kontinentů.\n\nV původní české květeně je zastoupeno 19 rodů a asi 200 druhů růžovitých. Téměř polovinu z tohoto počtu (asi 96 druhů) tvoří ostružiníky (\"Rubus\"), které náleží k taxonomicky nejobtížnějším skupinám středoevropské květeny. Dalším hojně zastoupeným rodem je mochna (\"Potentilla\", 24 druhů), kontryhel (\"Alchemilla\", 21 druhů) a růže (\"Rosa\", asi 14 druhů). Z dřevin se na českém území jako původní dále vyskytuje jabloň lesní (\"Malus sylvestris\"), hrušeň polnička (\"Pyrus pyraster\"), rod slivoň (\"Prunus\", střemcha, mandloň, trnka, třešeň, 6 původních druhů), jeřáb (\"Sorbus\", 14 druhů, většina z nich hybridogenního původu), skalníky (\"Cotoneaster\", 2 druhy), hlohy (\"Crataegus\", 4 druhy) a tavolník vrbolistý (\"Spiraea salicifolia\"). Z bylin se mimo výše zmíněné mochny a kontryhelu v Česku vyskytují řepík (\"Agrimonia\", 2 druhy), nepatrnec (\"Aphanes\", 2 druhy), řepíček řepíkovitý (\"Aremonia agrimonoides\"), udatna lesní (\"Aruncus vulgaris\"), tužebník (\"Filipendula\", 2 druhy), jahodník (\"Fragaria\", 3 druhy), kuklík (\"Geum\", 3 druhy včetně rodu \"Sieversia\", kuklice) a krvavec (\"Sanguisorba\", 2 druhy),\n\nZ pěstovaných okrasných dřevin občas zplaňují některé tavolníky (\"Spiraea\"), tavola kalinolistá (\"Physocarpus opulifolius\"), růže (např. růže svraskalá, \"Rosa rugosa\"), kdouloň obecná (\"Cydonia oblonga\"), jeřáb oskeruše (\"Sorbus domestica\"), muchovník oválný (\"Amelanchier ovalis\"), mišpule obecná (\"Mespilus germanica\"), z bylin jahodka indická (\"Duchesnea indica\").\nVzácně jsou k nám zavlékány kuklík alepský (\"Geum aleppicum\") a mochna prostřední (\"Potentilla intermedia\").\n\nMezi kriticky ohrožené druhy na území ČR náleží kontryhel rozeklaný (\"Alchemilla fissa\", jen v karových jámách Krkonoš), mandloň nízká (\"Prunus nana\", jižní Morava), nepatrnec pískomilný (\"Aphanes australis\"), mochna drobnokvětá (\"Potentilla micrantha\", Bílé Karpaty), mochna rozkladitá (\"Potentilla patula\", jižní Morava), mochna jahodovitá (\"Potentilla sterilis\", střední Morava), ostružiník moruška (\"Rubus chamaemorus\", Krkonoše) a jeřáb sudetský (\"Sorbus sudetica\", Krkonoše).\nMezi v ČR vyhynulé taxony náleží růže rolní (\"Rosa arvensis\") a kontryhel krkonošský (\"Alchemilla corcontica\").\nV evropské květeně jsou mimo rodů obsažených i v české původní květeně zastoupeny ještě rody dryádka (\"Dryas\", 2 druhy), muchovník oválný (\"Amelanchier ovalis\"), mišpule obecná (\"Mespilus germanica\"), hlohyně šarlatová (\"Pyracantha coccinea\"), mochnička (\"Waldsteinia\", 2 druhy), zubatka (\"Sibbaldia\", 2 druhy), sibiřanka hladká (\"Sibiraea altaiensis\" na Balkáně) a středomořský keř astivida trnitá (\"Sarcopoterium spinosum\").\n\nVětšina zástupců čeledi je opylována hmyzem, přičemž nejsou známy specializované vazby na konkrétní opylovače. Některé rody (\"Acaena\", \"Lachemilla\", \"Polylepis\") jsou větrosprašné.\nSemena mnohých růžovitých s dužnatými plody jsou šířena trusem zvířat. Jiné druhy, např. acéna (\"Acaena\") a řepík (\"Agrimonia\"), mají plody se štětinami nebo háčky, které se zachytávají na zvířecí srsti.\n\nZástupci podčeledi \"Dryadoideae\" fixují vzdušný dusík prostřednictvím symbiosy s bakteriemi \"Frankia\" ze skupiny aktinobakterií.\n\nNavzdory velké různorodosti v morfologii květních orgánů jsou růžovité dobře vyhraněnou a monofyletickou skupinou, což potvrzují i molekulární výzkumy.\nKlasické dělení na 4 podčeledi na základě typu plodů (\"Maloideae\", \"Prunoideae\", \"Rosoideae\" a \"Spiraeoideae\") se ukázalo jako nepřirozené a nekoresponduje s výsledky molekulárních studií, přičemž jako nesourodá skupina se ukázala především podčeleď \"Spiraeoideae\" (tak jak byla chápána dříve).\n\nSystém APG dělí růžovité na 3 podčeledi:\n\n\nMezirodové vztahy uvnitř těchto 3 větví jsou stále z větší části nedořešené.\nRod \"Quillaja\" (mydlokor) byl na základě výsledků molekulárních analýz přeřazen do samostatné čeledi \"Quillajaceae\" v rámci řádu \"Fabales\".\nKe změnám došlo ve vymezení některých rodů. Rody \"Comarum\" (zábělník) a \"Dasiphora\" (mochnovec) byly vřazeny do rodu \"Potentilla\" (mochna) a potom z něj opět vyjmuty, rod \"Sieversia\" (kuklice) byl vřazen do rodu \"Geum\" (kuklík). Velké změny se týkají rodu \"Prunus\" (slivoň). Tento rod je dnes chápán široce a zahrnuje dřívější rody \"Cerasus\" (třešeň, višeň), \"Laurocerasus\" (bobkovišeň), \"Amygdalus\" (mandloň), \"Persica\" (broskvoň), \"Armeniaca\" (meruňka), \"Padus\" (střemcha) a \"Padellus\" (mahalebka).\n\nMezi obsahové látky vyskytující se u čeledi růžovité náleží kyanogenní glykosidy (amygdalin v semenech, prunasin a další), kyselina ellagová, sorbitol, flavony, třísloviny (ellagotaniny), triterpeny a triterpenové saponiny.\nAlkaloidy jsou přítomny jen velmi zřídka, výjimkou jsou diterpenoidní alkaloidy (tzv. spiradiny) u tavolníku (\"Spiraea\"). Hojné jsou ovocné kyseliny (kyselina sorbová, vinná, citronová, askorbová, jablečná a další).\nRůžová silice obsahuje především triterpenové alkoholy: geraniol, citronellol a nerol.\n\nVětšina ovocných dřevin mírného pásu náleží do čeledi růžovité, ceněné je také jejich dřevo. Náleží sem i mnoho okrasných dřevin, především keřů. Některé druhy z této čeledi jsou používány v lékařství a léčitelství.\n\nVe střední Evropě je z hlavních ovocných dřevin původní jen třešeň ptačí (\"Prunus avium\", syn. \"Cerasus avium\"). Višeň obecná (\"Prunus cerasus\", syn. \"Cerasus vulgaris\") pochází z oblasti od jihovýchodní Evropy po Indii, slivoň švestka (slivoň domácí, \"Prunus domestica\") z oblasti Kavkazu, slivoň obecná (\"Prunus insititia\") z jihozápadní Asie, slivoň třešňová (myrobalán, \"Prunus cerasifera\") od Balkánu po Střední Asii, meruňka obecná (\"Prunus armeniaca\", syn. \"Armeniaca vulgaris\") a broskvoň obecná (\"Prunus persica\", syn. \"Persica vulgaris\") z Číny. Hrušeň obecná (\"Pyrus communis\") a jabloň domácí (\"Malus domestica\") jsou staré kulturní rostliny, vzniklé mnohonásobným křížením.\nJedlé peckovice většinou místního významu poskytují i různé druhy subtropických slivoní: americké druhy \"Prunus angustifolia\", \"P. americana\" a \"P. subcordata\" a asijské druhy \"Prunus caspica\", \"P. iranica\", \"P. ursina\", \"P. involucrata\" a \"P. salicina\".\n\nJako drobné ovoce jsou v Česku pěstovány jahodník obecný (\"Fragaria vesca\"), maliník obecný (\"Rubus idaeus\"), ostružiníky (\"Rubus spp.\"), jedlé kultivary jeřábu ptačího (\"Sorbus aucuparia\"), méně často jeřáb oskeruše (\"Sorbus domestica\"), různé druhy muchovníku (\"Amelanchier\") a temnoplodec (\"Aronia\"). Sbírány jsou i plody trnky (\"Prunus spinosa\") a třešně křovité (\"Prunus fruticosa\").\nJedlé jsou také malvice různých subtropických druhů hlohu (středomořské a asijské \"Crataegus azarolus\", \"C. orientalis\", \"C. pontica\" a americké \"C. flava\", \"C. mexicana\" a \"C. stipulosa\").\n\nLokvát japonský neboli japonská mišpule (\"Eryobotrya japonica\") pochází z východní Asie a pěstuje se i ve Středomoří. Strom kvete na podzim, příjemně chutnající plody dozrávají na jaře, v době kdy jiné ovoce ještě není k dispozici.\nMandloň obecná (\"Prunus dulcis\", syn. \"Amygdalus communis\") pochází z Přední a Střední Asie. Mimo těchto míst je dnes nejvíce pěstována ve Středomoří.\nZe severovýchodních oblastí Jižní Ameriky pochází vysoký strom \"Acioa guianensis\", poskytující peckovice s chutnými jádry.\n\nRůžová silice je získávána především z růže damašské (\"Rosa damascena\") a růže galské (\"Rosa gallica\").\n\nSeveroamerická střemcha pozdní (\"Prunus serotina\") poskytuje dřevo ceněné na nábytek a v řezbářství. Využíváno je i dřevo ovocných stromů – jabloně, hrušně, třešně, švestky, dále různé jeřáby – jeřáb ptačí (\"Sorbus aucuparia\"), jeřáb břek (\"Sorbus torminalis\"), jeřáb muk (\"Sorbus aria\"). Dřevo ovocných stromů je dobře opracovatelné a po napaření často získává načervenalou barvu. Je využíváno v nábytkářství, na rukojeti, řezbářské práce a drobné předměty.\n\nOkrasné růže, jedny z nejoblíbenějších zahradních rostlin na světě, jsou komplexní hybridy asi 9 původních divokých druhů.\nRůže svraskalá (\"Rosa rugosa\"), pocházející z východní Asie, je v současnosti pro svoji odolnost hojně vysazována kolem dálnic a na zpevňování svahů.\n\nJako okrasné stromy jsou nejčastěji pěstovány jeřáby (\"Sorbus\"), různé druhy a kultivary ozdobných třešní, višní, střemch a sakur (rod \"Prunus\") a ozdobné jabloně (\"Malus\").\nZ víceméně keřovitých okrasných dřevin je pěstován nejčastěji Skalník (\"Cotoneaster\"), tavolník (\"Spiraea\"), bobkovišeň (\"Prunus\", syn. \"Laurocerasus\"), tavola (\"Physocarpus\"), kdoulovec (\"Chaenomeles\"), mochnovec (\"Potentilla\", syn. \"Dasiphora\"), hlohyně (\"Pyracantha\"), zákula japonská (\"Kerria japonica\"), jeřábovec (\"Sorbaria\"), hloh (\"Crataegus\"), hroznovec (\"Exochorda\"), muchovník (\"Amelanchier\"), temnoplodec (\"Aronia\") a ostružiník (\"Rubus\").\nSpíše ojediněle se pěstuje celá řada dalších druhů keřů: kdouloň obecná (\"Cydonia oblonga\"), celoterčník různobarvý (\"Holodiscus discolor\"), aflatunie (\"Louiseania\"), madenie bělavá (\"Maddenia hypoleuca\"), mišpule obecná (\"Mespilus germanica\"), neilie (\"Neillia\"), neviusie alabamská (\"Neviusia alabamensis\"), vonivka třešňovitá (\"Omleria cerasiformis\"), lístkovec větevnatý (\"Peraphyllum ramosissimum\"), blýskalka (\"Photinia\"), prinsepie (\"Prinsepia\"), pakdoule čínská (\"Pseudocydonia sinensis\"), korunatka (\"Stephanandra\"), stranvésie Davidova (\"Stranvaesia davidiana\"), růžovec zákulovitý (\"Rhodotypos scandens\"), mandloň nízká (\"Prunus nana\", syn. \"Amygdalus nana\").\nVzácně se pěstují různé mezirodové křížence, např. kříženec jeřábu s temnoplodcem (jeřáboplodec, x \"Sorbaronia\") a jeřábu s hrušní (hruškojeřáb, x \"Sorbopyrus auricularis\").\n\nMezi zahradní trvalky náleží různé druhy rodu kuklík (\"Geum\"), mochna (\"Potentilla\"), kontryhel (\"Alchemilla\") a tužebník (\"Filipendula\"), jako půdopokryvná je pěstována jahodka indická (\"Duchesnea indica\") a mochnička (\"Waldsteinia\").\nJako skalničky jsou pěstovány drobné poléhavé keříky rodu dryádka (\"Dryas\") a půdopokryvné plazivé byliny až polokeře rodu acéna (\"Acaena\"), pocházející z Nového Zélandu a z And.\n\nKontryhel (\"Alchemilla\") je používán zevně i vnitřně jako účinný prostředek při tlumení menstruačního krvácení i při dalších gynekologických obtížích.\nPlody kdouloně obecné (\"Cydonia oblonga\") se již od časů Hildegardy z Bingenu používají při revmatismu. Účinným antirevmatikem je také květ a plod jeřábu ptačího (\"Sorbus aucuparia\"). Hloh obecný (\"Crataegus laevigata\") má příznivý vliv na srdeční činnost, rozšiřuje věnčité tepny a je využíván v geriatrii. Plody střemchy obecné jsou používány proti průjmům a na vypocení. Nať řepíku lékařského stimuluje činnost žlučníku a jater, zlepšuje trávení a zevně je používána při kožních chorobách. List jahodníku obecného (\"Kokotis Posiflis\") je používán jako součást různých bylinných směsí.\nTužebník jilmový (\"Filipendula ulmaria\") obsahuje stejně jako vrbová kůra salicin, látku která dala vzniknout kyselině acetylsalicylové neboli aspirinu.\n\nV čínské medicíně jsou využívány plody hlohu klínovitého (\"Crataegus cuneata\"), podávané především při různých poruchách trávení. Odvar z listů lokvátu japonského (\"Eriobotrya japonica\") je používán jako prostředek posilující žaludek, uvolňující hleny při chronické bronchitidě, při vykašlávání krve a dalších obtížích. Nakládané plody slivoně mume (\"Prunus mume\") pikantní chuti se používají při střevních potížích, chronickém kašli, krvi v moči či stolici.\nJsou pod jménem švestičky umeboshi dováženy i do České republiky.\n\nKůra slivoně africké (\"Prunus africana\") obsahuje fytosteroly a je součástí průmyslově vyráběných antiprostatik.\n\n\"Acaena\",\n\"Adenostoma\",\n\"Agrimonia\",\n\"Alchemilla\" (včetně \"Aphanes\", \"Lachemilla\"), \n\"Amelanchier\",\n\"Aremonia\",\n\"Argentina\",\n\"Aria\", \n\"Aronia\",\n\"Aruncus\",\n\"Bencomia\",\n\"Borkhausenia\", \n\"Cercocarpus\",\n\"Chaenomeles\",\n\"Chamaebatia\",\n\"Chamaebatiaria\",\n\"Chamaecallis\",\n\"Chamaemeles\",\n\"Chamaemespilus\", \n\"Chamaerhodos\",\n\"Chloromeles\", \n\"Cliffortia\",\n\"Coleogyne\",\n\"Coluria\", \n\"Comarum\",\n\"Cormus\", \n\"Cotoneaster\",\n\"Cowania\", \n\"Crataegus\" (vč. \"Mespilus\"), \n\"Cydonia\",\n\"Dasiphora\",\n\"Dichotomanthes\",\n\"Docynia\",\n\"Dryas\",\n\"Drymocallis\",\n\"Eriobotrya\",\n\"Eriolobus\",\n\"Exochorda\",\n\"Fallugia\",\n\"Farinopsis\", \n\"Filipendula\",\n\"Fragaria\",\n\"Geum\",\n\"Gillenia\",\n\"Hagenia\",\n\"Hedlundia\", \n\"Hesperomeles\",\n\"Heteromeles\",\n\"Holodiscus\",\n\"Kageneckia\",\n\"Karpatiosorbus\", \n\"Kelseya\",\n\"Kerria\",\n\"Leucosidea\", \n\"Lindleya\",\n\"Luetkea\",\n\"Lyonothamnus\",\n\"Macromeles\",\n\"Majovskia\", \n\"Malacomeles\",\n\"Malus\",\n\"Marcetella\",\n\"Margyricarpus\",\n\"Micromeles\", \n\"Neillia\",\n\"Neviusia\",\n\"Normeyera\", \n\"Oemleria\",\n\"Osteomeles\",\n\"Pentactina\", \n\"Peraphyllum\",\n\"Petrophytum\",\n\"Photinia\" (vč. \"Stranvaesia\")\n\"Physocarpus\",\n\"Pleiosorbus\", \n\"Polylepis\",\n\"Potaninia\",\n\"Potentilla\" (vč. \"Horkelia\", \"Horkeliella\", \"Ivesia\"),\n\"Pourthiaea\",\n\"Prinsepia\",\n\"Prunus\" (vč. \"Pygeum\")\n\"Pseudocydonia\",\n\"Purshia\",\n\"Pyracantha\",\n\"Pyrus\",\n\"Rhaphiolepis\",\n\"Rhodotypos\",\n\"Rosa\",\n\"Rubus\" (vč. \"Dalibarda\"),\n\"Sanguisorba\" (vč. \"Dendriopoterium\", \"Poteridium\", \"Poterium\"),\n\"Sarcopoterium\",\n\"Sibbaldia\",\n\"Sibbaldianthe\",\n\"Sibiraea\", \n\"Sieversia\", \n\"Sorbaria\",\n\"Sorbus\",\n\"Spenceria\",\n\"Spiraea\",\n\"Spiraeanthus\",\n\"Tetraglochin\",\n\"Torminalis\", \n\"Vauquelinia\",\n\"Waldsteinia\", \n\"Xerospiraea\"\n\nMezirodoví kříženci:\n× \"Amelasorbus\",\n× \"Cerasolouiseania\",\n× \"Crataemespilus\",\n× \"Margyracaena\",\n× \"Pyraria\",\n× \"Pyronia\",\n× \"Sorbaronia\",\n× \"Sorbocotoneaster\",\n× \"Sorbomeles\",\n× \"Sorbopyrus\"\n\nChiméry:\n+ \"Crataegomespilus\"\n\n\n"}
{"id": "264898", "url": "https://cs.wikipedia.org/wiki?curid=264898", "title": "Statutární orgán", "text": "Statutární orgán\n\nStatutární orgán tvoří osoby oprávněné jednat za právnickou osobu (sdružení, spolek apod.).\n\nStatutárním orgánem může být jedna osoba (například jednatel společnosti s ručením omezeným, ředitel státního podniku nebo farář katolické farnosti) nebo kolektiv, například představenstvo akciové společnosti či družstva. Bližší podrobnosti, jako je složení, ustanovování, pravomoci a odpovědnost těchto osob, stanoví občanský zákoník, případně také zákon o obchodních korporacích, a stanovy či jiná zakladatelská smlouva dané korporace.\n\n"}
{"id": "264903", "url": "https://cs.wikipedia.org/wiki?curid=264903", "title": "Židé v Maďarsku", "text": "Židé v Maďarsku\n\nŽidé v Maďarsku jsou významnou evropskou židovskou komunitou. Maďarsko je v současné Evropě výjimečné tím, že má stále poměrně početnou židovskou populaci i rušný židovský život. V současné době je židovská populace v Maďarsku největší ve středo-východní Evropě a čítá zhruba 49 000 obyvatel.\n\nV r. 1930 bylo v Maďarsku více než 5% (tj. 444 567) obyvatelstva židovského vyznání. V Budapešti byl podíl Židů mnohem větší: jednalo se o pětinu obyvatelstva. Dnes je Budapešť jedním z mála měst v Evropě, která se mohou pochlubit velkým počtem činných synagog, několika rabíny, kantory, židovskými řezníky i svým vlastním rabínským seminářem. V Budapešti stojí největší synagoga v Evropě – Velká synagoga – která je zároveň čtvrtou největší synagogou na světě. V hlavním městě jsou tři židovské školy a také jedna střední škola – Gymnázium Anny Frankové. V Budapešti dvakrát měsíčně vychází noviny a jednou měsíčně časopis zaměřující se na současné události týkající se místního židovstva. V hlavním městě se nachází 10 košer řeznictví, košer pekařství a restaurace. Maďarsko dále exportuje macesy, košer víno a košer maso. Jedním z hlavních problémů je zde asimilace. V 90. letech byl stále problémem antisemitismus a radikální nacionalistická uskupení. V letech 1992 a 1993 proběhly rasově motivované útoky na Židy, Romy a studenty ze zahraničí.\n\n\"Zdroje dat: rok 1933, rok 1950, rok 1965, rok 1980, rok 2002, rok 2005\"\n\n\n\n"}
{"id": "264908", "url": "https://cs.wikipedia.org/wiki?curid=264908", "title": "Židé v Rakousku", "text": "Židé v Rakousku\n\nŽidé v Rakousku je označení židovské diaspory na území dnešního Rakouska, vztahuje se ale také na historická území Rakouského vévodství a následně Rakouského a rakousko-uherského císařství.\n\nŽidé území dnešního Rakouska obývali prokazatelně již v době, kdy větší část země byla pod nadvládou Římské říše. Poprvé se Rakousko stalo střediskem židovské učenosti v průběhu 13. století. Sílící antisemitismus však vedl v roce 1669 k vyhánění Židů. Po formálním opětovném přijímání Židů v roce 1848 se znovu vytvořila početná židovská komunita. Ta svého největšího rozkvětu dosáhla rakouská židovská diaspora v období před první světovou válkou a meziválečném období. V roce 1934 žilo v Rakousku přes 200 tisíc Židů, z nichž drtivá většina byla soustředěna ve Vídni. Tato komunita patřila k nejintelektuálnějším centrům židovského světa a neobyčejně silně se podílela na kulturním a společenském rozvoji celého regionu. \n\nOstrý zlom nastal po anšlusu Rakouska nacistickým Německem, kdy byla téměř celá komunita zlikvidována. Část židovstva emigrovala, většina však zahynula během holokaustu. Většina přeživších druhou světovou válku emigrovala do Izraele. Současná židovská populace v Rakousku čítá asi 9000 osob. Část současné populace tvoří imigranti ze zemí bývalého Sovětského svazu.\n\nV roce 1991 přijala rakouská vláda usnesení přiznávající rakouskou spoluúčast na zločinech spáchaných Třetí říší. \n\n\"Zdroje dat: rok 1933, rok 1950, rok 1965, rok 1980, rok 2002, rok 2005\"\n\n\n"}
{"id": "264912", "url": "https://cs.wikipedia.org/wiki?curid=264912", "title": "Stélka", "text": "Stélka\n\nStélka (thallus) je označení pro těla bezcévných rostlin a některých řas či hub. Ta nejsou členěná (diferencovaná) na jednotlivé orgány, jimiž je u cévnatých rostlin kořen, stonek a list.. Někdy však k jisté diferenciaci jednotlivých částí těla dochází, např. u mechů – tyto struktury označujeme jako fyloidy (zastupují listy), rhizoidy (zastupují kořeny) apod. Vnitřní stavba je většinou tvořena parenchymem.\n\nStélkatým tělem se vyznačují mechorosty (mechy, játrovky, hlevíky), lišejníky a gametofyt kapraďorostů. Rovněž tělům různých řas (nejen zelené řasy, ale i např. ruduchy či různá Chromalveolata) a sinic říkáme stélka, protože nejsou rozlišena.\n\nOpakem stélky je kormus, rozlišené tělo.\n\nJe možné rozlišovat několik druhů stélek řas:\n\n\n"}
{"id": "264915", "url": "https://cs.wikipedia.org/wiki?curid=264915", "title": "František Lukeš", "text": "František Lukeš\n\nFrantišek Lukeš (27. února 1921, Hořice-Libonice – 11. července 1998, Hradec Králové) byl český kněz, probošt, spisovatel a pedagog.\n\nFrantišek Lukeš vystudoval Obchodní akademii v Hořicích, ze které následně vstoupil do semináře v Hradci Králové, kde byl v roce 1947 vysvěcen na kněze. Působil v Náchodě, Libici nad Cidlinou, v Činěvsi a okolí, v Poděbradech a Hradci Králové. Zasedal v komisích biskupské konference v oboru ekumenismu a umění.\n\nJe autorem řady pořadů, fejetonů, článků a úvah k aktuálním událostem, publikovaných v novinách, regionálním tisku i vysílaných v rozhlase a televizi. Za pedagogické působení mu byla v roce 1995 udělena pamětní medaile Vysoké školy pedagogické v Hradci Králové. Díky svému vztahu k výtvarnému umění a hudbě byl přítelem Eduarda Hakena, Karla Svolinského, Viléma Přibyla, Josefa Vlacha, Jaroslava Seiferta a dalších umělců.\n\n\n"}
{"id": "264918", "url": "https://cs.wikipedia.org/wiki?curid=264918", "title": "Židé na Slovensku", "text": "Židé na Slovensku\n\nŽidé na Slovensku žili do začátku 2. světové války nejprve v Uhersku, později v samostatném Československu. Poté v letech 1939–1945 ve Slovenské republice, která byla ve spojencem nacistické Třetí říše a v níž bylo postavení Židů velice tristní. \n\nV roce 1895 uherský parlament v plném rozsahu zrovnoprávnil Židy s ostatními obyvateli země a dovršil tak proces otevření ghetta, který začal v roce 1782 císař Josef II. přijetím tolerančního patentu. Pro pochopení situace Židů na Slovensku před holokaustem jsou důležité některé události, které přispěly k likvidaci ghetta a zařazení Židů do většinové společnosti. Jsou to okolnosti jak legislativní, tak vnitřní diferenciace komunity v oblasti náboženské, politické, vzdělanostní, etnické, sociální atd. \nToleranční patent obsahoval nařízení, která zlepšila právní postavení Židů. Ulehčil jim přístup k řemeslům, průmyslové výrobě a k výkonu svobodných povolání. Z hlediska budoucnosti bylo důležité, že dostali a využili reálnou možnost získat světské vzdělání.\nZákonem z roku 1840 umožnila uherská vláda Židům usídlovat se ve městech, s výjimkou báňských a zrušila další hospodářská omezení. Toto umožnilo Židům se začlenit do měšťanské komunity. \nRevoluční léta 1848-1849 byla dalším mezníkem. Dle zákona z roku 1868 obdrželi Židé jako náboženské společenství v mnohých ohledech větší práva, než měly jiné nemaďarské národnosti v Uhersku, což vyvolalo mnohé negativní reakce. Tento vývoj završil zákon XLII z roku 1895, kterým dal uherský parlament Židům plnou občanskou a náboženskou svobodu.\n\nVláda Slovenské republiky poprvé omezila občanská práva Židů vládním nařízením č. 63/1939 Sl. z., přičemž pojem „Žid“ byl definován na náboženském a ne na rasovém základu. Nařízení také usměrnilo počet Židů v některých svobodných povoláních a omezilo uplatňování anebo vymáhání pohledávek prostřednictvím židovských advokátů Židů. Nařízením č. 150/1939 Sl. z. byla upravena vojenská povinnost Židů a byli přeřazení do zvláštních pracovních táborů.\n\n29. února 1940 slovenský sněm schválil arizační zákon, který byl předtím projednán s představiteli Židovské úřadovny a byly zapracovány jejich připomínky (ti ho akceptovali jako menší zlo). Zákon nevstoupil v platnost, protože ho prezident Jozef Tiso odmítl podepsat. Zákon byl opětovně schválen 25. dubna 1940 (č. 113/1940). Podnik, který měl nejméně 51 % nežidovského kapitálu, nebyl považován za židovský. Práva Židů byla omezována i dalšími nařízeními. Nátlak Třetí říše se postupně stupňoval a bylo požadováno radikální řešení židovské otázky, které však prezident Tiso odmítl. Na neřešení židovské otázky si Berlínu stěžoval přímo vyslanec Bernard ve své rozsáhlé správě ,Německé připomínky vůči Slovensku\", která předcházela jednáním v Salzburgu. Také pozdější zprávy německé vojenské zpravodajské služby potvrzovaly odmítaní účinného prosazováni židovské otázky ze strany slovenského prezidenta. 9. září 1941 bylo schváleno vládní nařízení č. 198/1941 o právním postavením Židů (tzv. „židovský kodex\"), kterým se rušily předešlé předpisy a stanovovaly nové. Proti kodexu protestovala slovenská katolická církev. \n\nNa začátku roku 1942 vznesla německá vláda požadavek na zásadní navýšení počtu dělníků o 20 000. Požadavek byl založen na mezistátních dohodách mezi Německem a Slovenskem. Po naléhání německé vlády slovenský velvyslanec navrhl, jestli by německá vláda na práce nepřijala slovenské Židy. Po souhlasu německé vlády bylo vystěhování 20. února 1942 schváleno také slovenskou vládou. Německá strana také původně požadovala zaplacení doplatku 500 říšských marek na ubytování, stravu a ošacení, nakolik nešlo o osoby zvyklé manuálně pracovat. Po vyjednávaní s Němci zaplatila slovenská vláda pouze příspěvek 8,6 mil marek a to odepsáním z těžce vymahatelného německého dluhu. Zákon o vystěhování Židů byl schválen 24. března 1942. První transport ale odešel již další den, a to na základě nařízení předsedy vlády Tuky, bez předcházejícího uvědomění parlamentu, prezidenta a členů vlády. \n\nŽidům byly prezidentem a jednotlivými ministerstvy udělovány výjimky a zvláštní legitimace, které je chránily před vysídlením. Na vysoký počet výjimek si stěžoval Berlínu přímo německý vyslanec H. E. Ludin. Slovenská vláda také opakovaně požadovala návštěvu slovenské komise, která by na místě prověřila podmínky zachovávání mezistátní dohody o lidském zacházení s Židy v pracovních táborech. Protože německá strana to nemohla připustit a komisi odmítla, Slovensko transporty okamžitě zastavilo. Transporty nebyly obnoveny až do propuknutí a potlačení Slovenského národního povstání, když bylo Slovensko obsazeno německou armádou. Hauptsturmführer SS Dieter Wisliceny - představitel Hlavního říšského úřadu bezpečnosti (Reichsicherheitshauptamt – RSHA) později opakovaný nátlak slovenské vlády a nemožnost požadované inspekce označil jako první moment, kdy se mu Adolf Eichmann svěřil, že Židé jsou hromadně vyvražďováni. \n\nCelkový počet židovských obětí holokaustu na Slovensku je odhadován na přibližně 70 000 osob.\n\nNejvětší z poválečných pogromů se odehrál v září 1945 v Topoľčanech. Pogrom začal protižidovskou demonstrací, příčinou byla nespokojenost občanů s postupem proti řeholním sestrám v místním klášteře, který byl označen za fašistické hnízdo. Demonstranti poranili 47 Židů. K protestujícím se připojili i někteří vojáci, kteří měli demonstraci potlačit.\n\nV současné době žije na Slovensku zhruba 6000 obyvatel židovského vyznání, zejména pak v Bratislavě. Většina je starších 70 let.\n\n\n\n"}
{"id": "264919", "url": "https://cs.wikipedia.org/wiki?curid=264919", "title": "Pedel", "text": "Pedel\n\nPedel (též \"bedel\") je ceremoniální funkce na vysokých školách a univerzitách. Při slavnostních příležitostech kráčí před rektorem nebo děkanem a nosí žezlo, popřípadě jiné insignie dané vysoké školy nebo její fakulty. Během akademického obřadu, zejména během imatrikulace či promoce, navíc drží žezlo před studentem, který se ho při slibu či přísaze dotýká (nebo jen symbolicky).\n\nPůvodně se jedná o nižšího vysokoškolského úředníka. Ačkoli má dnes pedel výhradně symbolický význam, dříve sloužil jako univerzitní sluha – byl zodpovědný za údržbu školních budov a asistoval rektorovi či děkanovi – původně je též v literatuře označován jako školník.\n\nPůvod slova je v latinském výrazu \"pedellus\" či \"bedellus\", který označoval univerzitního školníka. Latinské slovo je odvozeno od germánského základu, který lze nalézt ve starohornoněmeckém \"bitil\" či ve staroanglickém \"bidul\" – ve významu „kdo přednáší prosby“ či „mluvčí“. Stejný kořen slova je i v moderním německém slovesu \"bitten\" – prosit.\n\n"}
{"id": "264920", "url": "https://cs.wikipedia.org/wiki?curid=264920", "title": "Lockheed Martin", "text": "Lockheed Martin\n\nLockheed Martin [lokhíd marten] je jedna z vedoucích mezinárodních společností s pokročilou technologií a také letecký výrobce. Vznikla roku 1995 sloučením společností Lockheed Corporation a Martin Marietta. Sídlí ve městě Bethesda v Marylandu a po celém světě zaměstnává okolo 105 000 lidí. Současným ředitelem je Robert J. Stevens, který se vedení společnosti ujal po Gordonu Richardu Englandovi, jež postupně přešel do funkce prvního náměstka ministra vnitra Spojených států.\n\nPodle příjmů z roku 2006 je Lockheed Martin největším vojenským dodavatelem na světě. Mezi produkty společnosti Lockheed patří např. balistické rakety \"Trident\", letouny F-16, Hercules a F-22 Raptor, za který roku 2006 společnost obdržela cenu Collier Trophy. Pod firmou Martin Marietta se vyrábějí rakety Titan a také Space Shuttle External Tank. Lockheed Martin vyrábí také elektroniku a informační a elektronické systémy; angažuje se i v kosmonautice.\n\nHlavním zákazníkem pro Lockheed Martin (kolem 95 %) je americké ministerstvo obrany, jiné americké federální agentury a armády cizích mocností.\n"}
{"id": "264921", "url": "https://cs.wikipedia.org/wiki?curid=264921", "title": "Michael Landes", "text": "Michael Landes\n\nMichael Christopher Landes (* 18. září 1972) je americký herec, známý především svojí rolí Jimmyho Olsena v seriálu \"Superman\". Landes je od 21. října 2000 ženatý s herečkou Wendy Benson-Landes, se kterou má jedno dítě. Michaela jsme mohli poprvé vidět v televizním seriálu \"Báječná léta\" (1988), na kterém se podílelo 16 režisérů. Ze známějších snímků jsme měli šanci jej vidět v dalším televizním seriálu Superman (1993), hororu \"Nezvratný osud\" (2003), ve filmu \"\" (2004) a jeho zatím posledním snímkem je romantická komedie \"Lucky 13\" (2005).\n"}
{"id": "264926", "url": "https://cs.wikipedia.org/wiki?curid=264926", "title": "Chelátový efekt", "text": "Chelátový efekt\n\nChelátový efekt vyznačuje zvýšenou stabilitu koordinačně-kovalentních sloučenin obsahujících jeden či více chelátových kruhů. Takové komplexy jsou tvořeny zejména bidentálními ligandy. Pro srovnání uvažujme např. následující nikl-aminové komplexy.\nTvorba chelátových kruhů má tudíž značný stabilizační vliv, který vzrůstá s počtem kruhů. V uvedeném příkladě je však navíc doprovázen tvorbou silnějších vazeb Ni-N alifatickým aminem.\nK objasnění chelátového efektu je třeba uvědomit si, že se velikost konstanty stability odvíjí od velikosti volné energie reakce. Pro její výpočet platí vztah ΔF = ΔH - TΔS.\nZvýšení rovnovážné konstanty lze tedy dosáhnout buď dosažením zápornější změny entalpie nebo kladnější hodnoty změny entropie, neboť platí zároveň vztah ΔF = -RT lnK, tedy čím zápornější je změna volné energie (čím více energie se uvolní), tím větší je konstanta stability. Změna entalpie (ΔH) se při tvorbě chelátových komplexů nijak neliší od nechelátových. Naopak změna entropie (ΔS) stoupá s počtem volných molekul uvolněných při reakci. Uvážíme-li, že kovové ionty se ve vodných roztocích nachází ve formě aquakomplexů, pak nově příchozí ligandy z těchto komplexů vytěsňují molekuly HO. Pro všechny monodentální ligandy platí, že jedna molekula ligandu vytěsní právě jednu molekulu HO. Jedna molekula bidentálního ligandu pak vytěsní molekuly dvě. V případě sedmi- a vícečlenných kruhů pak lze s velkou pravděpodobností očekávat, že se druhý konec ligandu (jeho druhý donorový atom) dostane do velké vzdálenosti vzhledem ke kovovému iontu, takže se bude vázat na jiný kovový iont a chelátový kruh tak vůbec nebude vytvořen.\n"}
{"id": "264929", "url": "https://cs.wikipedia.org/wiki?curid=264929", "title": "Kikinda", "text": "Kikinda\n\nKikinda (srbsky: \"Кикинда\", maďarsky: \"Nagykikinda\") je město v srbské autonomní oblasti Vojvodina. Je správním centrem Severobanátského okruhu. V roce 2002 mělo město 67 002 obyvatel, z toho 74,67 % Srbů a 12,61 % Maďarů.\n\nPrvní zmínka o městě pochází z roku 1432.\n\n"}
{"id": "264930", "url": "https://cs.wikipedia.org/wiki?curid=264930", "title": "Aerenchym", "text": "Aerenchym\n\nAerenchym je zvláštní rostlinné pletivo (druh parenchymu), které například slouží k provzdušňování kořene. Proto je také označován za provzdušňovací pletivo. Aerenchym obsahuje velké dutiny vyplněné vzduchem, které vytváří cestu plynům, jako je kyslík a ethylen. \n\nAerenchym má například ostřice klasnatá (\"Carex contigua\") nebo tokozelka vodní hyacint (\"Eichhornia crassipes\") či leknín (\"Nymphaea\"). (V některých vodních rostlinách jsou tímto druhem buněk tvořeny orgány jako třeba listy, které díky velkému obsahu plynů mohou růst k hladině nebo na ní plavat.)\n"}
{"id": "264931", "url": "https://cs.wikipedia.org/wiki?curid=264931", "title": "Paradise (počítačová hra)", "text": "Paradise (počítačová hra)\n\nParadise je počítačová hra žánru adventure pro operační systém Microsoft Windows, vyvinutá studiem White Birds Productions a vydaná firmami Micro Application v Evropě a UbiSoft v severní Americe. Na trh byla uvedena v roce 2006. Hlavním designérem a grafikem hry byl známý belgický tvůrce komiksů a počítačových her Benoît Sokal. Hra se odehrává ve fiktivní africké zemi Mauranie a hráč v ní ovládá dívku, která přežila leteckou havárii bez vážnějšího zranění, ale s rozsáhlou ztrátou paměti. Nevzpomíná si, jak se jmenuje, čím je ani odkud, kam a proč letěla. Hráč má za úkol ji provést všemi nástrahami, během nichž dívka zjistí, kdo je, proč je v Mauranii a jaký je její úkol.\n\nHlavní hrdinkou je Malkia, dcera mauranského krále Rodona, která však už dlouhou dobu žije v Evropě. Na začátku hry se ocitá v harému v paláci prince města Madargane uprostřed Mauranie. Jako jediná přežila havárii malého soukromého letadla. Neutrpěla těžká zranění, ale potýká se s rozsáhlou ztrátou paměti. Nevzpomíná si, kdo je a proč je v Mauranii. Madarganský princ se jí ujal a převezl ji z nemocnice do svého paláce, kde má zůstat, dokud se jí paměť nevrátí. Má u sebe jen několik předmětů, které jí mohou pomoci. Mezi nimi je studentská karta univerzity v Ženevě a knížka o Mauranii, kterou napsala spisovatelka Ann Smithová. Dívka se rozhodne používat toto jméno, dokud nezjistí, kdo doopravdy je. Na zahradě se dívka setká s černým levhartem, kterého princ chová v kleci. Matně si vzpomíná, že ho odněkud zná, ale netuší odkud.\n\nMauranie je fiktivní země v Africe. Díky své odlehlosti si uchovala svou svébytnou kulturu i téměř nedotčenou flóru a faunu, která je detailně popsána v dívčině knížce. Vládne jí král Rodon, poslední potomek dávné dynastie mauranských vládců. Poslední dobou však přibývá lidí, kteří jsou s jeho vládnutím nespokojení, a tak v Mauranii vypukla krvavá občanská válka mezi královskými vojsky a rebely. Hráč v roli Malkie musí uniknout všem nástrahám a odhalit, kdo je a proč přiletěla do Mauranie.\nHra má klasické point and click ovládání, v němž hráč ukazuje kurzorem na předměty a kurzor mění svůj tvar podle toho, co lze s předmětem provést. Po stisknutí tlačítka myši pak hrdinka dojde k předmětu (při dvojím kliknutí k němu doběhne) a příslušnou činnost vykoná. Pravým tlačítkem se otevírá inventář, z něhož lze získané předměty používat na jiné předměty i na sebe navzájem. Během cesty hrdinka potká několik desítek postav, s nimiž může mluvit. Při rozhovoru si hráč z menu vybere téma, o němž chce s postavou hovořit.\n\nHru lze kdykoli v jejím průběhu ukládat na disk.\n\nVšechny lokace jsou nakresleny jako dvourozměrné (některé přesahují rozměry obrazovky a při pohybu scrollují), postavy jsou vymodelovány trojrozměrně.\n\nV několika sekvencích, zvaných „Noc levharta“, hráč ovládá černého levharta, kterého hrdinka získá krátce po začátku hry. Tyto sekvence jsou zpracovány kompletně trojrozměrně. Levhart však nemůže sbírat a používat předměty a úkolem hráče v těchto sekvencích je pouze dovést levharta na určené místo. Hráč tyto sekvence navíc může přeskočit.\n\nHra byla přijata poměrně chladně. Herní recenzenti se většinou shodli, že je až příliš podobná dvojici her Syberia (rovněž od Benoîta Sokala), ale jejích kvalit nedosahuje. Vyzdvihována byla především grafika, hudba a detailně, promyšleně vytvořená Mauranie. Naopak kritiku si vysloužil málo hluboký příběh, zastaralé technické zpracování, nepohodlné ovládání, chyby v programu a občasné nelogické hádanky.\n\n"}
{"id": "264932", "url": "https://cs.wikipedia.org/wiki?curid=264932", "title": "Vazovec", "text": "Vazovec\n\nVazovec je osada, evidenční část města Turnov, pás území v katastrálním území Malý Rohozec v hlubokém údolí Vazoveckého potoka s 28 popisnými čísly a třiceti obyvateli, jako základní sídelní jednotka označený názvem Malý Rohozec díl 2, která je dnes součástí města Turnova. Leží severozápadně od Dolánek a západně pod Kobylkou, východně pod Malým Rohozcem.\n\nPůvodně Vazovec od Dolánků oddělovala hráz zaniklého rybníka, nacházející se mezi místy pojmenovanými Dolánky – pod hrází a Vazovec – nad hrází. Dnešní vzhled údolí zkreslují náspy železnice Turnov - Stará Paka a především silnice I/10 Turnov – Harrachov, které přeťaly osadu Dolánky a její horní část opticky přičlenily k Vazovci. Název osady se odvozuje od jilmu vazu.\n\nRoku 1869 v osadě žilo 111 obyvatel a na konci 19. století ještě 105 (národnosti české). Pak počet obyvatel výrazně klesal až do 90. let 20. století.\n\nAdministrativně (dodnes katastrálně) spadala osada pod Malý Rohozec (za monarchie panství Hruborohozecké) a po 2. světové válce pod Dolánky. Duchovní správa sídlila v Jenišovicích při kostele sv. Jiří a tam se také pohřbívalo (nyní převážně na novějším hřbitově u osady Kobylka). V dolní části údolí byl od nepaměti provozován chov ryb (nyní umělá líheň pstruhů ČRS Turnov).\n\nSjízdná komunikace Vazoveckým údolím byla dostavěna a rozšířena teprve počátkem dvacátých let 20. století. Vazovecký potok poháněl Lejskovu brusírnu s domácí elektrárnou ve Slapech a pak ještě celkem čtyři mlýny. Po nejstarším lze vystopovat už jen zbytky náhonu, zarostlého lesem. Zachované budovy mlýnů „U Horáčků“ a „U Patřičných“ (zbourán 2008) měly mlýnská kola ještě v šedesátých letech, ovšem už jenom k vidění. Nejznámější Abelův mlýn stojí v Dolánkách nedaleko Dlaskova statku. Většina původních nemovitostí změnila vzhled nebo byla zcela přestavěna. Vodovod (dokončený v 50. letech 20. století) je napojen k vodojemu na Metelce (z roku 1922).\n\nK přírodním zajímavostem patří vývěry Bartošova pec (ve Slapech) a tzv. Bezednice (u čp. 28), ve které podle pověsti zahynul a navždy zmizel jezdec (husar) i s koněm. Je pravděpodobné, že okolí pramene tehdy stále tvořil rozsáhlý močál.\n\nNa vápencovém ostrohu (nazývaném Vápeník), který odděluje osadu od údolí Jizery, bývalo staroslovanské hradiště, po němž zůstala zachována část obranného příkopu. Dnes ovšem skálu protíná železnice a mezinárodní silnice, navazující na turnovský obchvat.\n"}
{"id": "264933", "url": "https://cs.wikipedia.org/wiki?curid=264933", "title": "Karavana mraků", "text": "Karavana mraků\n\nKaravana mraků je jméno LP desky Karla Kryla vydané v roce 1979. V roce 1994 vydal toto album v CD a MC verzi Bonton.\n\n\nV roce 2007 vydal Supraphon remasterovanou verzi Karavany mraků, která obsahovala devět dalších skladeb:\n"}
{"id": "264935", "url": "https://cs.wikipedia.org/wiki?curid=264935", "title": "Tana obecná", "text": "Tana obecná\n\nTana obecná (\"Tupaia glis\") je malý savec z čeledi tanovitých (\"Tupaiidae\"). Průměrná tělesná délka se pohybuje mezi 16 až 21 cm a průměrná hmotnost okolo 190 g. Barva srsti je velice různorodá. Od rudě hnědé, našedlé až černé, břicho je bělavé. Její dlouhý ocas, který dosahuje délky 12–21 cm je hustě osrstěný a téměř dosahuje stejné délky, jako celé tělo tany. Tlapky jsou holé, ale mají ostré drápky a i nad nosem má neosrstěné místo. Obě pohlaví jsou si velmi podobná.\n\nTana obecná patří k největším zástupcům své čeledi. Obývá převážně jihovýchodní Asii, zvláště nížiny v deštných lesích Thajska, Malajsie, Indonésie a blízkých ostrovů.\n\nTana obecná je denní a velice mrštné zvíře, které před nebezpečím dokáží velice rychle uprchnout. Přes noc tany spí nejčastěji v dutině padlého stromu nebo mezi kořeny. Obývají jak stromy, tak i, a to je u tohoto druhu běžnější, zem. Zde aktivně hledají potravu, kterou tvoří především hmyz (zvláště mravenci), ovoce, listy, pupeny, semena a zřejmě i drobné myšky a malí ptáci. Žije většinou samotářsky, ale přílišnou výjimkou není ani život v párech.\n\nRozmnožuje se v průběhu celého roku. Svá hrubá hnízda si staví především v dutinách padlého stromu nebo mezi kořeny a v Malajsii, kde je rozmnožování tan sledováno nejčastěji, rodí samice po 46 až 50 dnech jedno, nebo méně častěji až tři mláďata. Ta se rodí zcela holá a slepá a hnízdo opouštějí zhruba po 33 dnech.\n\nTana obecná je nejpočetnějším a nejčastěji chovaným druhem ve své čeledi. Jelikož se daří tany obecné hojně rozmnožovat i v zajetí, zatím jim vážná nebezpečí nehrozí. Má také největší lokalitu rozšíření a proto je v Červeném seznamu IUCN ohodnocen jako málo dotčený druh.\n\n"}
{"id": "264937", "url": "https://cs.wikipedia.org/wiki?curid=264937", "title": "Kostel Nanebevzetí Panny Marie (Kroměříž)", "text": "Kostel Nanebevzetí Panny Marie (Kroměříž)\n\nŘímskokatolický farní kostel Nanebevzetí Panny Marie je kostel stojící v historickém jádru Kroměříže na Riegrově náměstí. V Ústředním seznamu kulturních památek České republiky je kostel veden pod číslem 33844 / 7-6009.\n\nKostel nechal postavit v roce 1247 biskup Bruno ze Schauenburku. Snad roku 1539 bylo založeno literátské bratrstvo Nanebevzetí Panny Marie a sv. Michaela Archanděla, které fungovalo v kostele Nanebevzetí Panny Marie a v tehdy nedaleko stojícím kostelíku sv. Michala, zbořeném roku 1789. Když během třicetileté války vpadla do Kroměříže 26. června 1643 švédská vojska pod velením generála Lennarta Torstensona a s pomocí odbojných Valachů vyplenila město, vyrabovali a zcela vypálili i původní kostel. Z kostela zůstalo jen jádro věže a holé zdi. Dobytí Kroměříže během třicetileté války barvitě líčí i Kroměřížská selicha dochovaná v rukopise z roku 1702.\nObnovy se kostel dočkal až za biskupa Wolfganga Hanibala von Schrattenbacha roku 1724.\n\nV rámci regulace řeky Moravy byly v letech 1907-1909 od mostu přemístěny sochy sv. Václava od sochaře Jana Antonína Becka (1864-1937), sv. Cyrila, sv. Metoděje od sochaře Antonína Tomáše Becka (1835-1908) a sv. Vendelína k severní části balustrády kostela. Samotná balustráda původně zdobila arcibiskupské stáje u Mlýnské brány, zrušené při stavbě novější části arcibiskupského gymnázia a kněžského semináře na počátku 20. století.\n\nV roce 1971 se socha sv. Vendelína od sochaře Františka Prchala (otce Jana Václava Prchala) po pádu rozbila a byla nahrazena sochou sv. Anny z roku 1919 od kroměřížského sochaře Jana Neumanna přivezenou v roce 1966 ze Staré Vody.\n\nV dolní části kostelní věže je umístěna pamětní deska Josefu Mlčákovi zastřelenému v roce 1945 při vyvěšování praporu z okna věže.\n\nOd roku 2010 se v kostele provádí postupné opravy.\nV letech 2013 až 2015 došlo k rozsáhlému restaurování\noltáře čtrnácti svatých pomocníků v boční Lurdské kapli.\nJedná se o řezbářskou práci z borového a lipového dřeva z období let 1715 až 1720.\nAutorství bylo přisuzováno Františku Ondřeji Hirnlovi, nyní se ale odborníci přiklánění\nk Davidu Zürnovi.\nVýška oltáře činí 8 m, šířka 4 m a hloubka 0,9 m. Uprostřed velkého stylizovaného stromu visí obraz Panny Marie s dítětem.\nPodle pověsti kroměřížští občané objevili po výpálení kostela za třicetileté války v troskách kostela\nneprušený (dnes už neexistující) oltář a na něm tento obraz.\n\n"}
{"id": "264938", "url": "https://cs.wikipedia.org/wiki?curid=264938", "title": "Židé v Polsku", "text": "Židé v Polsku\n\nŽidovská komunita v Polsku dnes čítá asi 3500 členů, především seniorů. To je pouhý nepatrný zlomek mohutného židovského osídlení, které ještě v roce 1939 čítalo asi 3 miliony Židů, tj. 10 % obyvatel celého Polska. Hlavní příčinou tohoto vývoje byl holokaust a poválečná emigrace. \n\nPrvní velký příliv vyznavačů judaismu nastal ve 12. století, kdy v Evropě dochází k prvním protižidovským pogromům, před kterými se židovští uprchlíci ukrývali na polském území. V roce 1569, kdy lublinská unie dokončila sjednocení polsko-litevského státu, byl počet Židů na tehdejším území odhadován na 200 000. \n\nK prvním velkým pogromům v Polsku došlo v období povstání Bohdana Chmelnického, kdy ukrajinští kozáci v 17. století povraždili na 100 000 Židů.\n\nOd 18. století, po zániku polského svobodného státu, dochází k hromadným útěkům z Rusy obsazené části Polska. V letech 1881 – 1890 od začátku ruské okupace území opustilo na 135 000 Židů. \n\nV letech 1830-31 značná část Židů bojovala na straně Poláků proti carským vojskům. V roce 1848 dokonce krakovský rabín Dow Beer Meisels vyzval Židy k podpoře politických požadavků Poláků. \n\nŽidé v Polsku představovali před 2. světovou válkou největší židovskou komunitu na světě čítající 3-3,3 miliony osob. Toto enormní osídlení bylo dáno zejména silnou migrací ve středověku. Židovská menšina byla loajální, ale neintegrovanou částí polské společnosti, jejíž členové byli v průměru bohatší a vzdělanější, než Poláci, což bylo příčinou určitého sociálního pnutí. To začalo gradovat ve 30. letech, po propuknutí hospodářské krize a smrti maršála Piłsudského, kdy Polsko stále silněji ovládané antisemitskou pravicí a antijudaistickou katolickou církví přijalo řadu protižidovských opatření, mezi něž patřilo omezení přístupu Židů na vysoké školy a do určitých povolání, zavedení tzv. lavicových ghett a podobně. Skutečnou katastrofou pro Židy v Polsku se stala okupace země nacistickým Německem, které postupně zahájilo masovou likvidaci všech Židů v Polsku.\n\nPolsko mělo být zemí nejvíce postiženou holokaustem (šoa). Už v roce 1939 začala vznikat první ghetta, kam byli Židé nahnáni a ponecháni napospas hladomorům a nemocem.\n\nNacisté v rámci takzvaného „konečného řešení židovské otázky“ zřídili v Polsku šest vyhlazovacích center. Od podzimu 1941 v Osvětimi a v táboře Chełmno nad Nerem. Od jara 1942 se pro vyhlazování Židů začínají používat Bełżec, Sobibór, Osvětim II-Birkenau a v létě 1942 vzniká vyhlazovací tábor Treblinka. Na podzim 1942 je uveden do provozu tábor Majdanek u Lublinu. Ke konci roku 1944, kdy byla většina evropských Židů již vyvražděna, byly likvidovány také poslední tábory smrti a dosud žijící vězňové byli evakuováni na západ v tzv. pochodech smrti.\n\nMalá část Poláků využila situace a osobně se na likvidaci Židů podílela, někdy asistencí nacistům, výjimečně i jako iniciátoři a hlavních organizátoři pogromů. Na druhé straně tisíce polských rodin Židům pomáhaly, a to i přes brutální perzekuce ze strany nacistů (Například trest smrti za ilegální zásobování Židů potravinami a léky, vyvraždění celé usedlosti, v níž se Židé skrývali). Přes tisíc Poláků bylo pro tuto činnost povražděno nacisty (Jad vašem uznal posmrtně za spravedlivé mezi národy něco přes 700 z nich. Komise vedená izraelským nejvyšším soudem, udělila Polákům nejvíce těchto titulů ze všech národů). \n\nV roce 1942 vznikla legendární Rada pro pomoc Židům - Żegota, odbojová organizace Polské exilové vlády, která měla chránit Židy před holokaustem. Pomáhala jim se skrývat, zásobovala je a vyráběla pro ně falešné doklady. Společně s řadou dobrovolníků z řad obyvatel a s pomocí katolické církve, jejíž duchovní a řeholní společenství hráli klíčovou roli v ukrývání Židů, tato organizace zachránila tisíce až desetitisíce Židů. Světově proslulá se stala zejména činnost jejího dětského oddělení, které pod vedením Ireny Sendlerové zachránilo na 2500 dětí z Varšavského ghetta. Mimo ni pracovaly v Polsku i židovské odbojové a podzemní organizace. Země se stala hlavním dějištěm holokaustu (zemřelo zde asi 3,5 milionů Židů), ale též nejvýznamnějších evropských aktů odporu ze strany Židů, zejména povstání varšavského ghetta.\n\nBěhem 2. světové války zahynulo asi 90 % židovské populace. Konce války se dožilo jen asi 300 tisíc polských Židů, z toho asi 2/3 v Polsku. Několik set jich bylo povražděno při poválečných pogromech, které byly často motivovány spíše ekonomickými hledisky, než antisemitismem (konkrétně faktem, že majetek Židů vracejících se z táborů byl již dávno zabrán Poláky, kteří jej v žádném případě nehodlali vracet). Velkou roli hrál i nástup komunistů, kteří se stavěli k Židům spíše nepřátelsky. Důvodem byla jednak snaha naklonit si ty z občanů, kteří se obohatili na židovském majetku, jednak fakt, že Żegota byla nekomunistický projekt. Většina Židů za této situace emigrovala buďto těsně po válce, či po propuknutí antisemitské kampaně, kterou komunisté zahájili v březnu 1968.\n\nV šedesátých letech probíhaly v Polsku studentské demonstrace, především Varšavská univerzita se stala centrem protikomunistických protestů. Následovalo zatýkání, mnoho protestujících bylo židovského původu. Polské vedení v čele s Władysławem Gomułkou toho zneužilo k rozpoutání antisemitské kampaně. Gomułka mimo to veřejně vyzval polské Židy, aby z Polska odešli do Izraele – většina z nich tak skutečně učinila.ský\n\nV současné době se Židé v Polsku netěší velké oblibě ze strany Poláků. Avšak v polském Krakově vznikl rabínský soud, tzv. \"bejt din\", jehož úkolem bude rozhodování v náboženských otázkách. Jedná se o jeden z nejdůležitějších kroků židovské populace ve Střední Evropě. V roce 2018 byl v Polsku zaveden zákon, který má zabránit spojování Polska s nacistickou historií na jeho území, zejména s koncentračními tábory pod hrozbou trestu.\n\n"}
{"id": "264940", "url": "https://cs.wikipedia.org/wiki?curid=264940", "title": "Ole Einar Bjørndalen", "text": "Ole Einar Bjørndalen\n\nOle Einar Bjørndalen (* 27. ledna 1974 Drammen, Norsko) je bývalý norský biatlonista, osminásobný olympijský vítěz, dvacetinásobný mistr světa a šestinásobný vítěz světového poháru. Během kariéry se dokázal prosadit také mezi specialisty lyžaři.\n\nBjørndalen se poprvé prosadil na juniorském mistrovství světa v Ruhpoldingu 1993, odkud si překvapivě odvezl tři ze čtyř zlatých medailí. Na mistrovství světa dospělých získal své první medaile v roce 1997 v Osrblie. Jednalo se o stříbrnou medaili ze štafetového závodu a o bronzovou medaili ze stíhacího závodu. První zlatou medaili na světovém šampionátu vybojoval v roce 1998 v Pokljuce, kde napomohl k vítězství v týmovém závodě. Na tomto šampionátu získal také stříbro ve stíhacím závodě. Další stupně vítězů vybojoval také na mistrovstvích v letech 1999, 2000 a 2001. Na mistrovství světa 2003 v Chanty-Mansijsku získal první zlaté medaile také v individuálních závodech, když vyhrál sprint a závod s hromadným startem. V Oberhofu na mistrovství světa 2004 získal čtyři cenné kovy a o rok později, v Hochfilzenu 2005, vybojoval čtyři zlaté medaile – ve sprintu, stíhacím závodě, štafetě a závodě s hromadným startem. V roce 2007 rozšířil sbírku medailí o další tři medaile, z toho dvě zlaté ze sprintu a stíhacího závodu. Na mistrovství světa 2008 v Östersundu obsadil stupně vítězů v pěti závodech a stal se mistrem světa ve stíhacím závodě. Čtyři prvenství vybojoval také v závodech na mistrovství světa 2009 v Pchjongčchangu. V letech 2010–2015 získal na světových šampionátech dalších sedm medailí ve štafetových závodech a na domácím Mistrovství světa v biatlonu 2016 v Oslu získal stříbrnou medaili ve sprintu i v následném stíhacím závodě a s norským mužským týmem dokázal triumfovat ve štafetě. V závodu s hromadným startem přidal ještě bronzovou medaili. Medailovou sbírku rozšířil i na Mistrovství světa v biatlonu 2017 v Hochfilzenu, kde získal ve stíhacím závodě bronzovou medaili.\n\nNa olympijských hrách startoval poprvé v roce 1994 v domácím Lillehammeru, kde se medailově neprosadil. Na olympijských hrách 1998 v Naganu napomohl k zisku stříbrné medaile norské štafetě a stal se olympijským vítězem ve sprintu. Velké úspěchy zaznamenal na olympijských hrách 2002 v Salt Lake City, kde zvítězil ve třech individuálních závodech a také se štafetou. Na dalších olympijských hrách v roce 2006 v Turíně obsadil stupně vítězů ve třech individuálních závodech, nicméně prvenství nevybojoval. V závodě štafet na olympijských hrách 2010 ve Vancouveru získal prvenství a přidal druhé místo ve vytrvalostním závodě. A na olympijských hrách 2014 v Soči se radoval ze zisku zlata hned v úvodním sprinterském závodě, stejně jako při následné olympijské premiéře závodu smíšených štafet. Dvojice ruských triumfů ho zároveň pasovala do role nejúspěšnějšího sportovce zimních olympijských her vůbec – když ziskem 13 cenných kovů z olympijských her předstihl svého krajana Bjørna Dæhlieho. V roce 2020 získal dodatečně bronzovou medaili ze závodu štafet na ZOH 2014 po diskvalifikaci ruské štafety. \n\nVe světovém poháru dokázal šestkrát vyhrát celkové hodnocení, čtyřikrát obsadil druhé místo a jednou třetí místo. Během své kariéry zvítězil ve 125 jednotlivých závodech světového poháru (započítány jsou také výsledky z mistrovství světa a olympijských her). V roce 2006 dokázal vyhrát jeden individuální závod světového poháru v běhu na lyžích ve švédském Gällivare.\n\nV dubnu 2018 oznámil ukončení aktivní sportovní kariéry.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 1992/93\nSezóna 1993/94\nSezóna 1994/95\nSezóna 1995/96\nSezóna 1996/97\nSezóna 1997/98\nSezóna 1998/99\nSezóna 1999/2000\nSezóna 2000/01\nSezóna 2001/02\nSezóna 2002/03\nSezóna 2003/04\nSezóna 2004/05\nSezóna 2005/06\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\n\nSezóna 2017/18\n\"Pozn. starší výsledky (raná 90. léta) nejsou úplné.\"\n\n\n"}
{"id": "264941", "url": "https://cs.wikipedia.org/wiki?curid=264941", "title": "Židé ve Švýcarsku", "text": "Židé ve Švýcarsku\n\nŽidé ve Švýcarsku patří mezi prosperující židovskou komunitu, čítající v současnosti přibližně 20 000 obyvatel – což je přibližně 0,3% celkové populace. Největší počet osob židovského vyznání je v kantonu Curych. Za pestré složení populace vděčí Švýcarsko množství imigrantů. Aškenázskou část tvoří převážně osoby, imigrující z Maďarska a Československa po sovětských invazích. Sefardskou část pak tvoří osoby z Egypta a severní Afriky. Přestože židé ve Švýcarsku nejsou významně početní, jsou velice spjati se svou zemí a jsou dobře organizovaní. Ve Švýcarsku se nachází Švýcarská federace židovských obcí (The Swiss Federation of Jewish Communities – FSCI). Ta sdružuje veškeré židovské obce ve Švýcarsku všech náboženských proudů (od liberálů až po ortodoxní židy). Od roku 1999 bylo Švýcarsko jednou z prvních zemí na světě s židovskou prezidentkou – Ruth Dreifussovou. Židé hrají důležitou roli v textilním průmyslu a výrobě hodinek.\n\n"}
{"id": "264942", "url": "https://cs.wikipedia.org/wiki?curid=264942", "title": "Židé v Lichtenštejnsku", "text": "Židé v Lichtenštejnsku\n\nŽidovská komunita v Lichtenštejnsku čítá k roku 2012 celkem 26 osob.\n\nPodle studie publikované v roce 2005 se během druhé světové války uchýlilo do Lichtenštejnska 240 židovských uprchlíků, aby zde nalezli útočiště. Později získali někteří z nich lichtenštejnské státní občanství, většina však ze země odešla po skončení války jinam.\n"}
{"id": "264943", "url": "https://cs.wikipedia.org/wiki?curid=264943", "title": "Lucas Cranach starší", "text": "Lucas Cranach starší\n\nLucas Cranach starší (4. října 1472 Kronach u Bamberka – 16. října 1553 Výmar) byl německý renesanční malíř, rytec a dřevorytec. Byl ve své době úspěšným a bohatým německým umělcem a váženým měšťanem Wittenbergu, dvorním malířem saských kurfiřtů a přítelem některých humanistických vzdělanců i náboženských reformátorů.\n\nNarodil se v početné rodině jako Lucas Sünder a vyučil se patrně u svého otce, který je v soudních dokumentech v hornofrancké obci Kronach z roku 1495-1497 označován jako Hans Maler (Hans - malíř). Jméno Cranach přijal později, podle svého rodiště (Lucas z Kronachu). O jeho malířském školení nejsou známy podrobnosti. Po roce 1498 Cranach putoval jako tovaryš a navštívil Norimberk, Regensburg a Bamberg, kde se mohl seznámit se svým současníkem Matthiasem Grünewaldem. Podle historiků umění ovládal Cranach latinu, kterou mohl vystudovat ve Schweinfurtu. Tam se patrně seznámil s humanistou Johannem Cuspinianem, který ho později pozval do Vídně. Usadil se zde roku 1501 a spřátelil se se vzdělanci z tehdy nově založené Vídeňské univerzity, mimo jiné Conradem Celtisem. Cranach ve Vídni zůstal pouhé čtyři roky a vytvořil tam díla, která ho řadí k zakladatelům Dunajské školy.\n\nRoku 1504 si jeho nadání povšiml saský kurfiřt Fridrich Moudrý (Friedrich III. z rodu Wettinů) a přivedl jej do Wittenbergu. Cranach sem přišel se svými čtyřmi asistenty v květnu 1505. Až do roku 1552 byl dvorním malířem saských kurfiřtů -Fridricha († 1525) i jeho nástupců - bratra Johanna (\"Johann der Beständige\", † 1532) a jeho syna Johanna Friedricha I.(† 1554). Zachovaly se dokumenty potvrzující, že Cranach mimo plateb za obrazy a použité drahé pigmenty a zlato obdržel opakovaně dvorský oděv a byly uhrazeny náklady na jeho cesty. Cranach podepisoval svá díla iniciálami LC až do roku 1508, kdy od Fridricha obdržel rodinný erb se znakem korunovaného okřídleného hada s rubínovým prstenem v čelistech. Tento symbol pak užíval i jako signaturu svých obrazů. V témže roce byl vyslán na diplomatickou misi do Nizozemí a portrétoval císaře Maxmiliána a jeho syna, pozdějšího císaře Karla V.\n\nVe Wittenbergu se spřátelil s Martinem Lutherem, kterého podporovali vlivní objednavatelé Cranachových děl. Luthera mnohokrát portrétoval, byl mu svědkem na svatbě s Katharinou von Bor a roku 1526 byl kmotrem jeho nejstaršího syna Johannese. K jeho přátelům patřil i významný humanista a reformační teolog Philipp Melanchthon, jehož spis „Pasional Christi und Antichristi“ ilustroval roku 1521 vlastními dřevořezy. To ale Cranachovi nebránilo přijímat objednávky katolického kléru. Jedním z jeho významných zákazníků byl např. mohučský arcibiskup, kardinál Albrecht Braniborský, kterého Cranachův přítel Luther často kritizoval pro prodávání odpustků a uctívání svatých ostatků.\n\nCranach žil nejprve v zámku saských kurfiřtů. Roku 1512 zakoupil dva domy sousedící s tržištěm na adrese Markt 3 a Markt 4 a zřídil zde dílnu a vinný šenk. Téhož roku se oženil a měl s manželkou Barbarou Brengbier (-† 1541), dcerou starosty ve městě Gotha, pět dětí. Syn Hans (* 1512), nadaný malíř, zemřel roku 1537 na cestě do Bologni, a tak se nástupcem stal druhý syn Lucas (* 1515). Cranach měl dcery Ursulu, Barbaru (* 1513) a Annu (* 1520), jejímž kmotrem se stal Martin Luther. V roce 1518 dům prodal a od potomka rektora místní Univerzity, doktora Martina Pollicha of Mellerstadt, zakoupil dům s lékárnou na prestižní wittenberské adrese Schlossstraße 1 a nechal přistavět prostory pro svou malířskou dílnu. Kolem roku 1522 koupil znovu dům v Markt 4 a se svým obchodním partnerem, zlatníkem Christianem Döringem, zde zřídil tiskárnu, kde téhož roku vytiskl Lutherův překlad Nového Zákona, ilustrovaný vlastními dřevořezy. Roku 1525 jeho tiskárna obdržela výhradní práva na tisk bible. Jen za Lutherova života vyšel jeho překlad bible v 83 vydáních.\n\nRoku 1541 převzal dům v Markt 4 jeho zeť Caspar Pfreundt, manžel Anny, a zřídil v něm wittenberskou lékárnu. Během renovace roku 1990 byly v domě objeveny cenné renesanční malby pocházející pravděpodobně z Cranachovy dílny.Cranach vlastnil také menší dům v Bürgermeisterstraße a pronajal si radniční sklep. Stal se dvorním dodavatelem vína.\n\nRoku 1513 byl Cranach s deseti asistenty pověřen výzdobou zámku a kaple v Torgau pro chystanou druhou svatbu kurfiřta Johanna s Margarete von Anhalt. Roku 1517 pracoval v Drážďanech pro saského vévodu Georga, zvaného Georg der Bärtige (syn Sidonie, dcery krále Jiřího z Poděbrad). V roce 1524 doprovázel saského kurfiřta do Norimberku. Setkal se zde s Albrechtem Dürerem, který zhotovil Cranachův grafický portrét.\n\nCranach starší byl od roku 1519 po mnoho let radním a třikrát purkmistrem města a tedy i nejvyšším sudím (1537/38, 1540/41, 1544/45). Roku 1523 v jeho domě bydlel Christian II., král Dánský, Norský a Švédský. Z daňových dokumentů z roku 1542 vyplývá, že v té době vlastnil ve Wittenbergu dům ve Schlossstraße 1 s lékárnou, další dům na náměstí a třetí dům v Elsteru, dům zvaný větrný mlýn (“die Windmühle”) v Neuen Gasse, několik zemědělských usedlostí, sad, zahradu a další pozemek. Zaměstnával dva lékárníky, dva putující malíře, vinaře a tři služky. Dcera Barbara se roku 1543 provdala za Christiana Brücka, syna kancléře saského kurfiřta, dcera Ursula o rok později za právníka Georga Dasche.\n\nSaský kurfiřt Johann Friedrich I. se roku 1547 účastnil Šmalkaldské války na straně protestantů proti císaři Karlu V. a po bitvě u Mühlbergu byl zajat a odsouzen k popravě. Cranach, který císaře maloval ještě jako malého chlapce roku 1508, se během obléhání Wittenbergu k němu vydal osobně, aby se za kurfiřta přimluvil. Kurfiřt podepsal kapitulaci, aby ochránil svou manželku Sibyllu bránící Wittenberg, a trest byl nakonec změněn na doživotní vězení. Malíř ho následoval roku 1550 do Augsburgu a setkal se zde s Tizianem, který pro císaře maloval portrét jeho syna Filipa II.. Později pracoval pro kurfiřta ve vyhnanství v Innsbrucku, odkud se roku 1552, po podepsání mírové smlouvy z Passau, spolu s ním vrátil. Dílnu a obchod předal svému synovi Lucasovi a provázel kurfiřta do jeho nového sídla Výmaru. Zde ve věku 81 let zemřel v domě své dcery Barbary. Poslední dochovaný dokument uvádí výčet obrazů pro Augsburg, které Cranach vyhotovil roku 1552. Jeho potomci provozovali malířskou dílnu ve Wittenbergu po čtyři generace a lékárna fungovala až do roku 1871, kdy ji zničil požár.\n\nMezi nejvýznamnější Cranachovy žáky patří kromě synů Hanse a Lucase zejména Monogramista I.W., Mistr Mše sv. Řehoře neboli Simon Franck (též \"Simon von Aschaffenburg\", dvorní malíř kardinála Albrechta Braniborského) a tzv. Mistr Pflockova oltáře (\"Meister des Pflockschen Altars\"). Z okruhu jeho dílny pocházeli Wolfgang Krodel, Valentin Elner, Georg Böhm, Hans Krell, tzv. Mistr Döbelnského oltáře, Hans Kremer a mnoho dalších.\n\nSoupis Cranachova díla a různé pomůcky k jeho studiu nabízí volně přístupný Cranachův digitální archiv ().\n\nLucas Cranach je považován za jednoho ze zakladatelů Dunajské školy a v Německu je chápán jako vedoucí osobnost saské malířské školy. Je řazen k nejvýznamnějším německým malířům rané renesance, jako byli Albrecht Dürer, Hans Baldung, Matthias Grünewald nebo Hans Holbein starší. Vzhledem k obrovské produkci Cranachovy dílny bylo hodnocení jeho díla provázeno nejasnostmi v připsání děl samotnému Cranachovi staršímu a také nejednotnými názory historiků umění na Cranacha samotného.\n\nNedochovalo se žádné Cranachovo dílo z období před rokem 1500, kdy podle některých historiků umění již pracoval pro saského kurfiřta na hradech Coburg a Gotha. Rané dílo Lucase Cranacha z vídeňského období se vyznačuje expresivitou, která se blíží dílům Matthiase Grünewalda a před definitivním potvrzením jeho autorství byl používán pomocný pojem Pseudo-Grünewald. Týká se to obrazů jako \"Vídeňské Ukřižování\" (\"Schottenkreuzigung\", 1501), \"Kající se sv. Jeroným\" (1502) nebo tzv. \"Schleißheimské Ukřižování\" (1503). Expresivní jsou také Cranachovy dřevořezy se scénami Ukřižování, které publikoval Lippmann roku 1895. Cranachovské bádání tak postupně objevilo zcela netušenou část umělcovy osobnosti. Podrobně se tímto obdobím Cranachovy tvorby zabývala Sabine Heiser V českých zemích byl prvně užit Cranachův dřevoryt s Ukřižováním v Olomouckém misálu (1505), vytištěném ve Vídni a v Pražském misálu (1508), tištěném v Norimberku.\n\nRadikální změna Cranachova stylu po roce 1505 mohla souviset se specifickými požadavky objednatele. Nová stylová orientace na burgundsko-nizozemské umění korespondovala patrně s kurfiřtovou snahou o politickou autonomii a hegemonii vůči císaři a říši. Toto přizpůsobení stylu uměleckého díla jeho příjemci podle Bierendeho plně odpovídalo pravidlům antické (Cicero, Quintilián) a humanistické (Melanchton) rétoriky. Cranach byl pověřen výzdobou zámků v Lochau, Coburgu a Hartenfeslu v Torgau, ale jeho nástěnné malby ani deskové obrazy se nedochovaly. Jednalo se převážně o lovecké motivy a iluzivní zátiší se zvěří nebo realistické portréty. Ve Wittenbergu šlo o témata z antické literatury a bájí s křesťanským moralistním podtextem a objevují se zde mytologické obrazy známé i z pozdějších často opakovaných kompozic (\"Paridův soud, Venuše, Judita s hlavou Holoferna, Sebevražda Lukrécie\"). Cranach v nich navazoval na svého předchůdce v kurfiřtových službách, Jacopa de Barbari. V dřevořezech znázornil lovecké scény nebo rytířské turnaje. Po roce 1507 se věnoval také technickým inovacím, jako byl tisk dřevořezů zlatem a stříbrem na tónovaném papíře (\"sv. Jiří\", 1507, dřevořezy Wittenberského katalogu relikvií).\n\nStěžejním dílem z roku 1506 je zakázka na velký oltářní retábl s \"Martyriem sv. Kateřiny\" pro zámecký kostel ve Wittenbergu. Pro další umělecký vývoj byl zcela zásadní Cranachův pobyt v Nizozemí (1508-1509), kde se inspiroval díly tamějších velkých malířů (Jan van Eyck, Quentin Matsys). Bezprostředně po návratu namaloval Lucas Cranach oltářní retábl s námětem \"Svaté rodiny\" („Torgauer Altar“, Städelisches Kunstinstitut, Frankfurt n. M.), jenž působí jako vzdání holdu nizozemskému malířství.\n\nRenesanční umění, Cranachovo nevyjímaje, je mimo jiné charakteristické zájmem o zobrazení nahého ženského těla, nejčastěji v tématech odkazujících k antice a v mytologických nebo alegorických scénách. Obraz \"Venuše s Amorem\" (1509, Ermitáž) je opatřen nápisem: „Vyžeň všemi silami tělesný chtíč, aby tě Venuše neopanovala a neučinila slepým“ a představuje rafinované spojení smyslově krásného ženského aktu s moralizujícím varováním před podlehnutím jejím svodům, v duchu humanistické morální filosofie a etiky Conrada Celtise. Dalšími oblíbenými náměty Lucase Cranacha, z nichž většina existuje v mnoha variantách, byly \"Tři grácie, Venuše, Paridův soud, Apollo a Diana, sv. Lukrécie, Salomé\" a \"Adam a Eva\".\n\nKolem roku 1510 již musel Cranach vyhovět také zakázkám měšťanů a církve a jeho dílna produkovala portréty, oltáře, zajišťovala výzdobu interiérů, fasád, dekorací či zbroje. Střídali se u něj většinou tři učedníci a spolupracoval s dalšími umělci různých oborů (Valentin Elner, dol. 1504, Christoph von München, 1505, sochař Conrad Meit), ale pro velké zakázky najímal až deset dalších asistentů.\nCranach kreslil předlohy ke svým obrazům a zabýval se mědirytem a dřevořezem. Drastické výjevy, vyplývající již z povahy námětu, charakterizují jeho grafický cyklus Apoštolských martyrií (\"Sv. Šimon\", kol. 1512). Některé listy volně citují vzory Albrechta Dürera a přejímají motivy z maleb Hieronyma Bosche (\"Oltář s Posledním soudem dle Hieronyma Bosche\", 1524, Gemäldegalerie Berlín). Cranachovy grafické listy byly opakovaně tištěny ještě počátkem 17. století a sloužily jako předloha maleb pro vlastní dílnu i četné následovníky (\"Roudnický oltář\", Hans Hesse). Posloužily také jako předloha pro sochy sedm metrů vysokého oltářního retáblu v Neustadt an der Orla, který provedla jeho dílna (1511-1513) nebo dvě malby (\"Martyria sv. Jana Křtitele a sv. Kateřiny\", 1515), které u něj objednal olomoucký biskup Stanislav Thurzo. Jedná se o kvalitní dílo samotného Cranacha se skrytým autoportrétem, signaturou a datací, potvrzené průzkumem přípravných kreseb.\n\nCranach se spolu s nejvýznamnějšími malíři své doby podílel na iluminacích modlitební knihy císaře Maxmiliána (Bayerische Staatsbibliothek, Mnichov). Vytvořil také množství celofigurových portrétů v životní velikosti (\"Portréty vévody Jindřicha Saského a Kateřiny Saské\", 1514). Z dílenské produkce líbezných Madon vyniká kvalitou \"Madona Pomocná\" (1517–25) z Pasova (po třicetileté válce odvezena do Innsbrucku), která se stala předlohou pro množství pozdějších kopií. Typickým rysem Cranachovy malby a severské malby obecně je komponování obrazu na pohled zblízka, fascinace detaily a pečlivé znázornění materiálů. Jeho obrazy skrývají hádanky a symboly viditelné jen při pozorném zkoumání (\"Matka s dítětem - Pokání sv. Jana Zlatoústého\", 1525).\n\nWittenberská dílna dodávala kompletní oltáře pro kostely v Sasku - např oltářní retábl ve Cvikově (Zwickau), 1518; v Grimmě, 1519, v kostele sv. Štěpána v Aschersleben, morový oltář Nejsvětější Trojice v Lipsku, 1515, oltář kostela sv. Františka v Torgau, 1518, oltář Dómu v Míšni či v Naumburku. Kolem roku 1520 dostal Cranach zakázku na zhotovení velkého oltářního retáblu s Pannou Marií obklopenou světicemi pro pražský Chrám sv. Víta. Oltář pravděpodobně objednal císař Maxmilián I. a jeho vznik byl nejspíše spojen s nástupem manželského páru Ludvíka Jagellonského a Marie Habsburské na český trůn. V době kalvínského obrazoborectví roku 1619 byl oltář rozřezán a z větší části zničen a zachovaly se z něj pouze fragmenty rozptýlené v několika sbírkách. Je zřejmé, že se jednalo o velmi kvalitní dílo a autorem maleb byl Lucas Cranach.\n\nRoku 1520 dostala Cranachova dílna od kardinála Albrechta Braniborského velkou zakázku na výzdobu klášterního kostela v Halle s několika křídlovými oltáři, k nimž se dochovaly kresebné návrhy. Charakterizuje je renesanční dekorativnost, nové pojetí v zobrazení pozadí a otevírání obrazového prostoru do hloubky zároveň s postupným rozevřením křídel oltáře. Koncept zobrazení svatých postav, vznášejících se na oblacích v nebeské slávě nad hlubokým krajinným prospektem, je převzat z maleb a grafik Albrechta Dürera.\nDalší podrobně zkoumané období Cranachovy tvorby souvisí s reformací a jeho přátelským vztahem k Martinu Lutherovi a Philippu Melanchthonovi. Posun ve výtvarném stylu se týká zejména okleštění obrazu od jeho vizuální naléhavosti směrem k pouhé didaktické pomůcce. Obrazy jsou často doplněny textem, který jako komentář doplňuje vizuální informaci a je její rovnocennou součástí. V následující literatuře bylo věnováno nejvíce pozornosti ústřednímu tématu luterské dogmatiky – tzv. Ospravedlnění vírou. Cranach na téma Prvotního hříchu a vykoupení lidstva vytvořil kompozici, která vykládá reformační učení prostřednictvím antiteze Starého a Nového zákona (\"Zákon a milost\", 1529, Národní galerie v Praze). Obraz byl často kopírován a rozšířil se do dalších evropských zemí s větším podílem evangelicky smýšlejících obyvatel, např. do Nizozemí. Téma bylo rozvedeno do samostatných scén také ve velkém oltářním retáblu pro kostel sv. Wolfganga ve Schneebergu (1532-39).\n\nJiným motivem, který souvisí s reformací, je např. Cranachův \"Kristus žehnající dětem (Nechte maličkých přijíti ke mně)\", který je vizuální podobou Lutherovy polemiky s anabaptisty, nebo \"Kristus a cizoložnice\" podle evangelia sv. Jana, kde Kristus píše prstem na zem slova „kdo z vás je bez viny, ať první hodí kamenem“. Podobně jako u jiných Cranachových kompozic, existuje řada variant tohoto obrazu, z nichž některé pocházejí z ruky Lucase Cranacha mladšího (Národní galerie v Praze, kolem 1537). Obrazy, týkající se tematicky reformační teologie, produkovala dílna v mnoha variantách (\"Bolestný Kristus\", \"Poslední večeře\", \"Kristus a Samaritánka\", \"Kristus a žena vyléčená z krvotoku\"). Téma \"Prvotního hříchu\", které se v Cranachově tvorbě opakuje od roku 1509, prodělalo za reformace proměnu a zdůraznilo aktivní roli Evy, která Adama nabádá k hříchu (\"Adam a Eva\", 1538, Národní galerie v Praze).\n\nJako epitaf Lucase Cranacha staršího namaloval jeho syn oltář pro kostel sv. Petra a Pavla ve Výmaru. Jde o aktualizované biblické téma, kde pod Ukřižovaným Kristem stojí zcela realisticky zpodobený Lucas Cranach starší a na jeho hlavu prýští krev z Kristova boku. Vedle něj stojí Jan Křtitel, poutající pozornost k ukřižovanému Spasiteli a Martin Luther, jenž prstem ukazuje na Bibli.\n\nAž do 70. let 20. století, než byly do uměleckohistorického bádání zavedeny nové metody jako infračervená reflektografie, která umožnila přímé zkoumání přípravných kreseb, bylo obtížné stanovit autorský podíl samotného Lucase Cranacha staršího v obrazech, které byly připsány jeho dílně. Kromě přípravné kresby byl posuzován rovněž malířský styl a provedení některých detailů. Hlavními kritérii srovnávací analýzy byly zejména pregnance (výrazová jistota a přesnost) v kresbě, gradace světel a stínů, plastická modelace a bohatost barevných nuancí, dále pokročilost anatomického pojetí, prostorové členění, záhyby draperie, detaily pojetí vlasů či pozadí atd. Rozdíly mezi nimi pak určovaly míru naučené praxe. Vědci došli k překvapivému závěru, že kromě raných prací a několika kreseb a výjimečných obrazů nebo jejich detailů, které lze s jistotou připsat Lucasi Cranachovi staršímu ještě po roce 1505, je většina ostatních děl dílenskou produkcí podle vzorů.\n\nCharakter přípravných kreseb Lucase Cranacha staršího z raného vídeňského období je velmi spontánní. Typické jsou krátké, hustě črtané, až nervní obloučkové tahy, které jdou přes sebe. V draperiích bývají delší tahy, někdy přerušovány kudrlinkovými čarami mačkané draperie doplňované o protisměrné zoubky či ostřejší zářezy. Přípravná kresba tohoto období je také prováděná do velkých podrobností a detailů a je kvalitativně i typově zcela srovnatelná s jeho soudobými volnými kresbami. Výsledná malba se často nekryje s přípravnou kresbou. Podle Sandnera nebylo zjištěno ani v portrétech použití pauz. V době po roce 1505, kdy nastupují první dílenští pomocníci, se postupně kresba zjednodušuje, hustota jednotlivých tahů slábne, linearizuje a stává se čím dál více pouhým pomocným nástrojem následné malby. V rámci dílny bylo rozeznáno až deset různých typů přípravných kreseb, z nichž 2 - 3, které se stylem podobaly Cranachovi, byly určeny jako dílo jeho nejbližších žáků.\n\n\n\n"}
{"id": "264948", "url": "https://cs.wikipedia.org/wiki?curid=264948", "title": "Židé v Německu", "text": "Židé v Německu\n\nŽidé v Německu nejsou početně významnou skupinou, avšak jejich přítomnost má symbolický význam ve snaze vyrovnat se se zkušeností nacismu. Současný stav německého židovstva, zahrneme-li osoby židovského původu nepraktikující víru a potomky smíšených manželství, přesahuje 200 000 osob. V popředí hnutí za usmíření stáli představitelé církve. Značná část je tvořena přistěhovalci ze zemí bývalého Sovětského svazu. Nachází se zde celkem 120 židovských kongregací, ale pouze 20 z nich má stálého rabína. V některých městech dochází k znovu vybudování synagog (jako například v Mnichově v březnu 2007). Znepokojující je však růst preferencí extremistických pravicových stran. Dnešní Německo je jeden z nejspolehlivějších spojenců Izraele.\n\n\n"}
{"id": "264949", "url": "https://cs.wikipedia.org/wiki?curid=264949", "title": "Trolejbusová doprava v Ozurgeti", "text": "Trolejbusová doprava v Ozurgeti\n\nV Ozurgeti, malém gruzínském městě, byla do roku 2006 provozována trolejbusová doprava.\n\nOtevření místní trolejbusové sítě proběhlo 29. listopadu 1980 a během deseti let zde bylo v provozu 22 trolejbusů na čtyřech linkách, což byl největší rozsah trolejbusové dopravy v Ozurgeti. Po občanské válce, jež v Gruzii proběhla mezi lety 1992 a 1993, zůstala v provozu pouze jediná linka, kterou obsluhovalo šest přeživších trolejbusů. Přeprava na této poslední lince byla ukončena v lednu 2006.\n\nVozový park v Ozurgeti byl tvořen zejména trolejbusy ruské výroby typu ZiU-9. Kromě nich ale byly v první polovině 80. let dodány dva vozy Škoda 14Tr. V roce 2003 byl také zakoupen jeden ojetý trolejbus Škoda 9Tr z Poti.\n\n"}
{"id": "264954", "url": "https://cs.wikipedia.org/wiki?curid=264954", "title": "Cranach", "text": "Cranach\n\nCranach může být:\n\nrodové jméno významné rodiny německých malířů a grafiků 16. a 17. století. Zakladatel rodu Lucas Cranach starší, který je z Cranachů nejznámější, si je zvolil podle svého rodiště, Kronachu u Bambergu. Od roku 1504 žila rodina ve Wittenbergu.\n\n\na dalších osob:\n\n"}
{"id": "264957", "url": "https://cs.wikipedia.org/wiki?curid=264957", "title": "Mitochondriální Eva", "text": "Mitochondriální Eva\n\nMitochondriální Eva je označení pro ženu, která je v mateřské linii společným předkem všech dnes žijících lidí. Její mitochondriální DNA (mtDNA) se totiž postupným děděním z matky na další potomstvo v průběhu stovek tisíc let rozšířila mezi veškerou současnou lidskou populaci: každá jednotlivá mtDNA kterékoliv žijící osoby je odvozena od její. Mitochondriální Eva je ženským protějškem Adama chromozómu Y, tedy posledního společného předka v otcovské linii, přestože každý z nich žil v jiné době.\n\nPředpokládá se, že žila zhruba před 140 000 lety v místech dnešní Etiopie, Keni nebo Tanzanie. Tento odhad vychází z výpočtů pomocí molekulárních hodin s využitím korelace uplynulého času od zjištěných genetických odchylek.\n\nMitochondriální Eva je posledním společným předkem všech lidí, \"jež spojuje mitochondriální DNA\". Nejedná se tedy o posledního společného předka celého lidstva. Kterýkoliv člověk může dohledat pojítko k poslednímu společnému předkovi přes některého ze svých rodičů, avšak k mitochondriální Evě vede cesta jedině přes mateřskou linii. Z toho vyplývá, že žila mnohem dříve, než poslední společný předek celého lidstva.\n\nMitochondriální Eva i Adam chromozómu Y byli součástí velké populace, avšak každý v jiné době. Potomci některých jejich vrstevníků se současné doby nedožili, potomci jiných jsou předky všech dnes žijících lidí. Žádný z vrstevníků mitochondriální Evy nebo Adama chromozómu Y nemohl být posledním společným předkem byť i jen malé skupiny dnes žijících lidí, protože oba žili dlouho před bodem identických předků.\n\nMitochondriální Eva je posledním společným předkem všech lidí, \"jež spojuje mitochondriální DNA\". Jinými slovy, jde o společného předka nalezeného tak, že se zpětně zjišťuje původ všech žijících lidí, avšak pouze v mateřské linii. Linie mitochondriální DNA odpovídá mateřské linii, protože mitochondriální DNA je přenášena pouze z matky na její potomky, nikdy ne z otce.\n\nJednou z cest k nalezení mitochondriální Evy by bylo postupné zjišťování předků všech dnes žijících lidí. Individuální mateřské linie budou v takových případech, kdy jedna či více žen mají jedinou společnou matku, časem splývat. Dalším posunem zpět se bude počet mateřských linií snižovat až zůstane jediná. Tou je poslední společný předek v mateřské linii všech dnes žijících lidí, tj. mitochondriální Eva.\n\nJiným přístupem je sledování rodových linií všech vrstevnic mitochondriální Evy. Některé z těchto žen mohly zemřít bezdětné. Jiné zplodily pouze mužské potomstvo. Zbylé, které porodily alespoň jednu dceru, tvořily postupnou linii. Dle stejného klíče linie postupně zanikaly. Časem zůstala jediná linie, zahrnující všechny matky, z nichž se v další generaci zrodilo celé současné lidstvo.\n\nJe zajímavé, že nejen pro společného předka vychází datace mtDNA (Eva) přibližně 2x starší než pro Y DNA (Adam). Ale i v řádu jednotek tisíc let je mtDNA datování přibližně dvojnásobné než Y DNA (či podle jazykové analýzy). Nesrovnalost lze vysvětlit rychlejší generační výměnou po mateřské linii. I nyní v Africe je místy běžné, že mladý muž (necelých 30 let) si bere 2x mladší dívku (necelých 15 let) z \"další\" generace, jak to bývalo časté do starověku. Jako délku generace je pravděpodobně třeba brát 25 až 26 let pro mtDNA studie, 28 až 30 let pro autosomální DNA a 30 až 31 let pro Y DNA.\n\nMitochondriální Eva je aluzí na biblickou Evu. Nelze se však domnívat, že by byla ve své době jedinou žijící ženou. V takovém případě by bylo lidstvo na pokraji svého zániku kvůli extrémní redukci populace.\nNejenže tehdy žilo více žen, ale potomstvo těchto žen se mohlo dožít současnosti. Mohly totiž zanechat syny a dcery (a vnuky a vnučky atd.), jejichž geny se mohou nacházet v současné populaci. V té se však již nenachází jejich mitochondriální DNA.\n\nCo odlišuje mitochondriální Evu (a její předky v mateřské linii) od jejích vrstevnic je čistota mateřské linie až po dnes žijící populaci. „Všechny“ ostatní tehdejší ženy mají v linii potomků \"nejméně jednoho muže\". Protože se mitochondriální DNA přenáší pouze přes ženské potomstvo, všichni dnes žijící lidé mají mitochondriální DNA, kterou lze vystopovat zpět až k mitochondriální Evě.\n\nNavíc lze dokázat, že některá z vrstevnic mitochondriální Evy nemá dnes žijící potomky, zatímco jiná je předkem všech dnes žijících lidí. Umístěním posledního společného předka do doby před 3 000 lety a následným vyhledáním jeho předků získáme samozřejmě též společné předky všech žijících lidí. Nakonec se dostaneme k bodu, kdy lze lidstvo rozdělit na dvě skupiny: ti co nezanechali žádné potomky, kteří by se dožili současnosti a ti, kdo jsou společnými předky všech dnes žijících lidí. Tento bod se nazývá bodem identických předků a klade se do doby před zhruba 5 000 až 15 000 lety. Ačkoliv se odhaduje, že mitochondriální Eva žila před více než statisícem let od bodu totožného předka, každá její vrstevnice buď nemá dnes žijící potomky nebo je předkem všech dnes žijících lidí.\n\n"}
{"id": "264959", "url": "https://cs.wikipedia.org/wiki?curid=264959", "title": "Trolejbusová doprava v Suchumi", "text": "Trolejbusová doprava v Suchumi\n\nSuchumi, hlavní město gruzínské separatistické republiky Abcházie, provozuje od roku 1968 vlastní trolejbusovou síť.\n\nTrolejbusy vyjely poprvé do suchumských ulic 3. ledna 1968. Místní síť se postupně rozšiřovala a vrcholu dosáhla o osm let později, roku 1976. Tehdy jezdilo na pěti linkách o celkové délce 43 km 49 trolejbusů. Během občanské války na začátku 90. let 20. století byla trolejbusová doprava v Suchumi zcela zastavena (od 15. srpna 1992 do dubna 1994). V roce 2005 byly v provozu dvě linky, v roce 2010 jezdily trolejbusy na třech linkách.\n\nKromě ruských trolejbusů ZiU-9 byly do Suchumi dodávány i vozy československé výroby. Jednalo se o 18 vozidel Škoda 9Tr a dva trolejbusy Škoda 14Tr, z nichž poslední byly vyřazeny v roce 2005. V roce 2003 bylo v provozu sedm vozů 9Tr a 5 kusů ZiU-682 (modernizovaná verze ZiU-9). V roce 2010 byl vozový park tvořen 17 trolejbusy ZiU-682, z nichž 10 ojetých bylo v roce 2005 zakoupeno jako z Moskvy a sedm bylo pořízeno nových v roce 2004.\n\n"}
{"id": "264960", "url": "https://cs.wikipedia.org/wiki?curid=264960", "title": "Halle (Saale)", "text": "Halle (Saale)\n\nHalle (Saale), původně \"Halle an der Saale\", česky \"Halle nad Sálou\" (starší český název \"Dobrosol\"), je největší město německé spolkové země Sasko-Anhaltsko.\n\nHalle se nachází 40 km severozápadně od Lipska. Leží v nadmořské výšce 87 metrů při ústí Bílého Halštrova do řeky Sály, levobřežního přítoku Labe. Město se rozkládá na ploše 135 km² a má 232 260 obyvatel (k 30. září 2007). Je správně členěno na 5 městských obvodů a 35 městských částí.\n\nNázev Halle má patrně původ v předgermánském slově pro sůl (dnes ).\n\nMěsto (pod názvem „Halla“) je poprvé zmiňováno v roce 806 (v jiných pramenech bylo označováno také jako \"Hala Saxonum/ Hermundurorum/ Venedorum\" – Ottův slovník naučný uvádí, že zde kdysi stála slovanská osada \"Dobrohora\"). V 10. století se stalo součástí magdeburské diecéze. V roce 1281 je Halle zmiňováno jako člen Hansy.\n\nV roce 1625 bylo město obsazeno císařskými vojsky pod velením Valdštejna. V roce 1680 se dostalo pod vládu kurfiřtství braniborského a spolu s ním se stalo v roce 1701 součástí Pruského království. V rámci Pruska se v roce 1714 stalo hlavním městem magdeburského vévodství.\n\nV roce 1694 zde byla založena Univerzita Halle (\"Alma Mater Halensis\") se čtyřmi fakultami.\n\nV roce 1806 zaútočila na město napoleonská vojska a porazila pruské zálohy. Napoleon při následné návštěvě města nařídil zrušit univerzitu. V rámci tylžského míru v roce 1807 se Halle stalo součástí království Vestfálského, ale v r.1815 po Napoleonově porážce (v bitvě u Lipska) patřilo opět Prusku, tentokrát jako součást nově zřízené provincie Sasko, a bylo začleněno do správního okresu Merseburg. Brzy poté (1817) bylo v Halle obnoveno vysoké učení, a to jako Univerzita Martina Luthera jako společná nástupnická instituce dvou univerzit zrušených Napoleonem – původní hallské univerzity založené 1694 a slavné univerzity ve Wittenbergu založené 1502.\n\nV roce 1882 zahájila ve městě provoz koňská tramvaj a v roce 1891, kdy už počet obyvatel města dosáhl 100 000 obyvatel, zahájila provoz první elektrická tramvaj (se třemi linkami – zřejmě první síť městských elektrických drah v Evropě).\n\nNa konci druhé světové války bylo město dvakrát vybombardováno (31. března a 1. dubna 1945) a pak 17. dubna 1945 obsazeno americkými vojsky. V červenci 1945 Američané odtáhli a Halle se stalo součástí sovětské zóny rozděleného Německa jako hlavní město provincie Sasko, která se brzy stala opět zemí Sasko-Anhaltsko. V roce 1952, když NDR zrušila členění na země, se Halle stalo okresním městem (okres Halle). V roce 1967 byla obytná území na západě města správně oddělena jako samostatné město Halle-Neustadt. Po znovusjednocení Německa v květnu 1990 bylo Halle-Neustadt opět připojeno k městu Halle, které v rámci nového správního členění opět spadá pod zemi Sasko-Anhaltsko.\n\n\n\n"}
{"id": "264963", "url": "https://cs.wikipedia.org/wiki?curid=264963", "title": "Vestfálsko", "text": "Vestfálsko\n\nVestfálsko (německy: \"Westfalen\" ) je region v severozápadním Německu. Nelze sice určit jeho přesné hranice, protože jméno Vestfálsko bylo v různých dobách dáváno různým územím, panuje však shoda, že sem z velkých měst patří Münster, Osnabrück, Bielefeld a Dortmund.\n\nJako Vestfálsko se původně označovala západní část středověkého Saského vévodství. Roku 1180 vytvořil římskoněmecký císař Fridrich Barbarossa na malé části původního Vestfálska jižně od řeky Lippe Vestfálské vévodství, které udělil kolínskému arcibiskupovi Philippovi I. z Heinsbergu. V držení kolínských arcibiskupů bylo toto území až do roku 1803, kdy se po sekularizaci stalo součástí Hesensko-darmstadtského lankrabství.\n\nVýchodně od původního vévodství, na území obsazeném francouzskými vojsky, pak vytvořil 18. srpna 1807 francouzský císař Napoleon I. Vestfálské království, jež se stalo členským státem Rýnského spolku a vazalským státem Francouzského císařství. Do čela nového království, jehož metropolí bylo hlavní město bývalého kurfiřtství hesenského Kassel, dosadil Napoleon svého bratra Jérôma. Království bylo na severovýchodě a východě ohraničeno Labem a zahrnovalo obsazená území hesenského kuřfiřtství, východní část obsazeného Hannoverska, bývalé biskupství Hildesheim, hrabství Rietberg, Brunšvicko, dříve pruský Eichsfeldu, bývalé biskupství Paderborn, dříve pruské knížectví Halberstadt, západní část dříve pruského vévodství Magdeburg, dříve pruskou Starou marku, dříve svobodná říšská města Goslar a Mühlhausen, a některá další území. Království zaniklo roku 1813.\n\nNa části jeho území a územích bývalého Vestfálského vévodství, bývalých hrabství Rietbergu, Marky, Steinfurtu, Sayn-Wittgenstein-Hohensteinu, Limburgu, Ravensbergu, Tecklenburgu, jižní části hrabství Lingen, panství Rhedy, bývalého svobodného říšského města Dortmundu, knížectví Mindenu, knížectví Nasavska-Siegenska a jižní části bývalého biskupství Münster poté vytvořilo Prusko novou provincii Vestfálsko.\n\nPo druhé světové válce pak byla tato provincie v rámci Britské okupační zóny 23. srpna 1946 spojena s provincií Severní Porýní do nové země Severní Porýní-Vestfálsko a jako správní celek zanikla.\n"}
{"id": "264964", "url": "https://cs.wikipedia.org/wiki?curid=264964", "title": "Trolejbusová doprava v Cchinvali", "text": "Trolejbusová doprava v Cchinvali\n\nV Cchinvali, gruzínském městě a hlavním městě separatistické republiky Jižní Osetie, byla v 80. letech 20. století provozována malá trolejbusová síť.\n\nProvoz trolejbusů v Cchinvali byl zahájen 25. června 1982. Doprava byla ukončena kvůli válce mezi jihoosetskými separatisty a gruzínskou armádou o osm let později, v prosinci 1990. Jedná se tak o nejkratší dobu provozovaný trolejbusový provoz v Gruzii. Šlo také o nejmenší provoz elektrické nekolejové trakce v zemi. Byla zde provozována jediná linka o délce 7,6 km mezi textilní továrnou, obytnými čtvrtěmi, hlavním nádražím a Jihoosetskou univerzitou, kterou obsluhovalo šest trolejbusů ZiU-682. Ve městě neexistovala vozovna a údržba vozů probíhala na odstavné ploše před hlavním nádražím.\n\nV roce 1999 měl být trolejbusový provoz obnoven s pomocí Severní Osetie, v roce 2000 ale existovalo pouze zavěšení trolejového vedení, jež ale nebylo realizováno.\n"}
{"id": "264966", "url": "https://cs.wikipedia.org/wiki?curid=264966", "title": "Adolf Kubeš", "text": "Adolf Kubeš\n\nAdolf Kubeš (31. ledna 1845 Třebíč – 16. června 1908 Brno) byl český středoškolský profesor, historik a filolog.\n\nAdolf Kubeš byl mladším bratrem Jana Františka Kubeše (1842–1925), třebíčského nakladatele a knihkupce, pozdějšího starosty města. Třetím z bratrů byl Ferdinand Kubeš (1849–1935), zakladatel třebíčské firmy ZON (1879).\n\nByl středoškolský pedagog. Stal se ředitelem reálky v Brně a působil jako člen školní rady. V roce 1902 se stal čestným občanem města Třebíče.\n\n\nTiskem vyšly i separáty Kubešových obsáhlejších článků z Časopisu Matice moravské:\n\nZ pedagogické tvorby lze uvést:\n\n"}
{"id": "264967", "url": "https://cs.wikipedia.org/wiki?curid=264967", "title": "Televizní společnost", "text": "Televizní společnost\n\nTelevizní společnost je rozsáhlý personálně-technický systém, umožňující výrobu a následnou distribuci audiovizuálního signálu z místa pořízení k divákovi a jeho reprodukci v reálném čase na zobrazovacím zařízení, nejčastěji na televizoru. Na provozu televize se podílejí jak technici, tak i tvůrčí pracovníci, kteří vytvářejí programovou strukturu, režírují jednotlivé pořady apod.\n\nTelevize je jako masmédium jedním z nejefektivnějších nástrojů šíření jak zpravodajských tak i obecných informací sloužících k vytváření politických názorů, rozvíjení znalostí či šíření kulturního povědomí.\nProvoz televize je financován buď ze státního rozpočtu, z prodeje reklamního času, nebo z dobrovolných příspěvků.\n\nTelevize může svůj program veřejně šířit pouze tehdy, pokud ji k tomu opravňuje tzv.\"'vysílací licence\" – v ČR vydávaná \"Radou pro rozhlasové a televizní vysílání\" (RRTV). Právní okolnosti vydání vysílací licence a kontroly jejího dodržování jsou zakotveny v \"Zákoně o rozhlasovém a televizním vysílání\" (zákon č. 231/2001 Sb.). RRTV je povinna vysílání všech držitelů vysílacích licencí kontrolovat a je v případě porušení zákona oprávněna coby správní orgán udělovat za jeho porušení sankce. Držitelem licence nemusí být televizní společnost, která program fyzicky vyrábí, ale skutečný držitel licence si může kompletní výrobu zadat u tzv. \"servisní organizace\". Právně odpovědný za obsah vysílání je v takovém případě stále držitel licence.\n\nVydání vysílací licence pro vzdušné pozemní (terestrické) šíření podléhá výběrovému řízení a je omezeno fyzikálním omezením počtu dostupných vysílacích kmitočtů. Z tohoto důvodu je počet vysílatelů konečný a počet celoplošných televizí (tedy televizí, jejichž vysílání je terestrickým šířením dostupné alespoň 70 procentům obyvatel ČR) je nyní z technologických důvodů stanoven v ČR na konečný počet 4 programů (ČT1, ČT2, Nova, Prima). Výrazná změna nastane postupně v letech 2008 až 2010 se změnou technologie terestrického šíření vysílaného signálu (technologie DVB-T) a přinese výrazně vyšší počet celoplošně vysílaných programů.\n\nVydání vysílací licence pro jiné druhy šíření (pomocí kabelových rozvodů, satelitního vysílání, internetové distribuce…) podléhá pouze administrativnímu schválení.\n\nŽadatel o vydání licence k vysílání musí v žádosti uvést i obecný návrh programové skladby a je-li RRTV schválen, pak jej musí vysílatel dodržovat.\n\nPlatnost licence je vždy časově omezená, za její získání hradí žadatel (nemalý) správní poplatek a v případě opakovaného závažného porušení Zákona o rozhlasovém a televizním vysílání ji může Rada pro rozhlasové a televizní vysílání držiteli odebrat.\n\nSérie technických zařízení, která se v televizi podílí na pořízení, úpravě a distribuci audiovizuální informace (televizního signálu), se v odborné terminologii označuje termínem \"řetězec\". Nejjednodušší řetězec obsahuje kameru a monitor vzájemně propojené kabelem. V takovém případě jde o přímou reprodukci pořízeného obrazu. Protože by televizní signál měl jako audiovizuální médium obsahovat i zvukovou informaci, je nutno nejjednodušší řetězec do jeho úplnosti obohatit o mikrofon a zvukový reprodukční systém, propojené opět kabelem.\n\nVe skutečnosti se s nejjednodušším řetězcem setkáváme absolutně ojediněle především u technických aplikací a profesionální televizní zpracování přenášeného signálu si vyžaduje rozsáhlé sofistikované doplňky tohoto řetězce. Zejména jde o specializované řetězce pro zpracování živého vysílání a řetězce pro vysílání ze záznamu. Propojení mezi místem pořízení a místem reprodukce signálu je též realizováno různými technicky vyspělými systémy (tzv. distribuční řetězec).\n\nNa začátku každého televizního řetězce pro \"živé vysílání\" je kamera. Je-li signál zpracováván živě (tedy v reálném čase, v mezinárodní terminologii označováno jako \"Live\" – z angl. živý), není signál z kamery primárně ukládán na záznamové médium, ale je zpracováván on-line v \"obrazové režii\". Tam jsou do něj například vkládány grafické informace (titulky, grafika apod.), nejčastěji však je obraz stříhán (přepínán) z více zdrojů, především z více kamer. Takový přenos se nazývá vícekamerový a v praxi se vyskytuje nejčastěji. Kromě signálů z kamer může režie do výsledného signálu stříhat i signál z předem připravených záznamů (takzvané příspěvky, znělky apod.). Současně s obrazovou režií pracuje i \"zvuková režie\", která se stará o to, aby veškeré zvuky přidané do výsledného signálu odpovídaly co nejpřirozeněji tomu, co divák vidí v obraze. Vedle kameramanů jsou tedy na místě natáčení i zvukaři a vedle obrazového režiséra sedí (nejčastěji ve zvukově oddělené místnosti) i režisér zvuku. Oba tyto signály jsou samostatně předávány na \"odbavovací pracoviště\" (OP), kde jsou podle typu následného zpracování sloučeny případně obohaceny např. o vysílací logo televizní stanice a následně oddělením \"technické kontroly\" (TK) kontrolovány aby splňovaly technické normy a předávány distribučnímu řetězci. Logo – grafická značka, kterou je ze zákona označen (identifikován) název televizního programu, je do obrazu vkládáno vždy až těsně před předáním signálu distribučnímu řetězci. Pořady tak jsou zpracovávány a především archivovány bez tohoto označení. Především proto, že pak mohou být předmětem prodeje jiné televizní společnosti, nebo mohou být reprízovány po letech i přesto, že televizní program mezi tím změnil grafické provedení loga. (To se však netýká záznamů vysílání uchovávaných dle zákona, viz dále)\n\nSpecifickým řešením řetězce pro zajištění živého televizního vysílání je mobilní technika určená k pořízení a dopravě signálu z míst mimo studia televizní společnosti, např. z místa sportovního zápolení. Taková technika je souhrnně nazývána \"přenosovou technikou\".\n\nPatří k ní v první řadě \"přenosové vozy\" (někdy též OB-van z angl. OB=Outdoor Broadcasting), obsahující zabudovanou obrazovou režii, zvukovou režii a pracoviště technické kontroly. Takové rozsáhlé pracoviště je úsporně zabudováno v kamionech či upravených autobusech. Velké přenosové vozy disponují i takzvanými \"doprovodnými technickými vozy\" s veškerou potřebnou technikou (kamery, stativy, kabely), záložními zdroji el. energie (dieselagregáty) a se zázemím pro technický personál.\n\nNezbytným doplňkem řetězce přenosové techniky je zařízení zajišťující dopravu vyrobeného signálu na odbavovací pracoviště televizní společnosti, odkud je po přidání vysílacího loga televize signál přímo vysílán k divákům. Technologicky nejstarším a dosud užívaným principem je \"ENG\" (Electronic News Gathering) – dočasně zbudovaný přímý pozemní mikrovlnný spoj (tzv. „skok“) buď přímo na přijímací anténu na budově televize, nebo na přijímací anténu specializované firmy provozující transportní audiovizuální síť a dopravující signál až do budovy televize. Organizačně nejjednodušším avšak dražším principem je \"SNG\" (Satellite News Gathering) – operativní a dočasně zbudovaný mikrovlnný skok na satelitní transpondér (převaděč), ze kterého putuje signál zpět k Zemi do budovy televize. Tato technika je naprosto nezávislá na místě, odkud má být přenos uskutečněn a nevyžaduje žádnou složitou předchozí přípravu a proto je využívána nejčastěji pro potřeby aktuálního zpravodajství. Moderní a progresivní metodou využitelnou v místech s častým opakováním televizních přenosů (sportoviště, budova parlamentu…) je digitální přenos signálu zakódovaného do \"MPEG\" streamu pomocí datové sítě (VPN linka), technologicky blízké přenosu videa po internetu. Všechny tyto transportní přenosové technologie bývají instalovány do speciálně uzpůsobených vozidel (ENG vůz, SNG vůz, MPEG vůz).\n\nMezi další doplňkové technologie přenosové techniky je možno zařadit například specializované pracoviště pro tvorbu grafiky – typicky pro okamžité generování výsledkových listin, informací o stavu utkání, času apod. Jiným případem specializované techniky může být další přenosový vůz zpracovávající signály z bezdrátových kamer (tzv. on-board kamery), umístěných například v závodních vozidlech, v konstrukci hokejové branky, v helikoptéře nad závodní dráhou atd.\n\nSpeciálním případem přenosové techniky jsou vozy uzpůsobené pro operativní aktuální zpravodajství. Nejčastěji to bývají SNG vozy velikosti větší dodávky vybavené standardně jednou zpravodajskou kamerou, střižnou pro sestavení reportáže a základní obrazovou i zvukovou režií pro odbavení připraveného příspěvku a živý střih vstupu reportéra. SNG technologie je zabudována ve voze (vysílací zařízení) a satelitní parabolická anténa složená ve střešní nástavbě je schopna se samostatně hydraulicky vyklopit a plně automaticky nastavit pro přenos na vybraný telekomunikační satelit. Samozřejmým doplňkem je malý dieselagregát, technologie pro komunikaci s režií vysílání v budově televize, komunikační systém s technickým dispečinkem satelitní telekomunikační společnosti a přijímací zařízení pro kontrolní příjem vysílaného signálu (běžná TV anténa či Set-top box a TV přijímač).\n\nVysíláním ze záznamu se rozumí vysílání audiovizuálních materiálů, které nejsou pořízeny živě, tedy např. filmy, magazíny, reklamy apod. Jednotlivé pořady jsou uloženy buď na vysílacích kazetách, nebo jako datové soubory v odbavovacím počítači na odbavovacím pracovišti. Postupné startování a ukončování jednotlivých pořadů zajišťuje odbavovací počítač podle předem zadaného přesného seznamu (playlistu). Obrazová ani zvuková režie zde není potřeba, neboť všechny předem připravené pořady musí být nejen po obsahové, ale především také po technické stránce předem absolutně zkompletovány a zkontrolovány. Odbavovací pracoviště tedy provádí jen průběžnou obecnou technickou kontrolu.\n\n\"Distribuci signálu\" k divákovi realizuje zpravidla specializovaná společnost, resp. hned několik takových firem zajišťujících paralelně i více druhů šíření. Divák tak může signál přijímat klasicky, tedy tzv. \"terestricky\" (pozemní vzdušné šíření) analogově, nebo poněkud modernější metodou terestricky \"digitálně\" (DVB-T). Televizní signál ale může divák sledovat i pomocí \"satelitního přijímače\" (analogového i digitálního), nebo pomocí \"televizních kabelových rozvodů\" (TKR) a to též analogově i digitálně. Mezi formy distribuce televizního signálu lze dnes již zařadit i různé formy datových přenosů pomocí internetu, nebo pomocí vyhrazených datových linek, souhrnně označované jako \"IPTV\". Vyrobený audiovizuální signál předá televizní společnost jednotlivým firmám, které zajišťují popsané druhy distribuce. Divák, který chce některý ze zmíněných způsobů distribuce použít, si musí pořídit odpovídající přijímací zařízení. V některých případech platí za využití distribuční sítě (tedy za možnost příjmu) divák distribuční společnosti poplatky a v některých případech jejich část pak platí televizní společnosti. Ve většině případů (především u terestrického vysílání) však hradí náklady na distribuci naopak televizní společnost.\n\nProvozovatel vysílání je dle zákona (§ 32 odst. 1 písm. l) zákona č. 231/2001 Sb.) povinen uchovávat po dobu 30 dnů od odvysílání záznamy všech odvysílaných pořadů v podobě, v jaké byly odvysílány (tj. včetně loga stanice). Zaslání záznamu vysílání si pak může vyžádat RRTV, například na základě podnětu k obsahové stránce pořadu nebo programu, které může kdokoli podat do 21 dnů od odvysílání. S tímto nařízením mívají problém typicky malé televizní stanice, jakými jsou obecní infokanály – vysílá-li stanice např. smyčku snímků PowerPointu, soubor s těmito snímky není dle rozhodnutí RRTV záznamem vysílání v odvysílané podobě.\n\nObsah vysílání konkrétní televizní společnosti je dán jednak jejím zaměřením na cílovou skupinu diváků a současně také obecnou programovou specifikací vydanou státním regulačním úřadem – tzv. vysílací licencí (viz výše).\n\nPodle obecného obsahu programu vysílání lze televize rozdělit na \"plnoformátové\" a \"tematické\". Příkladem tematických televizí jsou programy zpravodajské, hudební, dětské, sportovní, filmové apod. Plnoformátové televize se snaží přinášet program složený z částí všech těchto žánrů. Specifické postavení mají \"televize veřejnoprávní\", které jsou z části nebo úplně financovány státem a provozovány s cílem zajistit mj. výrobu a šíření programů pro úzké cílové skupiny obyvatel, sledování komerčně méně zajímavých kulturních proudů apod. To vše s cílem zajistit vyváženost zpravodajských i kulturních informací bez nutné závislosti na komerčních zájmech provozovatele (držitele vysílací licence). Naopak televize soukromé slouží v demokratických zemích jako nezávislý kontrolní nástroj proti možnému státnímu ovlivňování zveřejňovaných informací v televizi veřejnoprávní.\n\nPracovníci oddělení tvorby programu se snaží sestavit v rámci finančních možností televizní společnosti co nejatraktivnější programovou náplň, aby k obrazovkám přilákali co nejvíce diváků. Hotové filmy či pořady však může stejně tak zakoupit i konkurenční televize a proto se televizní společnosti snaží v rámci svých možností vytvářet vlastní pořady, typicky originální pořady televizní zábavy nebo seriály. Tato tzv. \"vlastní tvorba\" má kromě originality i tu výhodu, že pokud je vyrobený pořad úspěšný, lze jej v některých konkrétních případech zpeněžit jako celek nebo jen jako námět prodejem dalším, např. zahraničním televizním společnostem.\n\nPro vlastní tvorbu je typický tzv. \"outsourcing\", kdy televize vymyslí či autorsky zakoupí námět a zadá kompletní další tvorbu externí produkční společnosti. Za tímto účelem pak vznikají (typicky v opuštěných továrních halách) např. pro potřebu natáčení seriálů dočasná rozsáhlá televizní studia s mnoha výměnnými dekoracemi. Pro snímání a záznam se používá mobilní technika přenosových vozů. Takové studio lze v případě potřeby (započetí či nečekané ukončení výroby) okamžitě bez velkých nákladů jak vytvořit, tak i zrušit.\n\nVýroba a vysílání televizního programu je tím nákladnější záležitostí, čím širší okruh diváků se televize snaží ke svému programu přitáhnout. Denní náklady na výrobu a vysílání komerčního plnoformátového terestricky šířeného vysílání se pohybují až kolem 10 miliónů korun. V této částce jsou zahrnuty nejen náklady na provoz budov, techniky a mzdy pracovníků, ale také licenční poplatky za vysílané převzaté pořady či filmy včetně jejich dabingu, náklady na výrobu vlastních pořadů a též velké poplatky za šíření signálu.\n\nVelké televizní společnosti musí do svých rozpočtů započítat i nemalé výdaje za někdy až miliónové pokuty za porušení některého ustanovení zákona regulujícího vysílání (typicky překročení limitů reklamního času, zveřejnění nevhodných záběrů či sdělení způsobem a v čase schopným negativně ovlivnit vývoj mládeže, nevyváženost informací ve zpravodajství či publicistice omezující podmínky pro svobodné utváření názorů apod.).\n\nPrimárním a nejčastějším ziskem je pro televizní společnost \"prodej reklamního času\". Jeho maximální hodinové i denní množství je omezeno zákonem a jeho cena odpovídá snaze vygenerovat denní zisk vyšší, než jsou denní náklady. Cena za vysílání (typicky 30 sec vysílacího reklamního času) se pohybuje podle konkrétní sledovanosti daného slotu (časového úseku) až ve stovkách tisíc korun. Vypočítává se zpětně podle skutečné sledovanosti a pohybuje se u komerční celoplošné stanice (TV NOVA, 2007) ca do 20 tis. Kč za jeden ratingový bod (viz níže), čili při běžném ratingu dobrého pořadu 10 % stojí jedno vysílání spotu 200 tisíc korun. Pro úplnost – excelentní rating špičkových pořadů dosahuje hodnot 25 %.\n\nNěkteré televizní společnosti jsou ale placeny zcela či částečně z příspěvků. Ty mohou poskytovat sami diváci (typicky u televizních programů s náboženskou tematikou), nebo přímo stát (zcela typicky u veřejnoprávních programů).\n\nVelmi specifickým, ale u menších televizních společností častým obchodním postupem, je zcela naopak nikoliv nákup ale prodej celých slotů nezávislým producentům. Takový externí dodavatel pak například vyplní časový blok 30 minut svým vlastním pořadem a k němu přičleněným reklamním sdělením (reklamní spoty, oznámení o sponzorovi pořadu apod.). Za odvysílání takového bloku zaplatí nezávislý producent televizi dohodnutou částku a je na něm, aby si opatřil potřebné peníze právě z prodeje přičleněné reklamy. Úkolem televize je pak odvysílání celého slotu v dohodnutém čase a reprízách.\n\nPrimárním zájmem zadavatelů reklamy je snaha znát co nejpřesněji počet diváků a jejich sociální a věkovou strukturu, kteří se v daný okamžik vysílání reklamy na televizní program dívali. Televizní společnosti deklarují tyto údaje jako údaje o tzv. \"sledovanosti\". Současná metodika zjišťování těchto údajů dosáhla velmi přesných výsledků. K její realizaci slouží technická zařízení s názvem \"peoplemetr\" \"(čti: píplmetr)\". Tento systém je však natolik nákladný, že jej jsou schopny hradit pouze velké televizní společnosti. Ostatní televize využívají jednodušších a nesrovnatelně méně přesných postupů, spočívajících buď v přímém anketním průzkumu, nebo v rámcovém odhadu např. na základě ohlasů diváků apod.\n\nPeoplemetrové měření realizované v ČR spočívá ve vytipování skupiny více než 4 tisíc jednotlivců starších 4 let v 1850 domácnostech, které za odměnu provozují u svých TV přijímačů technické zařízení, pomocí kterého speciálním dálkovým ovládáním přepínají sledované pořady (podobně jako běžným dálkovým ovládáním přímo na TV přijímači). Při přepínání se však musí jednoduše identifikovat, o jakého člena domácnosti jde, resp. který člen domácnosti je v danou chvíli u televizoru – pokud program sleduje více osob, musí se každý „přihlásit“. Vytipování osob slouží k tomu, aby bylo dosaženo optimálního rozvrstvení zkoumaných osob napříč především věkovými a sociálními vrstvami obyvatelstva, souměrného geografického rozmístění včetně rozdělení pohlaví. Zařízení pak s přesností na jednotky sekund zaznamenává, který program je aktuálně přepnut. Sebraná data průběžně odesílá pomocí technologie GSM k centrálnímu vyhodnocení. Uživatelé peoplemetrů musí zůstat v anonymitě, aby nemohlo dojít k jejich ovlivňování.\n\nZískané sekundové údaje slouží k vypočtení minutové sledovanosti. Z ní se odvozuje průměrná sledovanost delších časových úseků, konkrétně celých pořadů. Základními vypočtenými daty jsou pak procentuálně vyjádřené údaje \"Rating\" (\"Television Rating\" – poměr počtu diváků dané sociodemografické skupiny, kteří televizní program sledovali, vůči počtu osob takové skupiny v ČR) a \"Share\" (\"Audience Share\" či \"Market Share\" – ukazuje kolik diváků dané cílové skupiny, kteří jsou v daný okamžik u televizorů, sledovalo daný pořad).\n\nAnalytická oddělení jednotlivých televizí pak ze získaných dat mohou s absolutní přesností zjistit, jaká skupina obyvatel v daný okamžik sledování programu opustila (např. nudná zpravodajská reportáž, nebo atraktivnější program na jiném programu). Komerční oddělení televizí s maximální přesností zjistí, kolik diváků bylo během reklamního bloku u televizoru a podle toho vypočítává (v podstatě zpětně) \"cenu za odvysílané reklamní spoty\". Kompletní a velmi podrobná data jsou k dispozici vždy již následující den.\n\nPředchůdcem peoplemetrových měření byla tzv. \"deníčková metoda\", kdy si vytipovaní dobrovolníci zapisovali, které pořady sledovali. Toto měření je ve srovnání s peoplemetry velmi nepřesné.\n\nZ důvodu věrohodnosti realizují zjišťování sledovanosti nezávislé firmy. Například peoplemetrová měření zajišťuje v ČR společnost Mediaresearch.\nNejsledovanější pořady peoplemetrového měření (od roku 1997) v Česku jsou :\n\n\n"}
{"id": "264969", "url": "https://cs.wikipedia.org/wiki?curid=264969", "title": "Skálolez skákavý", "text": "Skálolez skákavý\n\nSkálolez skákavý neboli sassa (\"Oreotragus oreotragus\") je malá africká antilopa.\n\nSkálolez je poměrně malá antilopa pokud ji porovnáme s jejími antilopími příbuznými. Dosahuje výšky v kohoutku circa 58 cm, délky těla 75-115 cm a délky ocasu 7-23 cm. Na hřbetě mají dlouhou, hustou, štětinatou a většinou olivově nebo rezavošedě zbarvenou srst, která jim napomáhá splynout s prostředím ve kterém žijí – na skalnatých plochách, které se zároveň střídají s ostrůvky trávy a shluky keřů; na břiše mají srst světlejší.\n\nMá krátkou hlavu s velkýma tmavýma očima a s vysokýma okrouhlýma ušima. Nejcharakterističtější jsou však její tupě zakončená kopýtka, což způsobuje, že antilopa chodí téměř „po špičkách“. To jí umožňuje žít i v příkrých terénech, kam by se jiné antilopy jen stěží dostaly. V tomto přizpůsobení ho můžeme snad srovnat jen s kamzíkem. Samice jsou o něco těžší než samci a až na poddruh \"O. o. schillingsi\" nemají samice rohy, které u samců měří 20-25 cm.\n\nSkálolezi žijí převážně v párech, ale často jsou viděni i v malých skupinkách. Své teritorium si značkují výměškem pachových žláz a krutě si ho brání proti vetřelcům.\n\nJsou aktivní hlavně na večer, za měsíčních nocí a brzy ráno, jinak se schovávají mezi keři pryšců a v husté trávě kolem skalních útesů. Skálolezi jsou velice plaší a pokud jen na malou vzdálenost zhlédnou nepřítele, ihned mizí vysokými a dlouhými skoky mezi skalními útesy, kde se dají jen stěží nalézt. Dá se tedy říci, že ten, kdo může skálolezy delší dobu pozorovat jen na dálku, má velké štěstí.\n\nSkálolezi jsou býložravci, jejichž potravy tvoří především listy, květy, plody, sukulent, mech a tráva přičemž se občas ve snaze na ně dosáhnout stavějí na zadní nohy. Dokáží také delší dobu vydržet bez vody, pokud není na blízku nějaký vodní zdroj.\n\nObdobí páření u skálezů trvá od září do ledna, kdy vytvářejí trvalé páry. Samice rodí asi po 214 dnech jediné mládě a za rok může mít i dva vrhy.\n\n\n"}
{"id": "264972", "url": "https://cs.wikipedia.org/wiki?curid=264972", "title": "Bod identických předků", "text": "Bod identických předků\n\nBod identických předků je takový bod v historii dané populace, kde se každý z tehdy žijících jednotlivců dá rozdělit do skupiny těch, kdo jsou předky všech dnes žijících lidí, nebo těch, jejichž potomci již nežijí. Tento bod leží v minulosti hlouběji než poslední společný předek.\n\nPoslední společný předek žil mezi řadou vrstevníků obou pohlaví. Mnoho z nich zanechalo přímé potomky, avšak ne vždy byla linie zachována až do současné doby. Někteří vrstevníci nejsou tedy předky nikoho ze současné populace. Ostatní lze považovat za předky skupin současné populace, avšak nikoliv za předky celého lidstva.\n\nProtože předci posledního společného předka jsou také společní předci, čím dále do minulosti nahlédneme, tím víc společných předků najdeme. Nakonec se dostaneme do takového bodu, ve kterém lze veškeré tehdejší lidstvo rozdělit do dvou skupin: ti co nezanechali žádné potomky, kteří by se dožili současnosti a ti, kdo jsou společnými předky všech dnes žijících lidí. Tento bod se nazývá \"bodem identických předků\". Přestože každý jedinec získá geny těchto předků ve výrazně odlišném poměru, všichni dnes žijící lidé mají jedno společné. Od tohoto okamžiku totiž sdílejí přesně ten samý soubor předků a to zpětně až po velmi rané podoby života.\n\nBod identických předků člověka \"Homo sapiens\" se klade (je kladen počítačovým expertem Douglasem Rohdem a jeho spolupracovníky) do doby před zhruba 5 000 až 15 000 lety, poslední společný předek pak do doby před 2 000 až 5 000 lety. Odhady identického předka jsou tedy trojnásobkem společného předka. Posun identického předka blíže k současnosti je nepravděpodobný, protože pak by to znamenalo, že někdo ze západní polokoule by byl předkem všech obyvatel východní polokoule a naopak. Za zmínku stojí, že poslední společný předek v mateřské i otcovské linii je od těchto hodnot stále velmi vzdálen, neboť se klade do období před 150 000, resp. 90 000 lety.\n\nNelze předpokládat, že poslední společný předek a jeho předci předali své geny každému z dnes žijících lidí. Každá generace dědí pouze polovinu genů a tudíž je podíl konkrétních zděděných genů (přesněji alel) od jednoho předka stále menší a menší tak, jak se mísí s geny vrstevníků posledního společného předka.\n\n"}
{"id": "264977", "url": "https://cs.wikipedia.org/wiki?curid=264977", "title": "Židé ve Spojeném království", "text": "Židé ve Spojeném království\n\nŽidé ve Spojeném království byly díky zeměpisným podmínkám a dějinám Spojeného království poněkud vyčleněni od kontinentální Evropy, a tak i jejich vývoj byl do jisté míry odlišný. Jako v jedné z mála zemí zde nebyli vystaveni vážným výbuchům násilí či diskriminace. Jedním z faktorů je pravděpodobně stejnorodé složení britské společnosti (ať už etnické či náboženské). Židé se zde stali prominentními osobnostmi v politice, obchodu, umění a vědě. O židovské populaci zde neexistují žádné oficiální statistiky, nicméně studie odhadují populaci (v roce 1993) na 296 000. Z toho většina (zhruba 2/3) žije v Londýně. Zlomové okamžiky byly v r.1833, kdy byl první Žid vpuštěn do soudnictví, r.1847 do parlamentu, r.1871 do vlády a r.1909 do kabinetu.\n\nPrvní písemná zmínka o židovském osídlení Anglie pochází z roku 1066, kdy několik Židů připlulo do Anglie s Vilémem Dobyvatelem, ačkoliv se předpokládá, že se zde nacházeli již od římských časů. Židé zde žili od normanského dobytí po vyhnání roku 1290, kdy byli vyhnáni dekretem krále Eduarda I. Židé se v menších počtech začali vracet do Anglie teprve v 16. století, kdy použil Jindřich VIII. židovských učenců k ospravedlnění svého rozvodu s Kateřinou Aragonskou a sňatku s Annou Boleynovou. Vznik puritanismu znamenal nový anglický zájem o Židy. Puritány - stoupence militantní odnože kalvinismu - zaujala představa Židů jako strážců jazyka a tradice Starého zákona. Podobné nadšení sdílel i Oliver Cromwell a jeho nástup do čela Anglie počátkem 17. století byl předzvěstí znovupřijetí Židů. Cromwellovi agenti navázali nejprve kontakt se slavným Rabbim Menašem ben Izraelem z Amsterodamu. Ten si za svůj cíl vytyčil návrat Židů do Anglie. Po neúspěšné Whitehallské konferenci z roku 1655 se Cromwell rozhodl schválit, aby byli Židé přijati zpět mlčky a neoficiálně. Angličtí Židé však Cromwellovy ani Menašeho plány nikterak nepodporovali a z faktu, že byla jejich existence v Londýně odhalena, nadšeni nebyli. Teprve válka Anglie se Španělskem v roce 1656 je přiměla vyjít na světlo, protože tím, že se prochlásili za uprchlé marranos, se mohli vyhnout zabavení majetek, které postihlo nepřátelské Španěly. Díky několika královským prohlášením se po restauraci mohla jejich komunita rozvíjet a těšit se náboženské toleranci, jež se brzy stala charakteristickým znakem anglického života.\n\nPočet Židů v Londýně zvýšilo zejména přistěhovalectví. Jedinou další židovskou komunitou na britských ostrovech se stala malá sefardská obec v Dublinu. V průběhu 2. poloviny 18. století vznikla řada kongregací ve venkovských městech.\n\nŽidé v Anglii byli účastníky mnoha prvenství. Od prvního rytíře (1700), přes prvního londýnského starostu až po tzv. emancipaci Židů (1858). 26. června 1858 pak zasedl v dolní sněmovně baron Lionel Rothschild.\n\n\nV letech 1990 až 2006 poklesla židovská populace Spojeného království ze 340 000 na 270 000. Podle údajů z roku 1996 si téměř každý druhý britský Žid bere za partnera osobu jiného náboženství. Mezi lety 2005 a 2008 se židovská populace zvýšila z 275 000 na 280 000, což je připisováno vysoké míře porodnosti Charedim (ultraortodoxních Židů). Podle studie z roku 2007 provedené na University of Manchester byli za 75% dětí narozených britským Židům zodpovědní Charedim. Ultraortodoxní Židovky mají za život v průměru 6,9 dětí, zatímco sekulární Židovky jen 1,65 dětí. Trend proto směřuje k přeměně britské židovské komunity na ultraortodoxní, zatímco sekulární Židé se začlení do majoritní britské společnosti.\n\n\n"}
{"id": "264978", "url": "https://cs.wikipedia.org/wiki?curid=264978", "title": "Židé v Rumunsku", "text": "Židé v Rumunsku\n\nŽidovská populace v Rumunsku se odhaduje na přibližně 15 500 Židů, z čehož zhruba polovina žije v Bukurešti a většina z nich je starších 60 let. Za války došlo v oblastech Besarábie, Bukovina a Sedmihradska k nejničivějším deportacím. Roku 1941 zde probíhaly brutální pogromy, při kterých byly masakrovány tisíce Židů. Rumunská židovská komunita je hlavně aškenázská a ortodoxní.\n\n\n\n"}
{"id": "264979", "url": "https://cs.wikipedia.org/wiki?curid=264979", "title": "Kateřina Novotná", "text": "Kateřina Novotná\n\nKateřina Novotná (* 12. srpna 1984 Benátky nad Jizerou) je česká trenérka short tracku a bývalá shorttrackařka a rychlobruslařka.\n\nStartovala na zimních olympijských hrách v letech 2002, 2006, 2010 a 2014, jejím největším úspěchem je 6. místo ze závodu na 500 metrů v Turíně 2006.\n\nV roce 2009 získala ve víceboji na Mistrovství Evropy stříbrnou medaili, o rok později se ve víceboji stala mistryní Evropy, když vyhrála na trati 1000 m a poté i na 3000 m. V roce 2011 zlatou medaili neobhájila a na evropském šampionátu skončila čtvrtá. Po ME 2018, kde startovala pouze v týmovém závodě, ukončila v lednu 2018 závodní kariéru. Dále působí jako trenérka short tracku.\n\nAbsolvovala několik závodů i v klasickém rychlobruslení. V letech 2008 a 2009 byla třetí na mistrovství České republiky. Protože trenér Petr Novák hledal k Martině Sáblíkové a Karolíně Erbanové třetí ženu, aby mohl pro Zimní olympijské hry 2014 sestavit družstvo, pokusně startovala Kateřina Novotná také na vícebojařském Mistrovství Evropy 2011, kde se umístila na 19. místě. K rychlobruslení se vrátila v roce 2014, kdy se opět přidala k Novákovu týmu. Ve Světovém poháru debutovala 14. prosince 2014 v Heerenveenu na trati 1500 m, kde se v divizi B umístila na 18. místě. Naposledy v rychlobruslařském závodě startovala o rok později, kdy se na mítinku v Salt Lake City v listopadu 2015 představila v závodě s hromadným startem.\n\n\n"}
{"id": "264981", "url": "https://cs.wikipedia.org/wiki?curid=264981", "title": "Židé v Nizozemsku", "text": "Židé v Nizozemsku\n\nŽidé v Nizozemsku patří k nejvíce postiženým holocaustem. Navzdory památnému odporu bylo vyhlazování úspěšné. Z předválečného počtu více než 150 000 osob přežilo deportace 25 000 Židů. Mnoho lidí zemi po válce opustilo pro pocit nemožnosti komunitu obnovit. Ti, kteří zůstali, byli podporováni jak státem, tak nežidovským obyvatelstvem. V současné době žije v Nizozemsku přibližně 30 000 osob židovského vyznání, z toho zhruba polovina žije v Amsterodamu.\n\n\n"}
{"id": "264984", "url": "https://cs.wikipedia.org/wiki?curid=264984", "title": "Židé ve Francii", "text": "Židé ve Francii\n\nŽidovská komunita ve Francii odráží konfliktní impulsy, jež ovládly moderní Francii jako celek – revoluce a tradice, vstřícný vztah k cizincům a xenofobie, nacionalismus a sebeurčení menšin. Skladba francouzské komunity je velice rozmanitá. Jde hlavně o staré sefardské a aškenázské komunity, které žily geograficky odděleně a do jisté míry i kulturně odlišně. Koncem 30. let tvořilo polovinu francouzských Židů neasimilovaní přistěhovalci a většina projevů antisemitismu té doby byla důsledkem obyčejné xenofobie. Naopak „skutečných francouzských Židů“ se tato xenofobie dotýkala pouze malou měrou. V minulosti se cítili především Francouzi, teprve až pak Židy. V posledních letech se však tento přístup změnil. Nevyzpytatelný osud učinil z francouzské komunity jednu z největších v moderním židovském světě a jedinou na evropském kontinentu s opravdu živoucím a pulsujícím židovským životem. Počet současné židovské populace je podle Světového židovského kongresue 600 000, podle francouzské židovské komunity () 500 000, podle The Virtual Jewish Library k roku 2006 zhruba 492 000 a tvoří přibližně 1%.\n\n\n"}
{"id": "264988", "url": "https://cs.wikipedia.org/wiki?curid=264988", "title": "Valdštejnova alej", "text": "Valdštejnova alej\n\nValdštejnova alej (nebo také Lipová alej) spojuje město Jičín s osadou Sedličky, kde se nachází Valdštejnův letohrádek Lodžie. Alej vede podél silnice směřující z Jičína do Lomnice nad Popelkou.\n\nAlej byla založena na přání vévody Albrechta z Valdštejna v roce 1631. Vede z Jičína k Valdštejnově lodžii, letohrádku v parku zvaném Libosad. Čtyřřadá alej o délce 1825 m byla vysázena 1152 lip malolistých s odstupem 6 m, v současnosti alej tvoří jen 986 stromů. Ani tyto stromy nejsou původní z doby Valdštejna, neboť alej byla průběžně obnovována dosazováním a průměrné stáří stromů je okolo 100 let.\n\nAlej byla částí krajinářských úprav architekta Nicolo Sebregondi, které měly doplňovat velkorysou přestavbu Jičína na hlavní město frýdlantského vévodství.\n\nLipovou alejí vedou dvě stezky pro chodce a cyklisty, jedna asfaltová a druhá sypaná štěrkem. Při postavení mezi stezky a pohledu na Jičín je vidět Valdická brána.\n"}
{"id": "264990", "url": "https://cs.wikipedia.org/wiki?curid=264990", "title": "Roháč obecný", "text": "Roháč obecný\n\nRoháč obecný (\"Lucanus cervus\" (Linné, 1758)) je nejznámější představitel brouků z čeledi roháčovitých a největší brouk Evropy.\n\nŽije v dutinách starých stromů a v mrtvých pařezech v lesích a hájích. S odstraňováním starých stromů a pařezů mizí i přirozené prostředí a zdroj obživy tohoto brouka. Snižuje se tak populace \"roháče obecného\", ale i ostatních druhů brouků žijících ve stejném prostředí a roháč obecný se tak dostává na světový seznam ohrožených druhů.\n\nV České republice byl rozšířen v listnatých lesích po celém území, dnes je však jeho výskyt lokalizován do několika oblastí. Nejhojněji se pak vyskytuje na jižní Moravě.\n\nLarvy, které mají tvar podobný písmeni „C“, jsou slepé a živí se rozkládajícím se dřevem pařezů, starých stromů a keřů, hnijících kůlů plotů v kompostových hromadách a listovkách. Larvy mají měkké, krémově zbarvené průsvitné tělo se šesti oranžově zabarvenýma nohama a oranžovou hlavou, na které se vyjímají ostrá, hnědě zbarvená kusadla.\n\nNa svých nohách mají larvy kartáčky, které používají pro komunikaci (tzv. stridulaci) s ostatními larvami stejného druhu. Larva prochází několika fázemi vývoje a po 4 až 6 letech se zakukluje. Entomolog Charlie Morgan koncem 70. let objevil, že kukla roháče žije asi tři měsíce v půdě a v létě se vylíhne dospělý brouk, který se odlétá pářit s jedincem opačného pohlaví.\n\nDospělí jedinci se objevují od konce května do začátku srpna a jsou nejvíce aktivní ve večerních hodinách. Samičky roháče kladou svá vajíčka do rozkládajícího se dřeva. Dospělí brouci žijí pouze několik měsíců a živí se nektarem a šťávou stromů a rostlin. Létají za soumraku a jejich pomalý let je doprovázen charakteristickým hluboce bzučivým zvukem. Samci létají mnohem častěji než samice.\n\nU roháče obecného se projevuje pohlavní dimorfismus, který spočívá v tom, že samci mají větší kusadla a jsou i celkově větší než samice. Ačkoliv samčí kusadla vypadají hrozivěji, jsou příliš slabá na to, aby ublížila. Naopak menší kusadla samice mohou způsobit bolestivé kousnutí. Samčí kusadla se podobají paroží jelena a brouci je používají stejně jako jeleni k zápasu mezi sebou a tato podoba dala tomuto brouku vědecké i obecné jméno v mnoha jazycích.\n\nPřirozenými nepřáteli roháčů jsou straky, sojky, jezevci, lišky, ježci, kočky a hlavně datlové.\n\n\"Lucanus cervus\" je zapsán ve druhém dodatku směrnic lokalit Evropské unie z roku 1992, která požaduje, aby členské státy stanovily zvláštní území ochrany přírody pro ohrožené druhy. Druh je též zapsán ve třetím dodatku „Dohody o ochraně evropských živočichů a přírodních nalezišť“ (Bernská dohoda z roku 1982).\n\nNejznámějšími poddruhy jsou:\n\n\n\n\n\n\n"}
{"id": "264996", "url": "https://cs.wikipedia.org/wiki?curid=264996", "title": "Kaple Panny Marie Sněžné (Hvězda)", "text": "Kaple Panny Marie Sněžné (Hvězda)\n\nKaple Panny Marie Sněžné na Hvězdě je barokní kaple nacházející se na vrchu zvaném Hvězda, nedaleko města Broumova, v katastrálním území Hlavňov města Police nad Metují u trojmezí dalších dvou obcí.\n\nPoutní kaple Panny Marie Sněžné a turistická chata tvoří na severním zalesněném hřebenu Broumovských stěn osamocený celek nad okolní krajinou. Od Police nad Metují je vzdálena přibližně 3,5 km severovýchodně a od Broumova zhruba 5 km západně.\n\nPři pohledu na půdorys kaple zjistíme, že působí zdáním pěticípé hvězdy. Uvnitř je však kruhová, hvězdu vytváří z kruhu vyčnívajících pět cípů. Na vnitřní stěně kupolovité střechy je modře vymalovaný strop se zlatými hvězdami. Vnitřní vybavení pochází z druhé poloviny 19. století. Ke kapli taktéž patří skalní terasa, která je 40 m dlouhá. Běžně se zde dá dohlédnout do Polska. Další místa pozorování jsou zanesena na panoramatické tabuli, která je součástí skalní terasy.\n\nV roce 1670 v severní části Broumovských stěn byl pro účely pocestných vztyčen dřevěný kříž, na kterém byla připevněna pozlacená hvězda (v nadmořské výšce okolo 760 metrů). Skutečně lidé, kteří přecházeli hřeben tzv. Polické hory, se začali orientovat podle zdaleka viditelné pozlacené hvězdy. Kořeny pojmenování tohoto místa tedy sahají někam do těchto dob.\n\nV roce 1731 nařídil břevnovsko-broumovský opat Otmar Zinke na místě kříže postavit z velkých pískovcových bloků kapli Panny Marie Sněžné. Projektoval ji Kilián Ignác Dientzenhofer. Stavba byla dokončena v roce 1733 a rychle se stala velmi oblíbenou zastávkou poutníků. Josefínské reformy ji v roce 1787 nařídily odsvěcení (zrušení) a následné zbourání. Odstranění stavby by však bylo velmi nákladné, a tak polický občan, který ji získal v dražbě, pouze nechal vyklidit vnitřek. I tak kaple utrpěla značnou ztrátu a začala chátrat, resp. stávat se zříceninou.\nZáchrana přišla až roce 1852 a to na základě snažení poustevníka Christiana Goldsteina a hlavně opata Jana Rottera. Kapli opat odkupuje a opravuje. Při této příležitosti nechal opat postavit ještě vedle kaple horskou chatu ve švýcarském stylu. Hvězdu v současnosti může navštívit i automobilista, poněvadž parkoviště je umístěno cca 250 m od vrcholu.\n\nHlavní pouť se koná vždy v sobotu dopoledne po 5. srpnu.\n\n\n\n"}
{"id": "264997", "url": "https://cs.wikipedia.org/wiki?curid=264997", "title": "Horné diery", "text": "Horné diery\n\nHorné diery je turisticky významná soutěska v Kriváňské Malé Fatře. Jsou součástí Jánošíkových dier. Tvoří je soutěska potoka \"Diery\", protékající mezi vrchy Veľký Rozsutec a Malý Rozsutec v přírodní rezervaci Rozsutec. Vynikají bohatstvím živočišných a rostlinných druhů vyhledávajících chladné a vlhké ekosystémy.\n\nPotok překonává prudké klesání soustavou šestnácti vodopádů s výškou 1 m až 5 m, které tvoří přírodní památku Vodopády Dierového potoka.\n\nSoutěska je při velkých deštích neprůchodné, protože se dají zdolat pouze pomocí žebříků, řetězů a lávek. Uzavřené jsou též v zimním období.\n\n"}
{"id": "264998", "url": "https://cs.wikipedia.org/wiki?curid=264998", "title": "Hlína (Horka)", "text": "Hlína (Horka)\n\nOsada Hlína na Chrudimsku byla původně samostatnou vesnicí, dnes je místní částí obce Horka.\n\nNachází se cca 2 km západně od Vrbatova Kostelce, cca 3 km jižně od Horek a cca 5,5 km západně od Skutče. V roce 2006 zde bylo registrováno 58 domů. Jádro osady tvoří řada statků a chalup soustředěných kolem ne zcela pravidelné, uzavřené návsi.\n\nV Hlíně se narodil český klasický filolog František Novotný, který mj. přeložil Platónovo dílo do češtiny.\n"}
{"id": "265000", "url": "https://cs.wikipedia.org/wiki?curid=265000", "title": "Židé v Irsku", "text": "Židé v Irsku\n\nŽidé v Irsku jsou po více než tisíc let. Přestože byla židovská komunita vždy málo početná, podle cenzu z roku 2006 je v Irsku 1930 obyvatel židovského vyznání, je v irské společnosti dobře přijímaná. Většina Židů žije v Dublinu. Navzdory klesající tendenci obyvatelstva je zde provozována židovská škola a existují tu různé kongregace.\n\n"}
{"id": "265004", "url": "https://cs.wikipedia.org/wiki?curid=265004", "title": "František Čapek (kanoista)", "text": "František Čapek (kanoista)\n\nFrantišek Čapek (24. října 1914 Branice – 31. ledna 2008) byl československý reprezentant v rychlostní kanoistice. Největším úspěchem jeho kariéry byla zlatá olympijská medaile ze závodu na 10 km z Letních olympijských her 1948 v Londýně.\n\nSe sportem začínal v Sokole. V patnácti letech se krátce věnoval střelectví, ale kamarádi ho přivedli k zápasu. Jeho zápasnickou kariéru ukončila zlomenina nohy. V KVS Praha se začal věnovat kanoistice, později přešel do armádního střediska Dukla Praha.\n\nPrvním velkým úspěchem jeho závodnické kariéry byla zlatá olympijská medaile ze závodu na 10 km z her v Londýně. Na mistrovství světa v roce 1950 v Kodani skončil na kilometrové trati na 4. místě a na mistrovství světa v roce 1954 ve francouzském Mâconu získal stříbrnou medaili na 10 km trati. Na této trati získal i sedm titulů mistra Československa.\n\nPo ukončení aktivní kariéry působil v Dukle Praha jako trenér.\n\n\n"}
{"id": "265005", "url": "https://cs.wikipedia.org/wiki?curid=265005", "title": "Židé v Belgii", "text": "Židé v Belgii\n\nŽidé a judaismus má v Belgii dlouhou historii od 1. století n.l. do současnosti. Před 2.světovou válkou se v Belgii nacházelo téměř 100 000 obyvatel židovského vyznání, po jejím konci zhruba polovina. Belgie však byla vůči Židům vždy méně přívětivá. Přestože byla roku 1831 Židům ústavně přiznána svoboda vyznání, všeobecné cítění bylo proti nim a například i získat belgické občanství bylo velice obtížné. K roku 2006 se v Belgii nachází 31 200 osob židovského vyznání a většina z nich se soustřeďuje do Bruselu a Antverp.\n\n"}
{"id": "265006", "url": "https://cs.wikipedia.org/wiki?curid=265006", "title": "Sociální učení", "text": "Sociální učení\n\nJakožto sociální učení je označováno osvojování si komplexních způsobů chování a jednání přiměřených určité sociální situaci. Jako takové je nástrojem socializace. Sociální učení lze rozlišit na řadu dílčích druhů a forem. Tři základní formy jsou \"sociální posilování, imitace (nápodoba) a identifikace\".\n\nSociální učení je považováno za psychologický mechanismus socializace. Lze jej definovat jako osvojování si komplexních způsobů chování a jednání přiměřených určité sociální situaci. Produktem sociálního učení jsou tedy sociální role, postoje, hodnoty, ideály apod. Sociální učení lze rozdělit na formy (druhy), které jsou spíše různé projevy jednoho komplexního děje, než naprosto autonomní rozdílné způsoby učení.\n\nZa základní formy sociálního učení jsou považovány sociální posilování, imitace a identifikace. Dále pak také anticipace, asociace a observační učení (jehož autorem je psycholog Albert Bandura).\n\nSociální učení ve svém vlivu převažuje nad prostředím. Naučená je například i pozornost.\n\nSociální posilování (také podmiňování, operantní učení) je jednou z jednodušších forem sociálního učení, kdy určité chování či jednání je posíleno (odměněno) podnětem sociální povahy, což jsou různé podoby sociální akceptace. Projev akceptace má posilující účinek, protože uspokojuje sociální potřebu člověka být přijímán a akceptován. Tedy určité chování (spontánní i iniciované zvenku) se opakuje a tím upevňuje, pokud je sociálně oceněno.\n\nKdyž po nějakém chování přijde odměna (reinforcement), zvyšuje se pravděpodobnost zopakování chování.\nPokud přijde trest, snižuje se pravděpodobnost opakování chování.\nPokud určité chování je bez odezvy, chování postupně vyhasíná.\n\nExperiment, který toto potvrzoval, prováděl Edward Lee Thorndike a Burrhus Frederic Skinner s kočkami, které zavřeli do klece. Tyto kočky musely najít páčku, která jim umožnila dostat se ven k jídlu. Kočky po dalším zavření v kleci si rychleji otevřely klec páčkou. Tím, že byly odměňovány potravou, se naučily otvírat si klec.\n\nNápodobou (imitací) je míněno chování, které jedinec přebírá, protože je k němu motivován. Přejímáno je takové chování jiného člověka, jímž přejímající dosahuje podobných nebo shodných cílů a uspokojení potřeb, jako má „přejímaný“ (napodobovaný). \n\nNapříklad pokud osoba zjistí, že agresivní chování (agrese) u jiného vede ke chtěným výsledkům, tak bude agresivitu také používat, aby docílila svých přání a výsledků.\n\nNápodoba nemusí být vždy vědomá, ale často probíhá neuvědomovaně, nebo ne zcela uvědomovaně, protože výběr obstarávají procesy mimo aktuální vědomí.\n\nLze si položit otázku, jaký je rozdíl mezi nápodobou a observací. Observační učení probíhá na základě pozorování \"modelové\" situace, kdy pozorující vidí i reakci na chování pozorovaného, podle toho pak chování zařazuje do svého repertoáru.\n\nZnámým je tzv. \"Bobo experiment\", který prokazuje existenci observačního učení. Experimenty Alberta Bandury a E.A. Rosse (1963) ukázaly, že děti častěji napodobují model, který v určité situaci vykazuje větší moc. Výzkum probíhal s panenkou „Bobo“. Zjištěním bylo, že děti byly agresivní na panenku, pokud viděly dospělého člověka, který panenku bil.\n\nOdpozorovat dokáží i zvířata.\n\nUčení identifikací má mnohé společné rysy s učením nápodobou. Opět jde o situaci, kdy jedinec přejímá chování druhého člověka. Jiný je však motiv. Při identifikaci se vybírá objekt (vzor) nápodoby, přejímán je celek, oproti učení nápodobou, kdy je přejímáno pouze určité chování. \n\nIdentifikace znamená ztotožnění a přejímání chování je způsobeno citovým vztahem nebo obdivem k určité autoritě, kterou jedinec napodobuje, protože by chtěl být jako ona. \n\nIdentifikace je běžná v období dětství, kdy dítě chce „být jako on“ a identifikuje se s rodičem, ke kterému má citovou vazbu. Identifikace s modelem je častá také v období puberty, kdy to nejsou rodiče, ale jiné idealizované osoby.\n\nP. Weinreich rozlišuje dva typy identifikace – \"empatickou\" a \"rolově-modelovou\". Empatická identifikace je vnímáním identity jako pozitivní či negativní osobnostní vlastnosti. Rolově-modelová je určena idealistickou identifikací s ideálním modelem, tedy „být jako on“ a nebo naopak „jen nebýt jako on“.\n\n\n"}
{"id": "265009", "url": "https://cs.wikipedia.org/wiki?curid=265009", "title": "Židé v Lucembursku", "text": "Židé v Lucembursku\n\nŽidovská populace v Lucembursku čítá přibližně 1200 osob (z toho 650 z nich je členy židovské obce). Židé patří mezi největší a nejvýznamnější náboženské a etnické minority v Lucembursku. Judaismus je zde pátým nejvýznamnějším náboženstvím (po katolicismu, protestanství, pravoslaví a islámu). V absolutních číslech je lucemburská židovská komunita jedna z nejmenších v Evropské unii. V relativních číslech vztažených k celkové populaci pak šestá největší. Judaismus je podporován lucemburskou vládou. Rovnoprávnost získali Židé v Lucembursku po Francouzské revoluci.\n\n"}
{"id": "265010", "url": "https://cs.wikipedia.org/wiki?curid=265010", "title": "Kráčející bas", "text": "Kráčející bas\n\nKráčející bas (Walking Bass) je styl basového doprovodu (basové linky) charakterizovaný pravidelným pohybem a používaný v především v jazzu a blues, ale i v rock and rollu, rhythm and blues, rocku, rockabilly, country, ska, gospelu a dalších stylech.\n\nKráčející bas je nejčastěji tvořen sledem čtvrťových not, někdy doplňovaným fragmenty složenými z dob kratších či delších. Základem melodického pohybu je střídavý postup po tónech stupnice, doplňovaný průchodnými tóny, postupy a rozloženými akordy. \n\nKráčející bas obvykle hraje kontrabas, basová kytara, klavír či elektrofonické varhany. \n"}
{"id": "265013", "url": "https://cs.wikipedia.org/wiki?curid=265013", "title": "San Sebastián", "text": "San Sebastián\n\nSan Sebastián (baskicky Donostia, oficiálně Donostia-San Sebastián; adjektivum i v kastilštině \"Donostiarra\") je město na pobřeží Atlantiku v autonomním společenství Baskicko v severním Španělsku, necelých 20 km od francouzské hranice. Město je centrem provincie Gipuzkoa (\"Guipúzcoa\"). V roce 2006 zde žilo 183 000 obyvatel. Město žije především z obchodu, turismu a festivalů; jde o jedno z nejnavštěvovanějších míst Španělska.\n\nŠpanělský název \"San Sebastián\" město dostalo podle kláštera sv. Šebestiána, který pravděpodobně stál na místě dnešního města před jeho založením. Baskický název \"Donostia\" odkazuje k témuž světci: Don-Ostia = svatý z Ostie (římský přístav). Podle jiné hypotézy vznikl název postupným zkomolením původního Done Sebastiáne.\n\nPrvní písemný pramen z roku 1014 hovoří o klášteru sv. Šebestiána. Samotné město založil navarrský král Sancho VI. Moudrý roku 1180 jakožto námořní přístav pro navarrské království; již roku 1200 se však dostal do rukou Alfonse VIII. Kastilského; jako součást mocnější říše se přístav rychle rozvíjel. Díky své prosperitě se stal předmětem bojů, v nichž byl během 250 let šestkrát zničen. Roku 1489 bylo tehdy převážně dřevěné město zcela zničeno požárem.\n\nSoučasně s přestavbou města se změnil jeho charakter: do novověku vstoupil San Sebastián spíše jako vojenská základna než jako obchodní středisko. Z této strategické pozice v Biskajském zálivu odolávalo Kantabrijské loďstvo stále častějším nájezdům z Anglie, Francie a Nizozemí, které trvaly až do počátku 19. století. V obchodu s koloniemi v Americe však zůstal daleko za přístavem v Seville.\nRoku 1662 udělil Filip IV. Španělský přístavu status města. V letech 1719–1721 bylo město okupováno soldateskou 2000 francouzských vojáků. Při Španělské válce za nezávislost byl San Sebastián 9. června 1808 obsazen napoleonskými vojsky. 31. srpna roku 1813 pak vypukl osvobozenecký boj, který vyústil 8. září téhož roku v kapitulaci okupantů; v požáru však opět lehlo popelem téměř celé město kromě dvou kostelů a 35 domů pod vrchem \"Urgull\" v ulici \"Trinidad\"; tato ulice dnes nese název \"Ulice 31. srpna\" (\"Calle de 31 de Agosto\").\n\nV 19. století poznamenaném boji mezi karlisty a liberály prožilo město nový rozkvět. Zboření hradeb roku 1863 spustilo růst zástavby jižním směrem; město se zároveň stalo centrem provincie.\n\nJiž koncem 19. století, v Belle époque, byl San Sebastián znám jako letní rezidence aristokracie. V létě zde sídlila také Marie Kristina Rakouská. V době první světové války bylo město jedním z nejkosmopolitnějších v Evropě: ve zdejším kasínu se objevovali např. Mata Hari, Lev Trocký, Maurice Ravel. Tento duch se vytratil se španělskou občanskou válkou, po níž se San Sebastián stal letním sídlem generála Franca, a to až do roku 1975. Od 50. let se však opět stával vyhledávaným místem kultury a rekreace a jeho obliba nadále stoupá; roku 1953 se poprvé konal zdejší slavný filmový festival, rokem 1965 započala tradice jazzového festivalu. San Sebastián je i dnes jedním ze španělských měst s rostoucím počtem obyvatel.\n\nHistorická část města \"Parte Vieja\" (Staré Město) leží pod vrchem \"Monte Urgull\", na výběžku pevniny do oceánu, na západě leží zátoka \"La Concha\", na východě řeka \"Urumea\". Zde najdeme kostely \"Santa María\" (kostel Panny Marie) a \"San Vicente\" (sv. Vincenta). Střed čtvrti je na \"Plaza de la Constitución\". Na vrchu Monte Urgull se nachází pevnost \"La Mota\". Jižně od čtvrti Parte Vieja leží čtvrť \"Centro\", hlavní obchodní a hospodářské centrum města s radnicí a katedrálou. Východně od obou čtvrtí, na pravém břehu řeky Urumea, leží čtvrť \"Gros\", vystavěná v 19. a 20. st., centrum čtvrti tvoří nábřeží s budovou kongresového centra \"Kursaal\" a náměstí \"Plaza Cataluňa\" s kostelem \"San Ignacio\".\n\nPamátky:\n\nČtvrtě:\n\nKromě těchto čtvrtí patří k městu ještě drobné exklávy \"Urdaburu, Zubieta\" a \"Landarbaso\".\n\n\n\n\nSan Sebastián je jedním z mála měst ve Španělsku, která mají klub ledního hokeje. Dříve zde působila Real Sociedad, nyní je to CHH Txuri-Urdin. Real Sociedad je rovněž fotbalový klub, hrající první ligu. Je zde populární tradiční baskický sport, pelota; v San Sebastiánu se konala dvě mistrovství světa.\n\nMezinárodní filmový festival v San Sebastiánu měl zprvu jen lokální charakter; v letech 1953–1956 se konal ještě pod názvem Mezinárodní týden filmu. Až v roce 1957 byla ustanovena mezinárodní porota, která za hlavní ceny určila „Zlatou mušli“ a „Stříbrnou mušli“ a pro filmy realizované ve španělském jazyce cenu „Kantabrijské perly“.\n\n\n\n"}
{"id": "265017", "url": "https://cs.wikipedia.org/wiki?curid=265017", "title": "Židé v Itálii", "text": "Židé v Itálii\n\nŽidovská komunita v Itálii má nepřetržitou, více než 2000 let trvající historii. V novověku byli Židé aktivní ve všech sférách italského života. Přestože fašistická vláda zavedla pod nacistickým nátlakem rasové zákony, značná část židovské populace přežila. Po válce se stalo z Itálie útočiště pro Židy z Libye a mnoha republik bývalého Sovětského svazu. V současné době žije v Itálii zhruba 30 000 osob židovského vyznání z čehož přibližně polovina žije v Římě. Mezi významná města s židovskou komunitou patří Milán a Benátky. Benátky jsou velice bohaté na židovské památky (dvě ghetta, Židovské muzeum, pět synagog různých typů).\n\n"}
{"id": "265020", "url": "https://cs.wikipedia.org/wiki?curid=265020", "title": "Narám-Sín (Akkad)", "text": "Narám-Sín (Akkad)\n\nNarám-Sín vládl cca mezi lety 2254 – 2218 př. n. l. a byl čtvrtý a nejmocnější král akkadské říše, vnuk jejího zakladatele Sargona.\n\nSlavný vojevůdce, který užíval titulu „král čtyř světových stran“, vedl řadu vítězných tažení a rozšířil území říše, která se za jeho vlády ocitla na vrcholu moci, zároveň se však přiblížil její konec.\n\nDo pozdější mezopotámské tradice tak vstoupil jako tragická postava, jako muž, který svou říši sice rozšířil, ale zároveň svou pýchou a touhou po moci (první mezopotamský panovník, který vyžadoval pocty jako bůh), způsobil její pád.\n\nPodle náboženského mýtu Narám-Sín urazil boha Enlila zničením jeho chrámu v Nippuru, za což jeho říši stihl trest, podlehla v následujících generacích nájezdu Gutejců.\n\nJednou z nejvýznamnějších památek starověké Mezopotámie je Narám-Sínova Vítězná stéla, dnes uložená v Louvru, znázorňující ho, jak triumfuje nad kmenem Lullubitů z pohoří Zagros.\n\n\n"}
{"id": "265021", "url": "https://cs.wikipedia.org/wiki?curid=265021", "title": "Židé ve Španělsku", "text": "Židé ve Španělsku\n\nŽidé ve Španělsku (\"Sefardim \"/ Sefardští Židé) byla židovská komunita ve středověkém Španělsku. Během středověku postupně vytvořili na Pyrenejském poloostrově silnou komunitu, která zprostředkovávala obchodní i kulturní spojení mezi islámem a křesťanstvím. „Zlatý věk \"Sefardů\"“ (tj. španělských Židů, kterých v 15. století bylo asi 200 000 a pro které je typický jazyk ladino) však byl ukončen jejich vyhnáním roku 1492. V průběhu dalších staletí se někteří Židé do Španělska vrátili, sefardská komunita však již nikdy nedosáhla své dávné slávy. V současnosti žije ve Španělsku přibližně 12 000 Židů.\n\nPodle legendy přišli první Židé do Hispánie po zničení prvního jeruzalémského Chrámu (586 př. n. l.). Spíše než se zničením Chrámu však byl příchod Židů na území dnešního Španělska spojen s obchodní činností – malé skupinky Židů byly přítomny v mnoha foinických, řeckých či římských obchodních osad. Historicky je však přítomnost Židů na Iberském poloostrově doložen až ve 3. století n. l. z hebrejských náhrobních nápisů.\n\nDíky své obchodní činnosti se Židé dostali do jiného postavení než původní obyvatelstvo – byli movití a nezávislí na půdě. Vůči Iberům tak vznikal odstup, který byl způsoben odlišným sociální postavením a následně pak závistí usedlých obyvatel a který byl ještě více prohlubován náboženskými rozdíly. Po prosazení křesťanství v římské říši a Nikajském koncilu (325), kde byli Židé prohlášeni za „vrahy Ježíšovy“, byli Židé vystaveni restrikcím, kdy nemohli například stavět nové synagogy.\n\nPo příchodu Vizigótů na poloostrov nastalo pro Židy dočasně uvolnění. S Vizigóty se totiž do katolické Iberie dostalo ariánství a s ním i mnohé další proudy, mezi kterými se judaismus ztratil. Problém však nastal roku 587, když král Rekkared I. konvertoval od ariánství ke katolicismu a zahájil proces náboženského sjednocování. Postoj k Židům se však vyznačoval ambivalencí: na jednu stranu byli Židé hospodářsky díky své obchodní a finanční činnosti nepostradatelní, ale na druhou stranu byli nábožensky nežádoucí. Z této rozporuplnosti pak vyplývaly i různé názory, jak vyřešit náboženskou nejednotu Španělska – od poklidné misie mezi Židy až k násilným křtům a vyhoštění Židů ze země. V několika následujících stoletích pak křesťanští vládci vystřídali všechny tyto způsoby.\n\nPočátkem 8. století však křesťanští vládci v důsledku muslimského vpádu roku 711 ztratili vládu nad většinou území Iberie a vládu si zachovali jen v její severní části. Životní podmínky Židů se tak zásadně změnily – postoj muslimů vůči Židům byl mnohem tolerantnější než postoj křesťanů a ani názorové rozdíly mezi Židy a muslimy nebyly tak velké jako mezi Židy a křesťany (Židům se např. příčilo uctívání Nejsvětější Trojice v křesťanství a z tohoto hlediska jim byl islám mnohem bližší).\n\nNa území Al-Andalusu (tj. muslimského Španělska) se proto začali vracet židovští emigranti vyhnaní křesťany, a navíc do Al-Andalusu počali přicházet i Židé z již muslimských zemí. Nově příchozí Židé však své původní kontakty nepřerušili, ale naopak jim tyto kontakty posloužili k rozvoji jejich obchodní aktivity. Příliv židovských obyvatel byl tak velký, že v některých městech Židé tvořili téměř většinu populace a Granada byla dokonce nazývána „Židovským městem“.\nVýznam sefardských (tj. španělských) Židů byl zásadní, a to zejména díky tomu, že navazovali kontakt se západní Evropou. Jejich význam stoupl ještě více s narůstáním sporů mezi papežem a Byzancí, který do jisté míry ochromoval i obchod mezi východními a západními křesťany. Luxusní zboží tak do západní Evropy proudilo v mnoha případech právě přes Španělsko a významnou roli v tomto dálkovém obchodu hráli právě Židé, kteří dokázali navázat kontakt dokonce až s Indií a Čínou, odkud do Evropy dováželi koření, kadidlo a hedvábí. Velkou roli v ekonomice al-andaluského hospodářství hrál obchod s otroky a súdánským zlatem, který byl Židy ovládán – židovští obchodníci ve východní Evropě od křesťanů odkupovali zajaté pohanské Slovany (jedna z hlavních obchodních tras začínala v Praze), za které platili súdánským zlatem. Tento obchod měl výrazný dopad na evropské hospodářství, protože súdánské zlato mělo zásadní vliv na hodnotu evropských měn.\n\nHospodářský rozmach Židů vedl vzápětí v tolerantním a vzkvétajícím muslimském prostředí k rozvoji i židovské kultury. V tomto období se v Al-Andalusu zrodili vynikající židovští básníci, filologové a filosofové jako Šlomo ibn Gabirol (v křesťanském prostředí dlouho znám jako Avicebron), Šmu'el ha-Nagid nebo Moše ibn Ezra. Pro další vývoj bylo důležité, že skrze kontakt s muslimy se al-andalusští Židé setkali s řeckou filosofií a vyspělou muslimskou astronomií, matematikou a medicínou.\n\nV polovině 11. století však do Španělska vpadli Almorávidé (zprvu aby pomohli španělským muslimům proti reconquistě, vzápětí si však muslimská území podrobili), kteří vyznávali striktní formu islámu, což pro muslimské Španělsko znamenalo velký odliv učenců a kulturní úpadek. Odešlo i značné množství Židů, což vzhledem k jejich hospodářské síle muslimskou ekonomiku podlomilo ještě více. Židé navíc často odcházeli na křesťanský sever Španělska, kde byly podmínky Židům poměrně příznivé.\n\nKřesťanští panovníci na severu Španělska ochotně Židy přijali, protože Židé pro ně představovali silný hospodářský potenciál, který tolik potřebovali na války proti muslimům. Židovští imigranti se navíc stávali vhodným nástrojem ke kolonizaci vylidněných oblastí v povodí Duera. Při kolonizaci byla navíc Židům garantována náboženská a hospodářská svoboda.\n\nV polovině 12. století byly podmínky v křesťanských královstvích natolik příznivé, že se začala rozvíjet nejen křesťanská, ale také znovu židovská kultura. A obrovskou roli přitom hráli právě Židé, kteří si z muslimského jihu přinesli velké množství znalostí. V tomto období působil Abraham ibn Ezra, Nachmanides či Benjamin z Tudely, zároveň to byla doba, kdy se rozvíjela kabala. Pro evropskou kulturu má však mnohem větší význam podivuhodná souhra mezi Židy a křesťanskými duchovními při překladatelské činnosti – Židé překládali odborné muslimské knihy z oboru astronomie, medicíny, matematiky či filosofie z arabštiny do katalánštiny a křesťanští duchovní pak z katalánštiny do latiny.\n\nV polovině 13. století byl téměř celý Pyrenejský poloostrov dobyt křesťany. Následující desetiletí křesťanští panovníci ještě stále potřebovali židovskou finanční a kolonizační podporu, již na ní však nebyli závislí tolik jako dříve, protože své finance čerpali z vazalských poplatků, které jim platily zbylé muslimské státy. Byla proto vydávána nařízení, která sice Židům zaručovala jistá práva, na druhou stranu však znamenala například omezení výstavby synagog.\nRoku 1348 se však celou Evropou přehnala černá smrt, kterou bezprostředně následovala vlna pogromů. Obdobně tomu bylo ve Španělsku – v důsledku moru zahynulo až 50 % obyvatelstva, což vedlo k obrovské hospodářské krizi. Za původce veškerých problémů byli považováni Židé. V důsledku štvavé protižidovské kampaně bylo ve Španělsku během následujících desetiletí povražděno 50 000 Židů, 11 000 jich bylo násilně pokřtěno a množství další prodáno do otroctví. Židovský majetek připadl králi.\n\nŽidé se ocitli pod tlakem – žili v neustálém strachu. Východisko nacházeli buď v odchodu ze země anebo v konverzi ke katolicismu. Konverze byly podporovány několika způsoby – ať už to byla hrozba vyhoštění, násilné křty či zvýhodňování konvertitů. Situace se neustále zhoršovala (také díky působení Vincence z Ferrery), roku 1478 byla zřízena inkvizice (vedená Tomásem de Torquemada), která měla k dispozici rozsáhlou síť udavačů a která měla prozkoumat, zda konvertité ke katolictví ve skrytu dále nezůstávají Židy. Následujícího roku došlo ke spojení Kastilie a Aragonie; Ferdinand II. Aragonský a Isabela Kastilská se snažili obě království sjednotit i nábožensky, čemuž byli Židé samozřejmě překážkou, a tak se rozhodli roku 1492 Židy ze své země vyhnat, a to i bez ohledu na to, že to pro hospodářství země bude znamenat velkou ránu (Židé de facto ovládali dvorské finance).\n\nAsi 50 000 Židů se rozhodlo nechat pokřtít, ostatním 150 000 Židům byla dána třímesíční lhůta k opuštění země. Mnozí Židé však ani k hranicím země nedošli, protože cestou byli přepadeni a povražděni. Ti, kteří přežili, pak emigrovali do Nizozemí, Francie, Itálie, severní Afriky nebo Osmanské říše. Ve všech těchto zemích Sefardové utvořili silné komunity.\n\nPřed vyhlášením republiky v roce 1931 žilo ve Španělsku jen málo Židů. Jejich práva byla totiž značně omezena. Zanedlouho po vyhlášení republiky se do Španělska začali sjíždět jak Sefardité z Maroka a Blízkého východu, tak Aškenázové ze střední a východní Evropy. Národní povstání z roku 1936 sice mělo jasně protižidovský podtext, nicméně generál Franco nabídl ve Španělsku útočiště uprchlíkům před nacismem a konečně v roce 1967 udělil židovským komunitám plné uznání. Současná španělská komunita je jedna z rostoucích. V současnosti se ve Španělsku nachází přibližně 12 000 osob židovského vyznání, z čehož více než čtvrtina žije v Madridu a Barceloně.\n\n\n"}
{"id": "265023", "url": "https://cs.wikipedia.org/wiki?curid=265023", "title": "Židé v Portugalsku", "text": "Židé v Portugalsku\n\n__BEZOBSAHU__\nŽidé v Portugalsku náleží k sefardské židovské větvi.\n\nV době maurské nadvlády tvořili Židé asi 10 % portugalského obyvatelstva. I v období reconquisty byli důležitou složkou královského dvora, a to až do 15. století, kdy na Pyrenejském poloostrově začala fungovat všemocná inkvizice. Stovky utečenců se tehdy z celého Španělska a Portugalska uchýlily na severovýchod země, kam inkvizice ještě nedosáhla. Po příchodu inkvizitorů byli nuceni i zde přestoupit na křesťanskou víru, volit odchod ze země či smrt.\n\nV Portugalsku byla Židům přiznána svoboda vyznání až po pádu monarchie roku 1910, avšak komunita zde zůstala malá. V současnosti čítá přibližně 600 osob židovského vyznání..\n\nV roce 1917 byla v Belmonte objevena židovská komunita, která tajně praktikovala židovské rituály již od dob inkvizice. Přežila díky tomu, že nesmlouvavě udržovala tradici uzavírání manželství pouze mezi svými a tradice předávala z matky na dceru, a ne po otci, jak bývalo zvykem.\n\nV zemi se nachází několik synagog – synagoga v Lisabonu, synagoga v Portu, synagoga v Belmonte a několik soukromých modliteben. Produkuje se zde košer víno.\n\n"}
{"id": "265024", "url": "https://cs.wikipedia.org/wiki?curid=265024", "title": "Zmije obecná", "text": "Zmije obecná\n\nZmije obecná (\"Vipera berus\") je had z čeledi zmijovitých. Je to nejrozšířenější had světa, žije na většině území Evropy a ve velké části Asie. Zároveň je nejseverněji žijícím hadem vyznačujícím se extrémní odolností vůči chladnému počasí. Je jediným jedovatým hadem České republiky (pokud se nepočítá mírně jedovatá užovka podplamatá) a řady dalších států v severní části severní polokoule. Její jed je vysoce účinný na malé savce, ovšem má ho relativně málo, takže za normálních okolností její uštknutí život člověka neohrozí – riziko představuje pouze pro alergické jedince, malé děti a staré a nemocné lidi. Smrtelná dávka jedu je asi 15 až 20 miligramů, nicméně zmije obecná ho má v průměru okolo 10 miligramů, a navíc při jednom uštknutí uvolňuje jen část jedu. Nebezpečnější je poddruh zmije obecná bosenská, který žije na Balkáně a má atypické složení jedu.\n\nZástupci druhu, který se dle různých pojetí člení na 3 poddruhy, mohou nabývat celé řady barevných forem, z nichž některé (např. černá) mohou dokonce postrádat jinak charakteristickou klikatou tmavou čáru na hřbetě, která inspirovala řadu národních pojmenování zmije obecné či celého jejího rodu (např. ve slovenštině je to ' a polsky '). Celkově jde spíše o menšího hada, na délku měří nejčastěji 50 až 80 cm, výjimečně může dorůst až k 1 metru. Hmotnost se pohybuje od 50 do 300 gramů.\n\nPřes zimu obvykle hibernuje, během jara se ráda sluní a v této době také dochází k páření. Jde o živorodého (některé zdroje udávají vejcoživorodého) hada. Jeho kořistí jsou většinou hlodavci, malí hmyzožravci a ještěrky, v menší míře pak obojživelníci a ptáčata.\n\nMezinárodní svaz ochrany přírody hodnotí zmiji jako taxon málo dotčený. V České republice je had (i jeho biotop) zvláště chráněn jako kriticky ohrožený druh. ve všech svých vývojových stádiích.\n\nZmiji obecnou popsal již v roce 1758 Carl Linné pod vědeckým jménem \"Coluber berus\". O deset let později bylo její rodové jméno změněno na \"Vipera\". V taxonomii zmijí obecných panují nejasnosti ohledně počtu poddruhů a i co se týče možného vyčlenění nových samostatných druhů. Tradičně se rozlišují 3 poddruhy. Jde o zmiji obecnou (\"Vipera berus\" \"berus\"), zmiji obecnou bosenskou (\"Vipera berus\" \"bosniensis\") a zmiji obecnou sachalinskou (\"Vipera berus\" \"sachalinensis\"). Nicméně podle novějších studií z let 2004 a 2006 lze zmije obecné dělit na 3 evoluční větve (možné poddruhy), jejichž dělící linie prochází jihem střední Evropy. Základní (bazální) větví je italská (alpská), poté jde o větev balkánskou a poslední, prostorově zdaleka největší je větev zahrnující zbývající evropské a asijské populace. Ta se dále dělí na další nejméně 4 příbuzenské linie. Kromě toho se do druhu \"Vipera berus\" zřejmě zařadí jako další poddruh \"Vipera berus nikolskii\", který měl dříve status samostatného taxonu.\n\n\"Vipera berus\" \"bosniensis\", která žije na Balkáně, má na rozdíl od nominátního poddruhu větší podíl neurotoxické složky ve svém jedu a proto je jeho uštknutí nebezpečnější. Tento poddruh se dříve dělil na dvě formy: horskou a nížinnou. Liší se tím, že samci horského typu jsou zbarvení spíše do šeda, zatímco samci nížinného typu jsou hnědí stejně jako samice.\n\nZmije obecná je nejrozšířenějším suchozemským hadem světa. Žije v Evropě a v Asii v celkem 35 státech. Její areál sahá od Anglie na západě až po Sachalin na východě, od Středomoří na jihu až za severní polární kruh (za polárním kruhem žije už jen jeden druh hada a to užovka proužkovaná). Vyskytuje se do nadmořské výšky 2700 či dokonce 2900 metrů (Itálie). \n\nObývá širokou škálu biotopů od stepí po tajgu, od nížin po horské krajiny. Toleruje poměrně nízké teploty a zároveň vysokou vlhkost. Obecně dává přednost slunným, ale zároveň vlhkým stanovištím, respektive územím, kde se může slunit a zároveň nedaleko odsud nalézt chladnější vlhká stinná místa. Oblíbeným stanovištěm jsou lesostepní oblasti, prosluněné horské stráně, kamenitá či skalnatá území, louky, rašeliniště nebo mokřady. V České republice jsou typickým areálem rozšíření výše položené oblasti s nadmořskou výškou 600 až 1200 metrů. To neznamená, že nad či pod touto výškovou hranicí nežije, ale zde je výskyt podstatně méně častý. Obecně velmi záleží na lokálních podmínkách. \n\nZmije je relativně malý had, dospělé samice dorůstají délky 60–75 cm, samci však většinou okolo 50 cm. Největší jedinci (téměř vždy samice) mohou měřit přes 80 cm, zcela výjimečně pak okolo 100 cm. Hmotnost se v průměru pohybuje okolo 50 až 100 gramů, maximálně pak 200 až 300 g. Nejobvyklejší zbarvení je šedé až modrošedé s výraznou tmavou klikatou čárou na hřbetě. Kontrastní zbarvení má dvě funkce. Za prvé jde o formu aposematismu, tedy varování případných predátorů výstražnými barvami a zároveň se jedná o formu mimikry, kdy klikatý vzor rozostřuje hadí siluetu, když leží na zemi nebo při pohybu. Ovšem existuje celá řada víceméně vzácných barevných variant, z nichž některé vůbec žádnou čáru nemají. Někdy je možno se setkat s černou (\"morpha prester\") a červenou formou (\"morpha chersea\"). Černé zbarvení neboli melanismus zmijím pomáhá rychleji akumulovat teplo, zároveň však zvyšuje riziko predace. Samice bývají méně kontrastně zbarvené než samci, obvykle u nich převažuje hnědá barva. Spolehlivý znak, kterým se zmije obecná odlišuje od ostatních českých hadů a obecně od podobně zbarvených užovek, je štěrbinovitá zornice (všechny české užovky mají zorničky kulaté). Šupiny zmijí jsou výrazně kýlnaté ve 21 řadách kolem těla (někdy v 19, výjimečně ve 23 řadách). Ocas je relativně krátký, samice ho mají rychleji se zužující a kratší než samci. Jedové zuby přichycené k hornočelistní kosti dosahují délky 3 až 5 mm. Jeden zub je funkční, druhý náhradní. Zuby se mohou ulomit či opotřebit a jsou tedy pravidelně obměňovány, a to díky zubotvornému orgánu. V průměru k tomu dochází jednou za 2 měsíce.\n\nSamec disponuje dvěma hemipenisy, což je běžné u zmijovitých hadů. Délka tohoto orgánu bývá asi 12 mm a oba konce jsou opatřeny trnovitými výběžky, které brání vyklouznutí ze samičí kloaky.\nZmijí jed je velmi účinný a složením podobný chřestýšímu (zmijovití a chřestýšovití jsou blízce příbuzné podčeledi). Sestává ze směsi peptidů, polypeptidů, proteinů, proteinových toxinů a dalších složek. Účinky jedu spočívají především v narušení funkce a integrity cévních stěn a následným vyplavováním iontů, proteinů a krevních elementů mimo krevní řečiště. Objevují se otoky, krácení a případně rozklad tkáně. Ač převažují účinky hemolytické, hemoragické a cytotoxické, některé populace zmijí mohou mít i neurotoxickou složku jedu (především v oblasti Balkánu). Poloviční smrtné množství aplikované intravenózně u laboratorních myší neboli LD50 se mírně odlišuje u různých populací zmijí a pohybuje se od 0,41 až do 0,83 mg/kg. Podobně silný jed má například kobra červená (\"Naja pallida\"), zmije gabunská (\"Bitis gabonica\") či zmije písečná (\"Cerastes vipera\"). Některé starší zdroje nicméně uvádějí pro zmiji obecnou vyšší hodnoty LD50, a to v rozmezí 1 až 4 mg/kg. Smrtelná dávka jedu pro člověka je 15 až 20 mg. Jedový aparát obsahuje obvykle celkem 2 až 18 mg, zcela výjimečně až 39 mg suchého jedu. Průměrně je to 10 mg. Pro srovnání kobra červená disponuje 170 až 260 mg, zmije gabunská 200 až 2400 mg a zmije písečná 9 až 43 mg. Navíc had nikdy nevypouští při jednom kousnutí celou zásobu. Maximální vypuštěné množství při jednom uštknutí u zmije obecné je 25 až 30 mg tekutého jedu, což představuje 5 až 10 mg čistého suchého jedu. Pro velké živočichy nepředstavuje uštknutí většinou závažnou hrozbu a k úmrtí lidí dochází pouze ve vzácných případech. Pozor je však třeba dávat u starých nemocných lidí, malých dětí a zejména na možnou alergickou reakci. Důležitou roli hraje i místo, kam je postižený uštknut (hlava a dobře prokrvená místa jsou nejhorší). Z dlouhodobých dat vyplývá, že celková úmrtnost nedosahuje ani 1 %.\n\nV roce 1890 byl publikován pokus zkoumající účinky zmijího jedu na různá zvířata. Uštknuté myši umíraly po 5 až 6 minutách, krysy po 8 minutách, králíci po 15 až 18 minutách, ježci po 15 minutách až několika hodinách a ze čtyř psů tři zemřeli po 40 až 70 minutách. Jeden přežil. Rozsáhlý statistický výzkum z Velké Británie provedený v roce 2011 hovořil o 422 psech uštknutých zmijí. Ze 411 případů, u nichž je znám výsledek, uhynulo případně muselo být utraceno 19 psů, tedy 4,6 %. \n\nV České republice bylo v letech 1999 až 2013 zaznamenáno 191 případů uštknutí zmijí obecnou. V 51 z nich (26,7 %) šlo o tzv. suchá kousnutí, tedy bez vstříknutí jedu. V 91 případech (47,6 %) se po kousnutí objevily lokální příznaky (otoky a krevní sraženiny), v 49 případech (25,7 %) došlo k systémové otravě (nevolnost, zvracení, průjem, křeče břicha, hypotenze). Celkem 24 pacientům (12,6 %) byl podán protijed. Ani jeden případ neskončil fatálně.\n\nData z jihozápadního Polska z let 2000 až 2008 hovoří o 26 případech uštknutí, přičemž 6 z nich bylo provázeno vážnými příznaky. Žádný neskončil smrtí. Ve Švédsku bylo během jednoho roku (1979) zaznamenáno celkem 136 případů uštknutí zmijí, avšak ani jeden neskončil smrtí. Nicméně ve 12 % případů byly následky hodnoceny jako vážné a pacienti trpěli šokem, poruchami centrálního nervového systému, velkými otoky a anémií. Starší data ze Švédska pak udávají celkem 44 úmrtí z let 1911 až 1978. V roce 1995 proběhlo v tomto skandinávském státě rozsáhlé celonárodní šetření, přičemž bylo zaznamenáno 231 uštknutí, 13 % z nich se závažnými příznaky otravy. Jedna starší žena zemřela. V 68 finských případech (oblast Turku) trpělo vážnými potížemi cca 10 % pacientů. Ve švýcarské oblasti Valais zaznamenali za 32 let 99 kousnutí. U 10 % pacientů se projevily silné příznaky otravy a musel u nich být nasazen protijed. Ve Velké Británii bylo za celé 20. století zaznamenáno celkem 12 úmrtí v důsledku zmijího uštknutí, poslední v roce 1975. \n\nPotravou zmije obecné jsou zejména drobní hlodavci, případně jiní savci (hmyzožravci), obojživelníci, ještěrky, mladí ptáci a ptačí vejce, výjimečně netopýři, lasičky a zcela vzácně i malí zajíčci. Kromě obratlovců požírá i některé bezobratlé, jako jsou žížaly a slimáci. Mláďata jedí i hmyz a pavouky. Doložen je i kanibalismus.\n\nPodle výzkumů provedených v České republice tvoří nejčastější kořist tohoto hada norník rudý (cca 22 až 28 %), následován hraboši, především hrabošem polním, různými druhy rejsků a myšicemi. Z plazů preferuje zmije výrazně ještěrku živorodou a skokany rodu \"Rana\". Jedinci staří cca 1 rok loví nejčastěji ještěrky (asi 80 %).\n\nPři lovu využívá dvě rozdílné taktiky. První je metoda „lež a čekej“, kdy je zmije stočená na jednom místě a čeká, až se jakákoliv potenciální kořist přiblíží na dosah. Poté bleskurychle zaútočí a buď oběť přidrží v tlamě a následně ji zkonzumuje, nebo zraněnou a umírající kořist vystopuje a sežere. Druhou metodou je aktivní vyhledávání kořisti, kdy se k vyhlédnuté oběti pomalu přibližuje a ve vhodný okamžik rychle vyrazí a uštkne. \n\nJed je vysoce účinný vůči malým savcům. Pozorování útoků na myši ukázalo, že uštknutý hlodavec obvykle uskočí, někdy krátce zapiští a uteče. Brzy začne klopýtat, jeho dýchání je krátké a rychlé, nakloní se na stranu, cuká nohama a zemře. Smrt nastane v průměru po 1,5 až 8 minutách. Nejrychleji byla kořist zabita po 5 vteřinách od kousnutí, naopak nejdelší doba, jíž oběť přežila, byla 14 minut. Zmije najde umírající či již mrtvou oběť vždy s neomylnou jistotou, používá k tomu čichové receptory. Na obojživelníky a plazy účinkuje jed podstatně pomaleji a zmije se proto snaží kořist udržet v tlamě a požírat mnohdy i zaživa.\n\nCelkový objem konzumované potravy může být značný, v žaludku jedné 58 cm dlouhé samice bylo nalezeno i 5 kusů norníků najednou. Zmije obecná tráví svou potravu rychleji než jiné druhy evropských zmijí a stačí ji k tomu teplota vzduchu vyšší než 10 °C (ideálně mezi 20 a 25 °C).\n\nZmije obecná je had s denní až soumračnou aktivitou. V porovnání s jinými zmijemi, například se zmijí skvrnitou (\"Vipera aspis\"), jde o poměrně rychlého a hbitého hada. Je plachá a před člověkem, pokud je to možné, prchá. Zaskočena se stáčí do spirály, esovitě stahuje přední část těla a hrozí útočníkovi, popřípadě proti němu provádí výpady hlavou (obvykle se zavřenou tlamou a bez skutečného úmyslu uštknout). Uštkne však, pokud na ni šlápneme, leckdy též v případě, když se ji pokoušíme vzít do ruky. Teplota vzduchu, při níž bývá nejaktivnější, je mezi 19 a 25 °C.\n\nZimní období v chladnějších oblastech tráví zmije ve stavu hibernace 30 cm až 2 m pod zemí, v případě skalních puklin může být ukryta ještě hlouběji. Nástup na zimní hibernaci nastává v našich podmínkách v říjnu. Ačkoliv je zmije samotářský druh, v hibernákulech (obvykle jde o různé nory) může pospolu zimovat několik až několik set jedinců. Zimoviště může dokonce sdílet s jinými druhy plazů a obojživelníků (jiní hadi, slepýši, žáby, ještěrky). Teplota prostředí, kde zmije přezimují, bývá ideálně mezi 1 až 6 °C, maximálně pak mezi −2,5 °C až 10 °C. Při nižších teplotách hadi hynou mrazem, při vyšších se zbytečně zvyšuje metabolismus. Populace žijící v teplejších oblastech mohou být aktivní po celý rok. Úmrtnost během zimování se u dospělých jedinců pohybuje okolo 15 %, u mláďat bývá výrazně vyšší. \n\nNa jaře vylézají z hibernákulí, v našich podmínkách to je obvykle v březnu až dubnu, v jiných oblastech to může být i dříve (únor). Nejprve vylézají samci a asi o 10 dní později samice a juvenilní jedinci. Nejprve vyhledávají slunná místa a v blízkosti úkrytu se vyhřívají. Samcům se v té době začínají zvětšovat varlata a dozrávají jim spermie. Tato fáze slunění trvá 1 až 1,5 měsíce. Následně se samci svlékají a poté opouštějí bezprostřední okolí zimovišť a vydávají se hledat samice. \n\nVětšina zdrojů udává, že zmije obecná je živorodý had, nicméně někdy je zmiňována jako vejcoživorodá. V jejím případě by šlo o přechodný stav mezi vejcoživorodostí a živorodostí, neboť vejce jsou u ní během pobytu v těle vyživovány primitivní placentou typu \"chorio-allantois\". Právě tato adaptace hraje nesmírně důležitou úlohu v mimořádné odolnosti tohoto druhu vůči chladnému klimatu. \n\nPáření probíhá od konce dubna do června. Může při něm docházet k řadě soubojů mezi samci (tzv. „hadí tance“). Ty spočívají v různém strkání a přetlačování se, bez použití jedových zubů. Vítězem se obvykle stává samec, který dokáže svého rivala srazit či přitlačit pod sebe na zem. Vítězný samec následně kopuluje se samicí, využívá k tomu jednu část svého dvojdílného hemipenisu. Styk trvá obvykle 0,5 až 2,5 hodiny, výjimečně až 4 hodiny (pozorování z terária). Samice běžně kopuluje s více samci a mláďata mohou mít zřejmě víc než jednoho otce. Doba březosti se pohybuje od 3 do 4 měsíců. Jedna samice porodí obvykle 4–24 mláďat (v průměru 12), v našich podmínkách se tak děje na přelomu srpna a září, v jižnějších oblastech i v říjnu. Mláďata jsou 9–25 cm dlouhá (obvykle 16 až 18 cm), váží 3 až 8 gramů a rodí se v průhledném vaječném vaku. Za žití v často chladném prostředí musejí zmijí samice platit. V italských Alpách se jich cca 30 % rozmnožuje jen jednou v životě a pouhých 5 % zvládne více než čtyři vrhy. Četnost rozmnožování tak evidentně souvisí s prostředím, kde hadi žijí. V jižní Evropě k němu dochází každý rok, v severní Francii obvykle ob rok a v Alpách v průměru jednou za tři roky. Pohlavně zralí se mladí jedinci stávají po 3 až 4 letech. Dožívají se obvykle 10 až 15 let, výjimečně až 25 let.\n\nZmije obecná má mnoho přirozených nepřátel. Hlavními predátory jsou lišky, jezevci, tchoři, divoká prasata, kočky, norci, kuny, hranostajové, ježci, sovy, draví (především káně), brodiví a krkavcovití ptáci a občas jiní hadi (nejčastěji užovka hladká, ale výjimečně i jiné užovky). Pozorována byla i predace ze strany bažanta.\n\nZmije obecná má značný ekosystémový význam jako lovec malých hlodavců. Dokáže výrazně snižovat například počty hrabošů. Hlavní hrozbou pro tohoto hada jsou změny v krajině, které vedou ke ztrátě biotopů. Jedná se například o meliorace, zalesňování prosvětlených ploch, pěstování energetických dřevin a plošná zástavba. Mezi další hrozby patří rozvoj dopravy, turistiky a ubíjení zmijí lidmi z obav před uštknutím.\n\nMezinárodní svaz ochrany přírody (IUCN) hodnotí zmiji jako taxon málo dotčený, ale zároveň konstatuje, že populace klesá a je místy značně fragmentovaná. Navíc zpráva IUCN pochází z roku 2009 a potřebuje revizi. V některých zemích, například ve Velké Británii, Norsku či Dánsku, je chráněna. Ve Švýcarsku má status ohroženého druhu. V České republice je vedena jako kriticky ohrožený druh. Je zde chráněna ve všech svých vývojových stádiích a ochraně podléhá i prostředí, v kterém se zmije pohybuje (bez ohledu na to, zda se jedná o přirozený nebo uměle vytvořený biotop).<ref name=\"zákon114/1992\">§ 50 odst. 1 zákona č. 114/1992 Sb., v platném znění.</ref>\n\n\n"}
{"id": "265026", "url": "https://cs.wikipedia.org/wiki?curid=265026", "title": "Inteligentní plastelína", "text": "Inteligentní plastelína\n\nInteligentní plastelína je speciální druh tvárné hmoty.\nTento pojem je známý hlavně mezi mládeží, která ji využívá jako antistres k uvolnění napětí, ale i bláznivou hračku. Tato hmota má oproti klasické plastelíně speciální vlastnosti. Skáče jako hopík, natahuje se jako žvýkačka, trhá se jako papír, tříští se jako porcelán, některé druhy ve tmě svítí, jiné mění barvu, přisávají se k magnetu nebo dokonce slabě elektrizují. Patří mezi tzv. nenewtonské kapaliny.\n\nJejí hlavní výhodou ale zůstává čistota práce s ní. Nelepí se na prsty a není tak mastná jako normální plastelína. Je vyrobena na bázi silikonu takže nikdy nevyschne ani se nezačne drolit.Je velice lehká.\n\n"}
{"id": "265027", "url": "https://cs.wikipedia.org/wiki?curid=265027", "title": "Židé na Gibraltaru", "text": "Židé na Gibraltaru\n\nŽidovská komunita na Gibraltaru se nachází více než 650 let. První cenzus zde proběhl v roce 1753 a počet obyvatel židovské víry zde byl 572. K roku 1777 stoupl počet židovských obyvatel na 863, k roku 1787 poklesl na 776. V průběhu 19. století nejsou známa přesná čísla, ale ví se, že roku 1805 byla polovina Gibraltaru židovského vyznání. Maxima dosáhla židovská komunita 1878, kdy počet Židů na Gibraltaru byl 1533. K roku 2001 se zde nacházelo 584 (zhruba 2 % celkové populace). Velké množství gibraltarských Židů náleží k sefardské větvi, ale je zde také množství britských Židů. Hovoří zde anglicky, ladinem a arabsky.\n\n"}
{"id": "265028", "url": "https://cs.wikipedia.org/wiki?curid=265028", "title": "Všerubská vrchovina", "text": "Všerubská vrchovina\n\nVšerubská vrchovina (německy Cham-Further Senke) je geomorfologický celek a členitá vrchovina na česko-německé státní hranici - zasahuje tak do jihozápadních Čech a do východního Bavorska.\n\nPohoří od sebe odděluje Český les a Šumavu. Je protažené ve směru V-Z. Na západě sousedí s Bodenwöhrer Bucht a na východě se\nŠvihovskou vrchovinou. Střední nadmořská výška Všerubské vrchoviny je 517 m. Nejvyšším kopcem je Kameňák (751 m).\n\nVšerubská vrchovina je tvořená domažlickým krystalinikem, jež obsahuje středně metamorfované horniny barrandienského proterozoika (svory, ruly) prostoupené bazickými intruzemi (amfibolity, diority, gabra a žuly kdyňského a babylonského masivu). Na vzhledu pohoří (kerná a klenbová vrchovina) se výrazně podílely neotektonické procesy – došlo k vyklenutí a vzniku hrástí a výrazných vypuklých tvarů (kuželovité suky, krátké strukturní hřbety směru SZ–JV).\n\nRozbor Všerubské vrchoviny na státních hranicích a v pohraničí\n"}
{"id": "265029", "url": "https://cs.wikipedia.org/wiki?curid=265029", "title": "Židé ve Švédsku", "text": "Židé ve Švédsku\n\nŽidovská komunita ve Švédsku v současnosti čítá přibližně 18 000 osob židovského vyznání. Stockholm má největší židovskou komunitu a může se chlubit základní školou, školkou, knihovnou a dvouměsíční publikací () a židovským rádiem, avšak města Malmö, Gothenburg, Boräs, Helsingborg, Lund a Uppsala mají také židovské komunity. Synagogy se nachází ve Stockholmu (2 ortodoxní a 1 konzervativní), Göteborgu (1 ortodoxní a 1 konzervativní), Malmö (ortodoxní) a Norrköpingu (ačkoliv židovská komunita v Norrköpingu je natolik malá, aby se zde prováděly pravidelné bohoslužby).\n\nHistorie Židů ve Švédsku se datuje do 17. století. Během let 1850 a 1920 zde proběhly velké imigrační vlny aškenázů z Ruska a Polska a k roku 1920 se židovská populace rozrostla na 6500 osob. Po 1. světové válce byla židovská imigrace regulována, ačkoliv malé skupiny Němců, Čechů a Rakušanů byli do Švédska vpuštěny. V předválečném období 2. světové války imigrovalo do Švédska zhruba 3000 Židů, aby unikli před nacistickou perzekucí. Přestože bylo Švédsko v průběhu 2. světové války neutrální zemí, pomohlo usnadnit záchranu mnoho Židů z okolních států. V roce 1932 bylo poskytnuto 900 norským Židům azyl a asi nejvýznamnější vůbec byl přesun celé dánské židovské komunity - přibližně 8000 osob - do Švédska v říjnu roku 1943. Švédský diplomat Raoul Wallenberg také zachránil tisíce maďarských Židů v Budapešti. V poválečném období mnoho židovských utečenců z pobaltských zemí, Rumunska a Polska se natrvalo usadilo ve Švédsku. Několik vln uprchlíků z Maďarska přišlo v letech 1956 a 1968 a z Polska v období let 1968-1970. Během let 1945 až 1970 se židovská populace ve Švédku zdvojnásobila.\n\n"}
{"id": "265030", "url": "https://cs.wikipedia.org/wiki?curid=265030", "title": "Židé v Norsku", "text": "Židé v Norsku\n\nŽidé v Norsku jsou jednou z nejmenších etnických a náboženských minorit v Norsku. V Norsku žije přibližně 1400 Židů, z nichž 900 jich žije v Oslu. Malá židovská komunita se nachází v Trondheimu a ostatní Židé žijí po celém Norsku.\n\nPrvní norská ústava (\"Grunnloven\" – 1814) Židům (a Jesuitům) zakazovala vstup do země. Dotyčný paragraf byl zrušen v roce 1851 (Jesuitům byl však vstup umožněn až změnou ústavy v roce 1956). V novější době přišlo do Norska nejvíce Židů ze Střední a Východní Evropy, a to v druhé polovině 19. století.\n\nPřed německou okupací, která započala 9. dubna 1940, žilo v Norsku přibližně 1800 Židů. Asi 770 jich bylo za 2. světové války odvlečeno do Osvětimi, z nichž pouze 34 lidí přežilo. Přibližně 1000 lidí se podařilo na dobu války prchnout do neutrálního Švédska.\n\nPo 2. světové válce tak v Norsku zůstalo pouze cca 800 Židů. Důsledkem antisemitismu především v Polsku v roce 1967 se nicméně počet Židů opět zvýšil na současných cca 1400.\n\nNejvětší synagoga se nachází v Oslu a nejmenší synagoga v Trondheimu (63°25' s.š.), která se uvádí jako nejseverněji položená synagoga na světě.\n\n"}
{"id": "265031", "url": "https://cs.wikipedia.org/wiki?curid=265031", "title": "Židé ve Finsku", "text": "Židé ve Finsku\n\nŽidovská komunita ve Finsku se datuje do začátku 18. století. K roku 2006 se ve Finsku nacházelo přibližně 1100 Židů. Židé jsou velmi dobře integrováni do finské společnosti. Ve Finsku se nacházejí dvě synagogy, a to v Helsinkách a Turku.\n\n"}
{"id": "265032", "url": "https://cs.wikipedia.org/wiki?curid=265032", "title": "Židé v Dánsku", "text": "Židé v Dánsku\n\nŽidovská komunita v Dánsku tvoří menšinu s historií datující se do 17. století. Dánsko bylo vůbec prvním skandinávským státem, který umožnil Židům usazovat se na jeho území. Svého největšího početního rozmachu dosáhla místní komunita před druhou světovou válkou, kdy v zemi žilo na 8000 Židů. Díky pomoci dánského hnutí odporu () a mnoha obyčejných občanů se podařilo během války většinu dánského židovstva evakuovat do neutrálního Švédska. Současné údaje o počtu Židů žijících v Dánsku se různí. Podle Aarhuské univerzity se k roku 2012 jednalo o 2400 osob, zatímco \"American Jewish Year Book\" uvádí 6400 osob. Většina členů komunity žije v hlavním městě Kodaň a okolí, menší skupiny ve městech Aarhus a Odense.\n\nV rámci středověkého dánského umění se dochovala vyobrazení židů (s viditelně špičatými čepicemi), neexistuje však žádný důkaz, že by v tomto období v Dánsku skutečně žili. Se završením dánské reformace v roce 1536 byl židům a katolíkům zakázán vstup do země. První židovské osídlení na území Dánska bylo umožněno královskou výjimkou. Tu udělil Kristián IV. židovskému obchodníkovi Albertu Dionisovi k usídlení ve městě Glückstadt (tehdy byla oblast Šlescvicka-Holštýnska součástí Dánska), které král založil při řece Labi. Zároveň v listopadu 1622 vyzval sefardské Židy z Amsterdamu a Hamburku, aby se ve městě usadili. V roce 1628 byl jejich status formalizován příslibem ochrany, práva na vlastní bohoslužby a zřízení židovského hřbitova. Dionisis později získal zvláštní status v rámci dánského královského dvora. Obdobný status získal i Gabriel Gomez, který Kristiánova nástupce Frederika III. přesvědčil, aby umožnil sefardským Židům usazení v Dánsku za účelem obchodování. V následujících letech se v království usadila i skupina aškenázských Židů.\nPo nákladné třicetileté válce (1618–1648) proměnil Frederik III. Dánsko v absolutistickou monarchii. Za účelem podpory obchodu vyzval k židovskému přistěhovalectví. První židovská komunita vznikla roku 1682 v nově založeném městě Fredericia a o dva roky později byla v Kodani založena židovská komunita. V letech 1684 až 1686 zastával kodaňský Žid Gabriel Milan funkci guvernéra Dánské Západní Indie (od roku 1917 známé jako Americké Panenské ostrovy). V 17. století byli Židé v Dánsku aktivní mimo jiné jako finančníci a šperkaři. K roku 1780 žilo v Dánsku zhruba 1600 Židů, jejichž pobyt však byl povolen pouze na základě jejich majetkové situace. Byli vystaveni společenské a ekonomické diskriminaci a po krátké období v roce 1782 byli též nuceni navštěvovat luteránské bohoslužby. Nemuseli však žít v ghettech a měli jistou míru autonomie. Do konce 18. století byla dánská židovská komunita striktně ortodoxní. V roce 1814 byla Židům přiznána občanská rovnost a v roce 1849 získali plné občanství.\nV letech 1860 až 1870 žilo v Dánsku na 6000 Židů, z nichž přibližně 2500 žilo v Kodani. S příchodem židovského osvícenectví do Dánska koncem 18. století král zavedl množství reforem k usnadnění integrace židovského obyvatelstva do dánské společnosti. Židé tak mohli býti členy cechů, studovat na univerzitách, kupovat nemovitosti a mít vlastní školy. Napoleonské války vedly k úplné emancipaci dánského židovstva. V roce 1819 v Dánsku proběhly několik měsíců trvající antisemitské nepokoje, nevyžádaly si však žádné oběti. Počátek 19. století představoval rozkvět dánsko-židovského kulturního života. Počátkem 30. let byla postavena Velká synagoga v Kodani a do popředí se dostala řada židovských osobností. Patřili mezi ně například mecenáš umění a redaktor Mendel Levin Nathanson, spisovatel Meïr Aron Goldschmidt, zakladatel deníku \"Politiken\" Edvard Brandes, jeho bratr a literární kritik Georg Brandes (měl velký vliv na norského dramatika Henrika Ibsena), Henri Nathansen a další. Židé byli též aktivní v politice již zmíněný Edvard Brandes například působil jako ministr financí, zatímco Herman Trier zastával funkci poslance.\n\nSílící integrace urychlovala asimilaci dánského židovstva, která se projevovala mimo jiné vysokým podílem smíšených manželství. Ta, ve spojitosti s nízkou porodností, vedla k poklesu počtu dánských Židů, kterých bylo k roku 1901 celkem 3500. Počátkem 20. století způsobil značnou proměnu dánského židovstva příchod asi 3000 židovských uprchlíků z východní Evropy. Ti byli k odchodu ze svých domovů motivováni sérií událostí, mezi něž patřil například Kišiněvský pogrom (1903), Rusko-japonská válka (1904), či řada ruských revolucí. Politickou orientací byli spíše levicově smýšlející, sekulární, a v Dánsku založili jidiš divadlo a několik novin vycházejících v tomto jazyce. Počátkem 20. let Dánsko další imigraci znemožnilo. I tak v souvislosti se vzestupem nacismu našlo v Dánsku útočiště malé množství Židů z Německa, Rakouska a Československa.\n\nV dubnu 1933 měl dánský král Kristián X. navštívit Velkou synagogu v Kodani u příležitosti stého výročí její existence. Jelikož se však jen o tři měsíce dříve dostal v Německu k moci Adolf Hitler, navrhli představitelé židovské komunity králi, aby svou návštěvu odložil. Ten na ní však trval a stal se tak prvním skandinávským monarchou, který navštívil synagogu.\n\nPo vypuknutí druhé světové války Dánsko deklarovalo neutralitu a podepsalo s nacistickým Německem dohodu o neútočení. Přesto nakonec Německo 9. dubna 1940 království napadlo v rámci operace Weserübung, a to bez většího odporu do 24 hodin kapitulovalo. Následná okupace Dánska byla unikátní ve své mírnosti. Vláda i parlament nadále fungovaly a Kristián X. zůstal v čele státu. Nacistická propaganda uváděla Dánsko za příklad „modelového protektorátu“. Až do konce srpna 1943 zůstalo dánské židovstvo z velké části chráněno před jakoukoli perzekucí. Dříve téhož roku však došlo ke změně ve vnímání německé okupace. Německé porážky v bitvě u Stalingradu a v severní Africe naznačovaly, že okupace by nemusela trvat věčně. Dánské hnutí odporu tak zintenzivnilo své aktivity proti Německu, zejména pak sabotáže. Došlo k několika celostátním stávkám a nepokojům. Německá okupační správa požadovala po dánské vládě zakázání stávek, vyhlášení zákazu vycházení a trestání sabotáží trestem smrti. Ke splnění svých požadavků stanovila ultimátum do 28. srpna. Vláda vnímala německé požadavky jako neakceptovatelné porušení národní suverenity a vyhlásila nouzový stav. Okupační správa v reakci na to zadržela 100 prominentních Dánů, včetně vrchního rabína, načež dánská vláda 29. srpna 1943 rezignovala.\nOkupační správa následně poté vyhlásila stanné právo a dosud chráněné dánské židovstvo čelilo deportaci do koncentračních táborů. Německý diplomat Georg Ferdinand Duckwitz, který byl zpraven o plánech na deportaci dánských Židů, vyzradil tuto informaci předsedovi dánské Sociálnědemokratické strany Hansi Hedtoftovi. Ten následně kontaktoval dánské hnutí odporu a představitele židovské komunity. Záchrana dánského židovstva probíhala jak organizovaně hnutím odporu, tak spontánně obyčejnými Dány. Většině, tedy více než sedmi tisícům dánských Židů se podařilo uprchnout do Švédska v rybářských člunech přes průliv Øresund. Při vlně zatýkání, která proběhla 1. října 1943 (ten připadal na židovský svátek Roš ha-šana) bylo zatčeno 202 osob. Nakonec bylo dohromady 464 Židů deportováno do koncentračního tábora Terezín. V průběhu jejich věznění se dánské úřady přimlouvaly v jejich prospěch (obdobně jako u ostatních Dánů vězněných Němci) a posílaly jim potraviny. Ze 464 deportovaných Židů jich zahynulo 49.\n\nS osudem dánského židovstva za druhé světové války se pojí městská legenda, podle níž si měl král Kristián X. během německé okupace připnout na oděv žlutou Davidovu hvězdu, jakožto vyjádření solidarity k dánskému židovstvu. Tato pověst však není pravdivá, jelikož dánští Židé nemuseli Davidovu hvězdu na oděvu nosit. Pramení pravděpodobně z britské zprávy z roku 1942 v níž hrozil, že Davidovu hvězdu bude nosit, pokud by k témuž byli nuceni dánští Židé. Král však financoval tajný přesun židovstva do neutrálního Švédska, kde mělo uniknout nacistické persekuci.\n\nPo druhé světové válce došlo k obnovení židovské komunity a návratu dánských Židů ze Švédska. V roce 1968 dánské židovstvo posílilo zhruba 2500 židovských uprchlíků z Polska, kteří utekli před komunistickou perzekucí. Roku 1983 se dánská královna Markéta II. zúčastnila slavnostní bohoslužby ve Velké synagoze u příležitosti 150. výročí její existence.\nÚdaje o počtu Židů žijících v Dánsku na počátku 21. století se různí. Podle Aarhuské univerzity se k roku 2012 jednalo o 2400 osob, \"American Jewish Year Book\" uvádí 6400 osob, zatímco jiný průzkum hovoří až o 8000 osobách. Dánská židovská komunita je dobře integrovaná do většinové společnosti. Většina jejích členů žije v Kodani a okolí. Menší komunity jsou též v Aarhustu a Odense. Dva nejstarší židovské hřbitovy, asi 300 let staré, se nacházejí ve městech Fredericia a Nakskov.\n\nV Dánsku jsou tři činné synagogy, přičemž všechny se nachází v Kodani. Velká synagoga je zároveň sídlem vrchního rabína a rabinátu. Hned vedle ní se nachází židovské komunitní centrum, kde má své sídlo většina židovských organizací a institucí. Existuje zde též mikve, provozovaná ortodoxní komunitou Machsike Hadas, která využívá menší synagogu. Od roku 2001 v Dánsku působí progresivní komunita Šir Chacafon. Aktivní zde je i hnutí Chabad. V Dánsku lze bez problémů zakoupit košer potraviny a země vyváží košer maso do Švédska a Norska, kde židovská rituální porážka (šchita) není povolena.\n\nV království působí rovněž množství židovských organizací. Od počátku 20. století je v Dánsku aktivní sionistické hnutí; roku 1902 byl založen Dansk Zionistforbund (Dánská sionistická federace) a během první světové války přesunul Světový sionistický kongres své sídlo do Kodaně. Od roku 1912 v království existuje lóže B'nai B'rith. Z dalších organizací v Dánsku působí například Židovský národní fond (KKL), Mezinárodní ženská sionistická organizace (WIZO), sportovní klub Makabi a mládežnické hnutí Bnej Akiva.\n\nOd roku 1805 existuje v Kodani židovská škola Carolineskolen, kde studuje asi 200 žáků ve věku od 6 do 16 let. Od roku 2004 v témže městě funguje Dánské židovské muzeum. V dánštině vychází několik židovských periodik. Patří mezi ně například \"Rambam\" (zaměřující se na dánsko-židovskou historii), \"Alef\" (deník týkající se židovské kultury), časopis \"Jodisk Orientering\" a dvouměsíčník \"Goldberg\".\n\nNa počátku druhého desetiletí 21. století je situace v dánské židovské komunitě napjatá v důsledku rostoucích protiizraelských nálad a nepřátelství ze strany muslimských přistěhovalců. V zemi přibývá antisemitských útoků (mezi lety 2009 a 2012 vzrostl jejich počet dvojnásobně). K protižidovským útokům, jak fyzickým, tak verbálním, dochází převážně ze strany muslimských přistěhovalců. Izraelští diplomaté v minulosti varovali izraelské turisty cestující do Dánska, aby pokud možno na veřejnosti nenosili jarmulky, a rovněž tak představitele dánské židovské komunity vyzvali své členy k obezřetnosti. Vzestup antisemitismu však má za důsledek odchod Židů do zemí, kde mohou žít relativně bezpečněji, jako jsou Spojené státy, Izrael či Spojené království.\n\n\n"}
{"id": "265033", "url": "https://cs.wikipedia.org/wiki?curid=265033", "title": "HKm Zvolen", "text": "HKm Zvolen\n\nHKm Zvolen je slovenský hokejový klub, který patří mezi nejlepší v slovenské hokejové extralize.\n\n\n\n"}
{"id": "265034", "url": "https://cs.wikipedia.org/wiki?curid=265034", "title": "Dune 2000", "text": "Dune 2000\n\nDune 2000 je vylepšená verze hry Dune II, vydanou společností Virgin/EA pod hlavičkou firmy Westwood Studios. Byla vydána v roce 1998 a technologická stránka hry odpovídala tehdejší úrovni. Grafika má nyní vyšší rozlišení a má více barev (16 bitů), hudba má vyšší kvalitu, atd. Ovládaní překonalo největší vývoj a je velmi podobné hře . Ačkoliv základní smysl hry zůstal stejný, tedy natěž, vyrob, braň a útoč, hráči nyní mohli ovládat více jednotek naráz. Úrovně jsou úplně nové. Hra částečně sleduje příběh z Dune II, ale příběh je vyprávěn pomocí videosekvencí. Hráč si může zvolit mezi hodnými Atreidy, zlými Harkonneny a tajemným rodem Ordosů. Mezi herci je nejznámější atreidský mentat Noree Moneo, kterého si zahrál John Rhys-Davies. Hlavním důvodem na vydaní Dune 2000 je zřejmě nově přidaná možnost multiplayeru. Tato hra je široce dostupná. Verze pro Sony PlayStation byla vydaná v roce 1999.\n"}
{"id": "265036", "url": "https://cs.wikipedia.org/wiki?curid=265036", "title": "HK Dukla Trenčín", "text": "HK Dukla Trenčín\n\nHK Dukla Trenčín je slovenský hokejový klub.\n\n\n\n"}
{"id": "265054", "url": "https://cs.wikipedia.org/wiki?curid=265054", "title": "Aleksander Stavre Drenova", "text": "Aleksander Stavre Drenova\n\nAleksander Stavre Drenova, také známý pod svým literárním pseudonymem Asdreni, (11. dubna 1872 Drenova – 11. prosince 1947 Bukurešť) byl albánský básník. Jeho nejznámější básní je text k albánské hymně.\n\nNarodil se ve vesnici Drenova () poblíž Korçë, studoval v řecké škole ve své vesnici. Jeho otec zemřel, když bylo Aleksanderovi třináct. V roce 1885 se Drenova přestěhoval do Bukurešti, kde se připojil ke svým bratrům. Zde se také setkal s albánskými spisovateli a nacionalisty.\n\nV roce 1904 Asdreni publikoval svou první sbírku devadesáti devíti básní, nazvanou \"Rreze dielli\" (Sluneční paprsky), věnovanou Skanderbegovi, albánskému národnímu hrdinovi. Jeho druhá sbírka, také v rozsahu devadesáti devíti básní, se jmenovala \"Ëndrra e lotë\" (Sny a slzy) a byla vydána v roce 1912. Tato byla věnována britské antropoložce Edith Durhamové, zabývající se Albánií. Asdreniho třetí básnická sbírka, \"Psallme murgu\" (Mnichovy žalmy), byla vydána v roce 1930.\n\nPo krátké návštěvě Albánie v roce 1914 se Aleksander vrátil do Rumunska a pokračoval ve své činnosti v albánském národním hnutí. Znovu navštívil Albánii v roce 1937, ale znovu se vrátil do Rumunska, kde žil po zbytek svého života.\n"}
{"id": "265056", "url": "https://cs.wikipedia.org/wiki?curid=265056", "title": "Seznam členů Black Sabbath", "text": "Seznam členů Black Sabbath\n\n\n\n\n\n\n"}
{"id": "265057", "url": "https://cs.wikipedia.org/wiki?curid=265057", "title": "Diskografie Black Sabbath", "text": "Diskografie Black Sabbath\n\nDiskografie britské heavy metalové skupiny Black Sabbath.\n\nMnoho z nich (prvních 8 s Ozzym a první dvě s Diem) je považováno za metalovou klasiku. Mnoho dalších (hlavně \"Born Again\" a alba s Tony Martinem) jsou extrémně kultovní.\n\nTyto alba jsou neoficiální - nebyla vydána se spolupráci managementu členů.\n\n"}
{"id": "265058", "url": "https://cs.wikipedia.org/wiki?curid=265058", "title": "Gazela Thomsonova", "text": "Gazela Thomsonova\n\nGazela Thomsonova (\"Eudorcas thomsonii\") je jedna z nejznámějších gazel. Své jméno získala po průzkumníkovi Josephu Thomsonovi a je známá také pod jeho přezdívkou „tommy“.\n\nGazely Thomsonovy obývají africké savany a lokalitní pastviny, zvláště v Serengeti, oblasti Keni a Tanzanie, ačkoli je můžeme zpozorovat i v Etiopii, Somálsku a v Súdánu. Živí se především nízkou vegetací a trávou. Většinu k životu nezbytné vody získávají gazely Thomsonovy z potravy, což jim umožňuje delší dobu přežívat v oblastech, kde není žádná větší vodní plocha.\n\n\nGazely Thomsonovy jsou 60–90 cm vysoké, jejich tělo je dlouhé 80–110 cm a hmotnost se pohybuje mezi 13–16 kg. Srst na hřbetě má světle hnědou barvu a na bocích má černý pruh, který se táhne od přední až k zadní končetině. Břicho a okolí kolem řitního otvoru je bílé. Gazela Thomsonova bývá občas zaměňována se svou příbuznou gazelou Grantovu (\"Gazella granti\"), která jí je vzhledem poměrně dosti podobná. Mají také dlouhé a špičaté rohy, které jsou nepatrně zakřivené. Jejich ocas je 19–27 cm dlouhý a je zakončen černě. Tváře mají většinou bílé až na černý pruh na obou stranách, který se táhne od oka až téměř k čenichu. Gazely Thomsonovy jsou poměrně rychlá zvířata, což dokazuje i to, že při běhu před nebezpečím (zvláště gepardem) dokáží vyvinout rychlost 80 km/h.\n\nNápadné jsou i její vysoké skoky, při kterých má jak přední, tak i zadní končetiny natažené. Těmito skoky se gazela také pokouší často postrašit predátory, kteří by chtěli případně zaútočit na mláďata. Gazely Thomsonovy se často shromažďují spolu s jinými savci, zvláště s pakoni a zebrami, přičemž využívají vzájemné ostražitosti.\n\nGazely Thomsonovy se stejně jako ostatní gazely zdržují ve skupinách, které dělíme na několik druhů. První skupinou bychom mohli označit tzv. mládenecké skupiny, které tvoří několik nedospělých samců a které mohou čítat 5 až 200 jedinců. Další skupinou jsou skupiny samčí, které cestují přes skupiny samců. Nejznámější jsou však skupiny dospělých zvířat, které jsou tvořeny 1 samcem a 5 až 65 samicemi s mladými mláďaty. Samci mezi sebou často bojují a k boji používají své dlouhé rohy a snaží se si urvat nové území. To má za následek fakt, že se hranice teritorií mění téměř denně a samci si svá teritoria, která si značí močí nebo trusem, ale i odhrabáváním a rozrýváním půdy a cucháním keřů rohy, případně výměškem pachových žláz, tvrdě brání.\n\nZa potravou se vydávají převážně brzo ráno a večer, kdy hledají převážně trávu, která tvoří celkem 90 % jejich potravy, v menší míře se živí i listy.\n\nPřed samotným pářením je období námluv, které může trvat circa 5 až 45 minut. Během této doby samec honí samici, než mu samice povolí spojit se s ní. Samice rodí po 5–6 měsících březosti jediné mládě, které se několik měsíců drží u své matky. Samice mohou mít ročně i dva vrhy, čímž se odlišují od většiny turovitých.\n\nV přírodě se mohou gazely Thomsonovy dožít i 10–15 let. Jejich hlavními predátory jsou převážně velké kočkovité šelmy (lvi, levharti), hyeny, psi hyenovití nebo paviáni, občas se stávají přednostní kořistí gepardů. I přesto, že dokážou gepardi vyvinout vyšší rychlost než gazela, gazely Thomsonovy více a rychleji kličkují, díky čemuž se jim podaří nepříteli celkem často uniknout v dlouhých pronásledováních. Téměř polovina kolouchů padne kořistí nejrůznějším dravcům, než dosáhnou dospělosti. Gazely Thomsonovy jsou loveny i místními domorodci, pro které představují důležitý zdroj potravy.\n\n"}
{"id": "265059", "url": "https://cs.wikipedia.org/wiki?curid=265059", "title": "BTX", "text": "BTX\n\nFormát základních desek BTX (tj. Balanced Technology Extended) byl vytvořen společnostní Intel na přelomu let 2004 a 2005 jako nástupce stárnoucí formy ATX. Byl zkonstruován tak, aby zmírňoval problémy vzniklé používáním novějších technologií (které často potřebovaly více energie a produkovaly více tepla) na motherboardech vyhovujících ATX specifikacím z roku 1996. Rozhodnutí Intelu znovu se zaměřit na úsporné procesory, poté co se potýkal s teplotními problémy u Pentia 4, vzneslo nějaké pochybnosti o budoucnosti tohoto form factoru. První společnost, která implementovala BTX, byla ., následovaná společností . Systém BTX také využíval od společnosti Apple. Přesto byl další vývoj BTX produktů Intelem zastaven v září 2006.\n\n\n\n\nForm factor BTX je převážně nekompatibilní s form factorem ATX. Jediná oblast, kde toto neplatí, jsou napájecí zdroje. Napájecí zdroje pro ATX mohou být použity s obvyklým BTX motherboardem. Jak napájecí konektor, tak proud vzduchu z ventilátoru zdroje zůstaly nezměněny.\n\n"}
{"id": "265062", "url": "https://cs.wikipedia.org/wiki?curid=265062", "title": "Živá ryba plave pod vodou", "text": "Živá ryba plave pod vodou\n\nŽivá ryba plave pod vodou je český překlad věty, ze které lze rozeznat příbuznost tří nejpoužívanějších ugrofinských jazyků – maďarštiny, finštiny a estonštiny. Estonská filoložka Mall Hellam, která větu objevila, dokonce tvrdí, že je pro mluvčí všech tří jazyků vzájemně srozumitelná.\n\n\nAčkoli je očividné, že původ všech tří jazyků je stejný, věta ve skutečnosti není navzájem tak srozumitelná, jak tvrdí Mall Hellam. Finové totiž nerozumí maďarské verzi a Maďaři finské. Nicméně všechna slova jsou původu ugrofinského.\n\n"}
{"id": "265067", "url": "https://cs.wikipedia.org/wiki?curid=265067", "title": "Zelené pleso", "text": "Zelené pleso\n\nZelené pleso je část pojmenování celkem pěti ples ve Vysokých a v Západních Tatrách na Slovensku:\n\n"}
{"id": "265068", "url": "https://cs.wikipedia.org/wiki?curid=265068", "title": "Variační princip", "text": "Variační princip\n\nJako variační princip se ve fyzice označuje takový princip, který je vyjádřen pomocí variačního počtu.\n\n\n"}
{"id": "265069", "url": "https://cs.wikipedia.org/wiki?curid=265069", "title": "Únava", "text": "Únava\n\nÚnava je snížení schopnosti vykonávat činnost, které vyplývá z předchozího vynaloženého úsilí, ať už fyzického, nebo psychického. Vzniká v důsledku nahromadění odpadů metabolismu v krvi či ve svalech. Psychicky je provázena zhoršeným vnímáním, sníženou pozorností, zhoršenou vštípivostí a výbavností, změnami nálady aj. \n\nHranice, kdy člověk začíná pociťovat únavu, je u každého jedince jiná a také její projevy jsou velmi subjektivní. Extrémní únava se označuje jako vyčerpání. Vyčerpání mohou provázet změny vnímání, halucinace, deprese, zmatenost.\n\nRozlišujeme únavu fyzickou a psychickou. Po velké fyzické námaze se někdy dostavují i pocity psychické únavy, naopak po vyčerpávající psychické námaze může fyzická práce pomoci odbourat psychickou únavu. Únava se také rozděluje na akutní, která je přirozená a po odpočinku odezní, a chronickou, která má patické (chorobné) projevy, jako bolesti, poruchy spánku nebo poruchy paměti.\n\nJelikož únava závažně ovlivňuje efektivitu a chybovost výkonů člověka, začal být v moderní době kladen veliký důraz na její výzkum a její vliv na pracovní výkony, a především na výkon v citlivých oborech a povoláních, kde mohou chyby vyústit ve velké škody, či dokonce ztráty na životech (např. piloti, uat testeři, řidiči, dispečeři v dopravě...)\n\nNapříklad v historii letectví existuje několik tragických nehod, které byly připsány chybám a nepozornosti plynoucím z únavy posádky (např. let Colgan Air 3407).\n\nNa konci 20. a počátku 21. století proto byla přijata řada zákonů a předpisů, které mají zajistit pro zaměstnance (a především klíčové profese v rizikových oborech) dostatečný odpočinek a nepřipustit přehnané pracovní zatížení.\n\n\n\n\n"}
{"id": "265070", "url": "https://cs.wikipedia.org/wiki?curid=265070", "title": "Sluníčko", "text": "Sluníčko\n\nSluníčko je český časopis pro předškolní děti ve věku 3 až 6 let, který v roce 1967 založil Zdeněk Adla. V časopise se objevují omalovánky, vystřihovánky, pohádky a různé zajímavosti. Potěší všechny malé děti.\n\nSluníčko vydávala Mladá fronta a. s. \n\nOd června 2016 časopis Sluníčko vydává společnost CN Invest, a.s., dceřiná společnost Czech News Center.\n\n"}
{"id": "265071", "url": "https://cs.wikipedia.org/wiki?curid=265071", "title": "Poslední společný předek", "text": "Poslední společný předek\n\nPoslední společný předek (MRCA - z anglického \"Most Recent Common Ancestor\") jakékoliv sady organismů je jedinec, který je přímým předkem všech organismů dané skupiny, a přitom tuto vlastnost už nemá žádný jeho potomek. Termín je nejčastěji používán ve spojitosti s lidskou populací. Pro předka všech organismů se používá termínu poslední univerzální společný předek (LUCA). \n\nPoslední společný předek sady jedinců může být určen na základě sestaveného rodokmenu. Obecně je však obtížné takového předka nalézt. Na základě testu DNA a míry zjištěných mutací, případně rozdílu DNA vůči referenční sekvenci, lze však odhadnout alespoň dobu, kdy společný předek žil.\n\nPosledního společného předka jakýchkoliv dvou mužů v otcovské linii lze stejně jako posledního společného předka jakýchkoliv dvou jedinců v mateřské linii odhadnout pomocí genealogického testu DNA. Testy při analýze využívají mitochondriální DNA nebo chromozóm Y.\n\nPoslední společný předek každého dnes žijícího člověka žil uvnitř rozsáhlé lidské populace, z níž každý jednotlivec buď neměl potomky, nebo je předkem podskupiny dnes žijících lidí. \n\nPři zjišťování linie předků se postupuje běžně od rodičů, jejich rodičů a tak dále. Obdobně vzniká strom potomků, kdy se postupuje od dětí, jejich dětí atd. Tento postup zde nelze využít, jelikož množství předků nebo potomků narůstá exponenciálně s každou novou generací. V 80. generaci dosahuje počet předků 2, tedy pětadvacetimístné číslo.\n\nTento jednoduchý výpočet však ve skutečnosti neplatí. Každé zplození totiž probíhá mezi \"vzdáleným bratrancem a sestřenicí\". Strom předků není tedy ve skutečnosti stromem, nýbrž acyklickým grafem. Pokud se umístí všichni žijící lidé do spodní části grafu a jejich předkové nad, tak tím, že někteří rodiče mají více dětí, dojde k napojení takových lidí na společného předka, v tomto případě na své rodiče. S každou generací přidanou nad obsazenou úroveň grafu je více a více lidí vůči sobě příbuzných (první bratranci či sestřenice, druzí, třetí atd.). Nakonec lze dospět do stavu, kdy je jeden z mnoha nejvýše umístěných předků posledním společným předkem, od kterého lze najít cestu ke všem žijícím osobám ve spodní části grafu. \n\nNelze předpokládat, že poslední společný předek a jeho předci předali své geny každému z dnes žijících lidí. Každá generace dědí pouze polovinu genů a tudíž je podíl konkrétních zděděných genů (přesněji alel) od jednoho předka stále menší a menší tak, jak se mísí s geny vrstevníků posledního společného předka.\n\nVyjde-li se z izolovaných linií předků nesmíšených během novodobých migrací a přihlédne-li se ke skupinám lidí žijících v dlouhodobé izolaci (kmeny ve střední Africe, Austrálii a na odlehlých ostrovech Oceánie), lze předpokládat, že poslední společný předek žil v období paleolitu. Z genetických studií chromozómu Y se odhaduje společný předek na stáří zhruba 338 tisíc let.\n\nRohde, Olson, a Chang (2004) však kladou, s využitím jiných modelů, posledního společného předka do rozmezí od 3. tisíciletí př. n. l. do 1. tisíciletí n. l. Rohde (2005) posléze upravil tuto simulaci pomocí parametrů historické migrace a hustot populace. Opatrnou volbou těchto parametrů sice posunul období až do 6. tisíciletí př. n. l., zprávu však uzavírá odhadem, který klade posledního společného předka i nadále do překvapivě nedávné doby druhého nebo prvního tisíciletí před n. l. Vysvětlení je takové, že ačkoliv lze za posledního společného předka až do moderních dějin považovat skutečně osobu žijící v paleolitu, situace se změnila s dobýváním různých území v 16. a 17. století. Zde Evropané zplodili velké množství potomků, kteří se posléze rozšířili i do vzdálených končin. Jedná se o zajímavou myšlenku, avšak i dnes ještě existují izolované skupiny nedotčené podobnými vlivy. To samozřejmě posouvá posledního společného předka o několik tisíciletí zpět. Zatímco simulace slouží k odhadu pravděpodobnosti, jednoznačnou odpověď může dát jedině genetický test všech dnes žijících lidí.\n\nJiné negenetické modely možného populačního vývoje od Rohdeho, Olsona, a Changa (2004) kladou posledního společného předka Západoevropanů do doby okolo roku 1000 n. l. Stejný článek uvádí překvapivý odhad bodu identických předků, který je kladen do období před 15 000 až 5 000 lety. Výzkum ukazuje na snížení populace z hlediska Y-DNA (nikoli mt-DNA) před 10 tisíci lety.\n\n"}
{"id": "265072", "url": "https://cs.wikipedia.org/wiki?curid=265072", "title": "Kostel svatého Jana Křtitele (Kroměříž)", "text": "Kostel svatého Jana Křtitele (Kroměříž)\n\nŘímskokatolický kostel svatého Jana Křtitele je filiálním kostelem\nřímskokatolické farnosti při kostele svatého Mořice. Kostel stojí v historickém jádru Kroměříže na Masarykově náměstí. V Ústředním seznamu kulturních památek České republiky je kostel i se sochou sv. Jana Nepomuckého (stojící u boční zdi kostela vlevo od vchodu) veden pod číslem 35733 / 7-6009.\n\nSoučasný barokní kostel, vybudovaný v letech 1737 – 1768 piaristy podle projektu biskupského architekta Ignáce Josefa Cyraniho z Bolleshausu (1700 – 11.10.1758 Hodonín), stojí na místě románského kostelíka s gotickými prvky, který postavili johanité. Vnitřní rozměry kostela jsou 42 metrů na délku a 15 metrů na šířku. Výška kopule je 35 metrů.\n\nNa stránkách města Kroměříž\n"}
{"id": "265073", "url": "https://cs.wikipedia.org/wiki?curid=265073", "title": "Mateřídouška (časopis)", "text": "Mateřídouška (časopis)\n\nČasopis Mateřídouška je měsíčník určený pro školáky a předškoláky, s výukou angličtiny, povídkami a komiksem, který vychází nepřetržitě od roku 1945.\n\nPrvní číslo Mateřídoušky vyšlo 19. prosince 1945. Do roku 1947 (min. do č. 6/1947) byl odpovědným redaktorem František Hrubín, od r. 1947 (min. od č. 9/47) byl odpovědným redaktorem Dr. Miloš Holas. V letech 1951–1962 byl jejím šéfredaktorem překladatel Jiří V. Svoboda.\n\nMateřídoušku vydávala Mladá fronta a. s. Časopis je určen pro děti mladšího školního věku, především od 7 do 12 let. Obsahuje komiksy, vtipy, příběhy a zajímavé články na různá témata. U časopisu jsou občas přiloženy i dárky.\n\nOd června 2016 časopis Mateřídouška vydává společnost Czech News Center.\n\n\n\n"}
{"id": "265075", "url": "https://cs.wikipedia.org/wiki?curid=265075", "title": "Haploskupiny lidské mitochondriální DNA", "text": "Haploskupiny lidské mitochondriální DNA\n\nHaploskupiny lidské mitochondriální DNA jsou haploskupiny definované na základě rozdílů v mitochondriální DNA. Tyto haploskupiny umožňují sledovat mateřskou linii od současné populace zpět až po nejstarší předky člověka včetně jejich šíření napříč kontinenty.\n\nZnámé haploskupiny a jejich kódová označení:\nA, \nB, \nC, \nCZ, \nD, \nE, \nF, \nG, \nH, \npre-HV, \nHV, \nI, \nJ, \npre-JT, \nJT, \nK, \nL0, \nL1, \nL2, \nL3, \nL4, \nL5, \nL6, \nL7, \nM, \nN, \nP, \nQ, \nR, \nS, \nT, \nU, \nUK, \nV, \nW,\nX, \nY, a\nZ.\n\nŽena, která představuje kmen stromu haploskupin, se označuje jako poslední společný předek v mateřské linii, popř. mitochondriální Eva.\n\n"}
{"id": "265077", "url": "https://cs.wikipedia.org/wiki?curid=265077", "title": "Nubra", "text": "Nubra\n\nNubra je řeka v nejsevernější části Ladaku v Indii. Je přibližně 100 km dlouhá.\n\nŘeka pramení z několika splazů ledovce Siačen na Linii kontroly s Gilgitem - Baltistánem, jež náleží k Pákistánu. Protože na tomto ledovci probíhaly těžké boje mezi indickou a pákistánskou armádou, je velká část údolí uzavřená. Od ledovce teče na jih, kde se vlévá do řeky Šajók jako jeden z jejich nejvýznamnějších přítoků. Soutok se nachází asi 150 km severně od hlavního města Ladaku Léhu.\n\nTuristé mohou navštívit pouze oblast okolo soutoku obou řek. Oblast je přístupná díky silnici, která z Léhu vede přes jedno z nejvyšších vysokohorských sedel Khardung La a je přístupná pouze na speciální povolení, které je možné získat v Léhu. V údolí řeky je možné navštívit dvě větší osady:\nDalší dvě významné osady jsou:\n\n"}
{"id": "265078", "url": "https://cs.wikipedia.org/wiki?curid=265078", "title": "Vytrvalá rostlina", "text": "Vytrvalá rostlina\n\nVytrvalá rostlina je rostlina, mnohaletá bylina, opakovaně kvetoucí. Jiné označení pro skupinu rostlin je trvalky, pereny rostliny polykarpické.\n\nTrvalky je rovněž používaný název pro některé rostliny z této skupiny, které jsou specificky používány jako okrasné rostliny. Podle botanické definice jde o víceleté nedřevnaté rostliny. Trvalka během svého života obvykle několikrát kvete a má semena. Vytrvalé rostliny mohou být každoročně plodné, nebo několik let neplodné. Rostliny, které vytrvávají na stanovišti několik let ale mají semena pouze jednou, nejsou označovány jako vytrvalé rostliny.\n\nNepříznivé vegetační podmínky, např. zimu a sucho velmi často přečkávají pouze podzemní orgány – kořeny, oddenky, hlízy, cibule.\n\nNadzemní orgány – listy a stvoly – u většiny trvalek zahynou, vytrvalé rostliny každoročně obnovují své nadzemní části. Příkladem bylin, kde přežívá zimu i nadzemní část jsou netřesky nebo traviny. Podzemní části jsou zásobárnami živin a vody. Za vhodných vegetačních podmínek rostlina vyraší z neporušených podzemních částí. Do skupiny trvalek se nezařazují druhy, které nepřečkají zimu ve volné půdě.\n\nPojem pereny je plné synonymum pro termín trvalky ve smyslu \"vytrvalé, tj. víceleté byliny či zahradní květiny\". Termín „trvalky“ je ovšem nejen mladší, ale i širší a čeština ho používá v mnoha oborech lidské činnosti, vznikl především ze snahy odstranit z jazyka cizí slovo. Pereny jsou počeštěným tvarem latinského \"perenae\" - vytrvalý. Výraz pereny je ovšem přesnější a proto používaný zejména v odborných zahradnických kruzích (podobně jako konifery, alpinky, annuely aj.). Teprve po roce 1948 se pereny dostaly na druhé místo v odborném jazyce. Dnes se pozvolna vrací na své původní místo spolu s květinami, které označuje.\n\nČeština zná i starší výraz pro pereny - trvalky. Tím je pojem „ostálky“. Z širšího použití vymizel v průběhu meziválečného období a tento pojem se používá jako české jméno pro rod \"Zinnia\".\n\nPodle Raunkiaerova systému životních forem se dělí na:\n\nPoužití trvalek do volné půdy se mění s nadmořskou výškou a zeměpisnou šířkou. Každý stupeň zeměpisné šířky má své typické druhy trvalek. Výskyt rozmanitých druhů trvalek se zmenšuje směrem od tropického pásu k polárnímu. Střední Evropa má optimální podmínky pro různé skupiny trvalek – vlhká, svěží i stinná místa pro trvalky horského původu a chráněná teplá místa pro trvalky jižního původu; musí zde však mít podmínky pro přečkání zimy.\n\nTrvalky můžeme rozdělit přibližně do 5 klimatických typů, kde přírodní podmínky odpovídají požadavkům trvalek:\n\nPůvod trvalek lze najít jen u čistých botanických druhů. V podmínkách mírného pásu se vyskytují trvalky nejvíce jako kříženci. Vývoj trvalek začal před mnoha milióny let a probíhá celou stupnicí geologických dob, od prvních cévnatých rostlin devonu až po rozmanité rostliny třetihor. Třetihory, období ve kterém byla již klimatická pásma, se staly základem naší dnešní flóry. Na vývoj vytrvalých bylin měla vliv doba arktická v třetihorách, kdy se značně ochladilo a nízké teploty zničily teplomilné rostliny. Po době ledové se trvalky vyvinuly z původních lučních a močálových rostlin, které ustoupily před zimou. Nebyly však stejné, jelikož již došlo ke křížení s tamějšími druhy a k přizpůsobení tamním podmínkám. Proto na novém území vznikaly nové typy a šířily se typy staré.\n\n"}
{"id": "265079", "url": "https://cs.wikipedia.org/wiki?curid=265079", "title": "Jednoletá rostlina", "text": "Jednoletá rostlina\n\nJednoletá rostlina (jednoletka) je v botanice druh rostliny, která dospívá, kvete a umírá v jednom roce. Nepříznivé období v zimě přečkávají nejčastěji semena, někdy výtrusy. Někdy jednoletky přežijí do dalšího roku, pokud v daném vegetačním období již nestihnou vyplodit.\n\nV zahradnictví je jednoletka běžně užívaný termín.\n\nKe známým jednoletým rostlinám patří například některé druhy obilí. K jednoletým rostlinám patří některé efemery, rostliny s velmi krátkou vegetační dobou (například osívka jarní). Z kulturních rostlin k jednoletkám patří balzamína (netýkavka) a ze zemědělských plodin kukuřice setá, salát, vodní meloun či fazol.\n\n\n"}
{"id": "265089", "url": "https://cs.wikipedia.org/wiki?curid=265089", "title": "Warner Bros. Records", "text": "Warner Bros. Records\n\nWarner Bros. Records Inc. je americké hudební vydavatelství. Jedná se o dceřinou společnost vydavatelství Warner Music Group. Vydavatelství založil v roce 1958 Jack Warner.\n\n\n"}
{"id": "265090", "url": "https://cs.wikipedia.org/wiki?curid=265090", "title": "HMS Eagle (1918)", "text": "HMS Eagle (1918)\n\nHMS Eagle byla letadlová loď britské Royal Navy, která bojovala v prvních letech druhé světové války. Za války operovala především v oblasti Středomoří. Byla to v pořadí třetí postavená letadlová loď britského královského námořnictva (po lodích \"Furious\" a \"Argus\"). \"Eagle\" byla čtrnáctou lodí Royal Navy svého jména. Loď za druhé světové války potopila německá ponorka.\n\nPůvodně se jednalo o chilskou vládou objednanou bitevní loď \"Almirante Cochrane\", jejíž stavba byla zadána v roce 1911 (její sesterská \"Almirante Latorre\" byla dokončena jako HMS \"Canada\"). Její kýl byl založen 20. února 1913 v loděnici \"Armstrong\" v Newcastle-on-Tyne. Stavba lodi byla po vypuknutí první světové války přerušena a britské námořnictvo ji chtělo do svého stavu zařadit jako bitevní loď HMS \"India\". V roce 1917 ale byla předána britskému námořnictvu a bylo rozhodnuto o její přestavbě na letadlovou loď s náklady 1,3 milionu liber.\n\nPůvodně se uvažovalo, že bude řešena jako nosič hydroplánů, který je bude jeřáby spouštět na mořskou hladinu. Po zkušenostech s již existujícími loděmi této koncepce bylo rozhodnuto koncepci lodi změnit na plnohodnotný nosič s letovou palubou po celé délce lodi a nástavbami soustředěnými do ostrůvku na jejím okraji. Jednopatrový hangár byl s letovou palubou spojen dvěma výtahy. \n\nLoď byla na vodu spuštěna 8. června 1918, ale stavba se opozdila a na konci války byla loď stále nedokončena. V roce 1921 byla stavba téměř dokončena, ale zcela hotova byla nakonec až 20. února 1924.\n\nPo vstupu lodi do služby z její paluby operovaly stíhací letouny Fairey Flycatcher, průzkumné letouny Blackburn Blackburn či torpédové bombardéry Blackburn Dart. V letech 1931–1932 byla loď modernizována a změnila se i její výzbroj. Leteckou výzbroj pak tvořilo 12 kusů průzkumných letounů Fairey III a devět kusů bombardéru Hawker Osprey. V roce 1937 byla lehká protiletadlová výzbroj zesílena na šestnáct 40mm kanónů a šestnáct 12,7mm kulometů a letecký park tvořilo 18 torpédových bombardérů Fairey Swordfish.\n\nV době vypuknutí druhé světové války byl \"Eagle\" v Singapuru. Nesl v té době celkem 18 strojů Fairey Swordfish. Jejím prvním bojovým nasazením byla účast na pátrání po německém těžkém křižníku \"Admiral Graf Spee\". V roce 1940 nejprve operovala v Indickém oceánu a v březnu téhož roku ji poškodila exploze. Po opravě v květnu 1940 odplula do východního Středomoří, kde se v Alexandrii připojila k bitevním lodím HMS \"Malaya\", HMS \"Ramillies\", HMS \"Royal Sovereign\" a HMS \"Warspite\".\n\nTorpédové Swordfishe z \"Eagle\" provedly 5. července 1940 nálet na Tobruk, kde se jim podařilo potopit italský torpédoborec a dvě obchodní lodi. O dva týdny později, 20. července, potopily v Tobruku další dva italské torpédoborce. Také se 9. července účastnila bitvy u Punta Stilo.\n\nDne 22. srpna 1940 letadla z \"Eagle\" potopila v zálivu Bomba italskou ponorku a depotní loď. V září 1940 společně s \"Illustrious\" podporovala britský útok na Rhodos. V polovině září byl \"Eagle\" součástí eskorty maltského konvoje MB-6. Byla poškozena a její letouny, startující z \"Illustrious\", se 11. listopadu 1940 podílely na útoku na Taranto (Operace Judgement). Dne 26. listopadu letadla z \"Eaglu\" napadla Tripolis.\n\nV březnu 1941 se \"Eagle\" přesunul do afrického Freetownu, kde zůstala až do října téhož roku. Její letouny mezitím napadly italské lodě v přístavu Massawa, v dnešní Eritreji. \n\nPoté se \"Eagle\" vrátil do Británie k opravám a modernizaci (byl poškozen při požáru hangáru) a ke středomořské flotile se opět připojil v lednu 1942. Během modernizace bylo místo kulometů přidáno dalších dvanáct 20mm kanónů a radary typů 290 a 285. Loď především dopravovala stíhací letouny pro obranu Malty a to v únoru, květnu a dvakrát v červnu 1942. Mezi 12. až 16. červnem 1942 se uskutečnila Operace Harpoon, během které letouny z \"Eaglu\" doprovázely britský konvoj na Maltu.\n\nPoslední akcí \"Eaglu\" byla v srpnu 1942 ochrana britského konvoje na Maltu vyslaného v rámci operace Pedestal. Časně ráno 11. srpna 1942 loď zasáhla u Alžíru čtyři torpéda, vystřelená z německé ponorky U-73, které velel Helmut Rosenbaum. Loď se potopila 70 mil od mysu Salinas. Většina posádky přežila. Celkem 927 mužů z moře vylovila eskorta a 160 jich zahynulo.\n\n\n"}
{"id": "265093", "url": "https://cs.wikipedia.org/wiki?curid=265093", "title": "Rižská varianta", "text": "Rižská varianta\n\nRižská varianta je varianta otevřené španělské, která vzniká v pozici po 1. e4 e5 2. Jf3 Jc6 3. Sb5 a6 4. Sa4 Jf6 5. O-O Jxe4 6. d4 tahem černého 6. …exd4. Černý sebral již 2 pěšce a ignoruje hrozbu přivázání jezdce na věží na sloupci e. Tah, který vypadá jako začátečnická chyba, je ve skutečnosti úvod k ostré útočné variantě.\n\nRižská varianta může vést k množství divokých kombinačních zápletek, nicméně při přesné hře může bílý snadno dosáhnout dle vlastní volby buď rychlé remízy nebo lepší koncovky. Proti nepřipravenému soupeři však má černý velkou šanci na rychlý úspěch, neboť většina šachistů nedokáže přímo za šachovnicí vyřešit komplikace rižské varianty a nalézt úzkou byť jasnou cestu k výhodě.\n\nPrincipiálním pokračováním bílého je 7. Ve1 d5 8. Jxd4 Sd6 (černý hraje na útok) 9. Jxc6 Sxh2+ 10. Kh1! (Po 10. Kxh2 má černý věčný šach, po 10. Kf1? Dh4 zase prudký útok.) 10. …Dh4 11. Vxe4! dxe4 12. Dd8+ Dxd8 13. Jxd8+ Kxd8 14. Kxh2 Se6 15. Se3.\n\nUvedená varianta je vyvrácením celého systému. Zatímco bílý může na řadě míst odbočit a bránit se útoku jiným způsobem, i když zřejmě ne s tak jednoznačným výsledkem, tahy černého jsou vynucené, pokud nechce ztratit materiál bez poziční kompenzace. V závěrečné pozici sice panuje přibližná materiální rovnováha a na první pohled ani poziční převaha bílého není velká, ale ve skutečností je pozice černého neudržitelná. Černý nestihne zároveň hlídat pěšce e4, uklidit krále do bezpečí a převést včas věže na volný sloupec d. Nepříjemný může být šach na g5 i slabost pěšce f7. Soupeřovi střelci se rychle rozehrají a bílý obsadí i volný sloupec.\n\nPřes uvedené vyvrácení probíhá řada partií zahájených rižskou variantou zcela jinak. Pokud není bílý připravený, často nedopočítá divokou variantu s protiobětí kvality po 10. Kh1! 10. Dh4 11. Vxe4! nebo vzniklou koncovku chybně odhadne. Bílí tak často králem ustupují chybně na f1 nebo se již předem snaží oběti střelce zabránit tahem g3. Vzniká tak celá řada složitých útočných variant zpravidla s lepšími vyhlídkami černého.\n"}
{"id": "265094", "url": "https://cs.wikipedia.org/wiki?curid=265094", "title": "Albert Günther", "text": "Albert Günther\n\nAlbrecht Carl Ludwig Gotthilf Günther (také \"Albert Charles Lewis Gotthilf Gunther\"; 3. říjen 1830 – 1. února 1914) byl německo-britský zoolog.\n\nAlbrecht Günther se narodil v Esslingenu ve Švábsku. V Bonnu a Berlíně studoval teologii a později také medicínu v Tübingenu. Po studiích v roce 1856 odešel do Britského muzea, kde se věnoval ichtyologii. Po smrti svého kolegy Johna Edwarda Graye byl povýšen na ředitele zoologického oddělení Přírodopisného muzea, kde působil až do roku 1895. Věnoval se hlavně pracím o rybách, ale pracoval také na plazech a rozšiřoval muzejní sbírku.\n\nAlbert Günther je považován za v pořadí druhého nejplodnějšího taxonoma plazů (po G. A. Boulengerovi). Popsal více než 340 druhů plazů.\n\nNaturalizovaným britským občanem se stal v roce 1874. Zemřel v Kew Gardens 1. února 1914.\n"}
{"id": "265095", "url": "https://cs.wikipedia.org/wiki?curid=265095", "title": "Dvouletka", "text": "Dvouletka\n\nDvouletka může být:\n\n"}
{"id": "265107", "url": "https://cs.wikipedia.org/wiki?curid=265107", "title": "Paul Niehans", "text": "Paul Niehans\n\nPaul Niehans (21. listopadu 1882 – 1. září 1971) byl švýcarský lékař a propagátor vlastní léčebné metody, která spočívala v implantaci čerstvých tkáňových buněk do těla pacientů. \n\nStal se celosvětově populárním ve chvíli, kdy se mu v roce 1954 údajně opakovaně podařilo vyléčit na smrt nemocného papeže Pia XII. Svou metodou léčil i celou řadu dalších známých osobností – Charlese Chaplina, Thomase Manna, Charlese de Gaulla, Konrada Adenauera, saúdskoarabského krále Ibn Sauda, japonského císaře Hirohita a řadu dalších. O své metodě, která je dodnes vědeckou medicínou zpochybňována, tvrdil, že také omlazuje a prodlužuje život. Zvláštní je, že většina jeho pacientů se skutečně dožila velmi vysokého věku, což je ale s největší pravděpodobností jen shoda náhod.\nPaul Niehans se narodil v roce 1882. Jeho otec byl chirurgem v Bernu. Matka Paula Niehnase Anna Kaufmannová byla údajně dcerou německého císaře Fridricha III. Paul Niehans byl tedy označován za vnuka německého císaře Fridricha III. a synovce císaře Viléma II. Jedná se však o spornou informaci, jelikož Fridrich III. oficiálně žádnou dceru Annu neměl. Paul Niehans vystudoval teologii a následně medicínu. Během první světové války pracoval jako vojenský lékař v Bělehradě. Po první světové válce se usadil v Clarens u Ženevského jezera. Zde se také začal zabývat transplantací žláz. Zjistil také, že buňky z žláz čerstvě poražených zvířat, přenesené do nemocných lidských orgánů, mají povzbudivý léčebný účinek.\n\nZa den zrodu buněčné terapie označil Paul Niehans 1. duben 1931, kdy se mu pomocí jeho vlastní buněčné léčebné metody údajně podařilo zachránit ženu, která umírala na následky tetanu. V únoru 1954 těžce onemocněl papež Pius XII. , který znal Niehanse už z dřívější doby. Paul Niehans totiž během druhé světové války ukrýval před nacisty ve svém domě dirigenta a skladatele Wilhelma Furtwänglera, kterému tím zachránil život. Wilhelm Furtwängler se pak Niehansovi odvděčil i tím, že jej po válce představil Piu XII. Papež si tak v roce 1954 na Niehanse vzpomněl a pozval jej oficiálně do Říma. Pius XII. měl tehdy již 77 let a trpěl těžkou gastritidou a krvácením do žaludku. Jeho stav byl beznadějný. Niehans pohotově aplikoval svou buněčnou léčbu a papež se začal rychle zotavovat. Po pár dnech již přijímal normální stravu a zcela zmizela nespavost, která jej trápila dlouhé roky. Italský tisk označil papežovo uzdravení za zázrak. Z Niehanse se doslova přes noc stala mediální celebrita a jeho sláva byla srovnatelná se slávou těch největších filmových hvězd oné doby. V srpnu 1954 představil na terapeutickém kongresu v Karlsruhe svou metodu také odborné lékařské veřejnosti.\n\nPaul Niehans se stal nejen lékařem Pia XII., ale také jeho rádcem a důvěrným přítelem. Tato situace budila značný údiv, jelikož Pius XII. žil až do této chvíle osaměle a ostatní poradce si držel od těla. Papežovo konání ovlivňovala do té doby jen jediná osoba, bavorská jeptiška sestra Pasqualina, která se papeži starala o domácnost. Nyní měl tedy papež rádce dva. Paul Niehans měl nyní značný vliv a také nashromáždil obrovský majetek. Niehans ale nikdy svého zvláštního postavení nezneužil. Niehans byl velmi noblesní, dobrácký a přívětivý člověk, který většinu svého majetku použil na vybudování sbírky vzácných obrazů. Nikdy také novinářům neprozradil jména všech svých slavných pacientů a důsledně chránil jejich soukromí. Paul Niehans zemřel v roce 1971 ve věku 89 roků. Jeho dodnes sporná a vědou neuznaná metoda léčby čerstvými živočišnými buňkami nese jeho jméno.\n"}
{"id": "265109", "url": "https://cs.wikipedia.org/wiki?curid=265109", "title": "Zac Efron", "text": "Zac Efron\n\nZac Efron (* 18. října 1987, San Luis Obispo, Kalifornie, USA) je americký herec, zpěvák a tanečník. Začal hrát profesionálně v roce 2000, stal se známý pro mladé publikum díky své roli v \"Disney Channel\" \"Muzikálu ze střední\", WB seriál \"Kalifornské léto\", a v roce 2007 broadwayského muzikálu \"Hairspray\". Dál hrál ve filmech \"Znovu 17\", \"Já a Orson Welles\", \"Smrt a život Charlieho St. Clouda\", \"Šťastný Nový rok,\" \"Talisman, Sousedi, (Ne)zadaní, Sousedi 2, Děda je lotr, Mike i Dave sháněj holku, Pobřežní hlídka, Největší showman.\"\n\nNarodil se v San Luis Obispo v Kalifornii. Jeho příjmení je hebrejského původu, jeho dědeček je Žid a sám se identifikuje jako Žid (i když není).\n\nV roce 2006 absolvoval střední školu Arroyo Grande High School. Poté byl přijat na Univerzitu Jižní Kalifornie, ale zápis odložil kvůli práci na filmových projektech. Navštěvoval také Pacific Conservatory of the Performing Arts.\n\nV roce 2002 se začal objevovat v několika televizních seriálech jako \"Firefly\", \"Pohotovost\" a \"The Guardian\". Ztvárnil Camerona Balea v nyní již ukončeném seriálu \"Kalifornské léto\". Epizodní role si zahrál v \"Kriminálce Miami\", NCIS, \"Sladkém životě Zacka a Codyho\" a \"Náhradníci\". V roce 2003 získal roli v televizním filmu \"Miracle Run\". Za roli byl nominován na cenu Young Artist Awards. V roce 2005 si zahrál ve videoklipu Hope Partlow k písničce „Stick Inside“.\n\nV roce 2006 byl obsazen do role Troye Boltona v Disney Channel původním filmu \"Muzikál ze střední\". Za roli získal dvě ceny Teen Choice Awards. Později bylo zjištěno, že hlas v písničkách z filmu nepatří Zacovi, ale Drewovi Seelymu. V rozhovoru s Rolling Stone magazínu oznámil, že byl do filmu obsazen poté, co písničky byly napsané (pro tenor) a byly mimo jeho hlasový rozsah.\n\nDne 7. dubna 2007 se objevil v epizodě \"Napálené celebrity\" a také si zahrál ve videoklipu Vanessy Hudgens „Say Ok“. V roce 2006 získal roli Linka Larkina ve filmové verzi \"Hairspray\", která měla premiéru 20. července 2007. Za roli získal pozitivní ohlas od kritiků. V srpnu 2007 měl premiéru film \"Muzikál ze střední 2\". V roce 2008 získal hlavní roli ve filmu \"Já a Orson Wales\". Znovu si zahrál roli Troye Boltona ve filmu \"\", který měl premiéru 24. října 2008. Jeho další role byla ve filmu \"Znovu 17\".\n\nV roce 2009 získal hlavní roli ve filmu \"Smrt a život Charlieho St. Clouda.\" Film měl premiéru 30. července 2010. V roce 2011 se objevil ve filmu \"Štastný Nový rok. \"V roce 2012 propůjčil svůj hlas pro film \"Lorax\" a zahrál si ve filmové adaptaci Nicholasovo Sparksovo stejnojmenné novely \"Talisman. \"Ten samý rok se objevil po boku Nicole Kidman a Johna Cusacka ve filmu \"Reportér\" a po boku Dennisa Quaida ve filmu \"Za každou cenu.\"\n\nV roce 2014 získal roli v romantické komedii \"(Ne)zadaní\", po boku Milese Tellera a Michaela B. Jordana a v komedii \"Sousedi\".\n\nPozději v roce 2014 se objevil v komediálním filmu po boku Setha Rogena \"Sousedi\". Film sklidil obrovský úspěch a to jak u diváků, tak u kritiků, někteří tvrdili, že Zac se vymanil ze stínu „disneyovského dítěte“. Jediným filmem z roku 2015, ve kterém se Efron objevil, byl \"We Are Your Friends\", ve kterém si zahrál DJe. V lednu 2016 si zahrál po boku Roberta De Nira ve filmu \"Děda je lotr\". Film však sklidil převážně negativní kritiku. Se Sethem Rogenem, Rose Byrne a Chloë Grace Moretz se objevil v sequelu \"Sousedi 2\". Třetí komedie ve které se Efron v roce 2016 objevil nese název \"Mike i Dave sháněj holku\". Ve filmu hraje s Adamem DeVinem, Annou Kendrick a Aubrey Plazou. V roce 2017 měl premiéru film \"Pobřežní hlídka\". V roce 2017 získal také vedlejší roli ve filmu \"\" a jednu z hlavních rolí v muzikálovém filmu \"Největší showman\". Oba filmy byly nominované na Zlatý glóbus.\n\nV roce 2005 začal chodit s herečkou Vanessou Hudgens, se kterou seznámil při natáčení filmu \"Muzikál ze střední\". Pár se rozešel v prosinci roku 2010. V roce 2014 chodil se Sami Miró, ale v dubnu 2016 se rozešli.\n\nV roce 2013 podstoupil léčení, poté co měl problémy s alkoholem a návykovými látkami.\n\n\n"}
{"id": "265110", "url": "https://cs.wikipedia.org/wiki?curid=265110", "title": "Galtonova píšťala", "text": "Galtonova píšťala\n\nGaltonova píšťala je druh píšťaly, která se užívá pro psí nebo kočičí výcvik. Její zvuk je pro člověka zčásti neslyšitelný, protože se pohybuje ve frekvenci vyšší než 20000 hertzů (ultrazvuk). Galtonova píšťala bývá zpravidla konstruována na rozsah od 16 000 Hz do 22 000 Hz. Pes dokáže vnímat zvuky od 30 Hz do 45 000 Hz, kočka od 15 Hz do 50 000 Hz. Píšťalu vynalezl britský psycholog a antropolog sir Francis Galton (1822 - 1911). \n\n"}
{"id": "265111", "url": "https://cs.wikipedia.org/wiki?curid=265111", "title": "Gazela rezavočelá", "text": "Gazela rezavočelá\n\nGazela rezavočelá (\"Eudorcas rufifrons\") je druh gazely, který obývá široké území střední Afriky od Senegalu až k severovýchodní Etiopii. Nejvíce jedinců se vyskytuje v oblasti Sahelu, kde vyhledávají vyprahlé pastviny, zalesněné savany a keřové stepi. Většinou žije ve stádech.\n"}
{"id": "265115", "url": "https://cs.wikipedia.org/wiki?curid=265115", "title": "Facundo Arana", "text": "Facundo Arana\n\nJorge Facundo Arana (* 31. března 1972, Buenos Aires) je argentinský herec. Hraje na saxofon a zpívá, vydal dvě sólová alba.\n\n\n"}
{"id": "265117", "url": "https://cs.wikipedia.org/wiki?curid=265117", "title": "Kostel svatého Vavřince (Drnovice)", "text": "Kostel svatého Vavřince (Drnovice)\n\nKostel svatého Vavřince je římskokatolický chrám v obci Drnovice v okrese Vyškov. Kostel je chráněn jako kulturní památka České republiky. Jde o farní kostel farnosti Drnovice.\n\nKostel ze 17. století je postavený na základě původního kostela zničeného požárem z roku 1652.\n\n\n"}
{"id": "265121", "url": "https://cs.wikipedia.org/wiki?curid=265121", "title": "Jevišovka (řeka)", "text": "Jevišovka (řeka)\n\nJevišovka je moravská řeka na území České republiky. Je to levostranný přítok Dyje, měří 83 km, její povodí zabírá 779 km²\n\nPramení na západ od Komárovic poblíž Moravských Budějovic. Do Dyje se vlévá poblíž obce Jevišovka těsně u státních hranic s Rakouskem.\n\nU Jevišovic byla na jejím toku v letech 1894–1897 vybudována údolní nádrž, jejíž zděná hráz patří mezi nejstarší svého druhu ve střední Evropě. Nádrž slouží ke snižování povodňových průtoků. Dále slouží k zajištění a nadlepšení minimálního průtoku, k rekreaci a sportovnímu rybolovu. U obce Výrovice je vybudována nádrž sloužící pro závlahy.\n\nHlavními přítoky Jevišovky jsou zprava Syrovický potok a Doubravka, zleva Nedveka, zprava Plenkovický potok a Únanovka, zleva Skalička a Břežanka.\n\nHlásné profily:\nProtéká městy a obcemi Blížkovice, Grešlové Mýto, Boskovštejn, Jevišovice (městská památková rezervace a zámek), Plaveč, Výrovice, Tvořihráz, Lechovice, Božice, Hrušovany nad Jevišovkou a Jevišovka. Střední část údolí mezi Jevišovicemi a Tvořihrází řeka protéká sevřeným údolím a je využívaná vodáky za vyšších vodních stavů, okolo řeky se zde nachází přírodní park Jevišovka.\n\n"}
{"id": "265124", "url": "https://cs.wikipedia.org/wiki?curid=265124", "title": "Želetavka", "text": "Želetavka\n\nŽeletavka je levostranný přítok řeky Dyje, který protéká na jihozápadě Moravy v okresech Třebíč, Jindřichův Hradec a Znojmo. Délka toku činí 55,8 km. Plocha povodí měří 374,9 km².\n\nPramení západně od Lesné v nadmořské výšce 660 m. Ústí do Dyje (vodní nádrž Vranov) pod hradem Bítov v nadmořské výšce 340 m.\n\n\nPrůměrný průtok u ústí činí 1,11 m³/s.\n\nHlásné profily:\n\nProtéká městy a obcemi Želetava, Budeč, Jemnice, Radotice, Bačkovice a Lubnice. Na dolním toku říčka protéká hlubokým údolím a poslední dva kilometry jsou zaplaveny vodami Vranovské přehrady.\n\n"}
{"id": "265125", "url": "https://cs.wikipedia.org/wiki?curid=265125", "title": "Sekretář", "text": "Sekretář\n\nSekretář může být:\n\n\nSekretářka je žena ve funkci sekretáře.\n"}
{"id": "265128", "url": "https://cs.wikipedia.org/wiki?curid=265128", "title": "Gazela Grantova", "text": "Gazela Grantova\n\nGazela Grantova (\"Nanger granti\") je poměrně velká gazela, která se vyskytuje ve východní Africe a žije v otevřených travních rovinách a často je zpozorována i v travnatých savanách; většinou se však vyhýbá oblastem s příliš vysokou trávou. Svůj název získala podle průzkumníka Jamese Augustuse Granta.\n\n\nGazela Grantova se vzhledem velice podobá gazele Thomsonově (\"Eudorcas thomsonii\"), s kterou bývá občas i zaměňována. Má poměrně zdatné tělo, které v lopatkách měří skoto jeden metr a její hmotnost se pohybuje od 45 do 85 kg. Svrchu je rezavě tmavá, břicho a zrcátka jsou světlejší a na bocích mívá, stejně jako gazela Thomsonova tmavý až černý pruh, který se však netáhne tak dlouze a výrazně jako u gazely Thomsonovy. Délka těla se pohybuje mezi 100–150 cm. Samci mají poměrně dlouhé, tmavé a ostré rohy, které měří až 75 cm a jsou nepatrně zakřivené; samice mají rohy také, ale kratší a slabší. Na obličeji má typickou gazelí kresbu v barvě černé, hnědé a bílé a nad nosem mívá černou skvrnu. Mají poměrně dlouhý ocas, který dorůstá zhruba 30 cm. Mají velice dobré smysly a využívají na svoji ochranu zrak, čich i sluch. Jsou to poměrně rychlá zvířata, která k úprku používají dlouhé a elegantní skoky.\n\nGazely Grantovy žijí ve stádech, kde žije jeden samec a několik samic. Tato stáda nejsou nijak rozsáhlá, čítají obvykle 15–26 kusů. I u tohoto druhu svádějí mezi sebou samci časté boje, většinou si však jen vyhrožují, ale často dojde i k použití ostrých a dlouhých rohů. Nejprudší boje jsou však v období páření. Samci si teritoria značkují nejčastěji trusem nebo močí, ale často také výměškem pachových žláz a důkladně si toto území střeží.\n\nGazela Grantova je výhradně býložravá. Nejčastěji žere trávu, různé byliny a listy na keřích.\n\nV období páření spolu samci často zápasí, ale většinou se snaží těmto zápasům vyhnout a jen na sebe funí a předvádějí se. Nejsilnější samci získají právo na velká teritoria a začnou si přivlastňovat, ale také bystře střežit samice. Většina samců však v boji neuspějí a proto se vzdalují a tvoří malé skupiny, které se snaží získat několik samic. Samice rodí po více jak půlroční březosti (většinou po 7 měsících) jediné mládě a následovně se odpojuje i s mládětem od stáda. Ke stádu se znovu připojují zhruba po 4–6 týdnech. V této době již není mládě na matku plně závislé, ale vztah matka k mláděti u nich zůstává až do konce života. Samci pohlavně dospívají ve třech letech, samice v 1,5 roku.\n\nNejvětší nebezpečí pro tuto gazelu představují převážně psi hyenovití a gepardi. Gazely však loví i místní domorodci, pro které představuje gazela Grantova zdroj potravy.\n\n"}
{"id": "265129", "url": "https://cs.wikipedia.org/wiki?curid=265129", "title": "Protinožci", "text": "Protinožci\n\nJako protinožci (též antipodi) jsou označováni obyvatelé na protilehlých stranách zeměkoule (s opačnou zeměpisnou šířkou a zeměpisnou délkou rozdílnou o 180°). Dvě protilehlá místa mají opačné denní časy – např. v poledne na jednom místě je na opačné straně Země půlnoc; a opačná roční období.\n\nProtilehlý bod pro Prahu se nachází východně od Nového Zélandu. V Evropě se za protinožce vesměs označují Australané nebo Novozélanďané i když ve skutečnosti \"„opak“\" Austrálie leží v Atlantském oceánu – skutečnými protinožci většiny Novozélanďanů jsou jen částečně Španělé a Portugalci.\n\nKromě protinožců se užívá také výraz protichodci (protidomci, antoeci), což jsou lidé, žijící na stejném poledníku v opačné zeměpisné šířce. Tyto body mají stejnou denní dobu, ale opačné roční období.\n\nProtichodci pro Prahu by se nacházeli jižně od Mysu Dobré naděje.\n\nPoslední možností jsou vedledomci (perioeci), kteří žijí na téže rovnoběžce, ale o 180° dál. Vedledomci mají stejné roční období, ale denní doba se liší o 12 hodin.\n\nPraha má vedledomce jižně od Liščích ostrovů v Aleutském souostroví. Vedledomci Spojených států amerických jsou Číňané, kteří jsou tam často (nepřesně) označováni za protinožce. Ve skutečnosti je Spojeným státům protilehlá část Indického oceánu.\n\n\n"}
{"id": "265133", "url": "https://cs.wikipedia.org/wiki?curid=265133", "title": "Irisbus Arway", "text": "Irisbus Arway\n\nIrisbus Arway je model dálkového a zájezdového autobusu, který vyráběla společnost Iveco Czech Republic Vysoké Mýto (dříve Karosa) v rámci koncernu Irisbus. Dopravci jej nejčastěji nasazují na dálkové a mezinárodní linky. Vůz byl dodáván ve čtyřech verzích o délkách 10.6 m, 12 m (označení 12M), 12,8 m (12.8M) a 15 m (15M). Výroba Arwayů začala roku 2005 a skončila roku 2014, poté jej nahradila rozšířená nabídka typu Crossway, zejména verze Crossway PRO.\n\nDélkové varianty 12M a 12.8M jsou klasické dvounápravové autobusy se zadní hnací nápravou. Verze 15M je třínápravová, hnací náprava je střední. Motor s převodovkou jsou umístěny v zadní části autobusu. Konstrukce podvozku vychází z autobusu Irisbus Ares. Sedačky pro cestující jsou v interiéru rozmístěny 2+2 se střední uličkou. Zavazadlový prostor se nachází pod podlahou (mezi nápravami) a jeho objem se pohybuje od 5,7 m³ (verze 12M) do 7,7 m³ (15M). V pravé bočnici jsou umístěny dvoje výklopné dveře. První, před přední nápravou, jsou vždy jednokřídlé, zadní (před druhou nápravou) mohou být dle požadavku zákazníka na šířku dveří jedno- i dvoukřídlé.\n\nCestujícím poskytuje Arway vysoké, sklopné a vypolstrované sedačky. Všechna sedadla jsou také vybavena bezpečnostními pásy. Dle požadavku může být vůz vybaven klimatizací, uvnitř autobusu je umístěn kávovar, na přání zákazníka také televizor a video- či DVD přehrávač. Řidiči nabízí Arway vyhřívané sedadlo s trojbodovým bezpečnostním pásem a mimo jiné i se spoustou individuálních nastavení.\n\nSvětové představení Arwaye bylo uspořádáno 29. září 2005 v Turíně. Zanedlouho se rozeběhla sériová výroba, která skončila v roce 2014.\n\n"}
{"id": "265137", "url": "https://cs.wikipedia.org/wiki?curid=265137", "title": "Plaváček (album)", "text": "Plaváček (album)\n\nPlaváček je album Karla Kryla z roku 1983. Vydáno bylo na značce Šafrán 78 ve Švédsku.\n\nObal alba zhotovil Vlastimil Třešňák za použití své vlastní fotografie.\n\n\nReedici alba vydal roku 1995 Bonton. 28. března 2008 vydal Supraphon další reedici s bonusem v podobě živé nahrávky z Mnichova z roku 1986, kde Kryl písně při koncertu prokládá recitací básní ze své sbírky \"Krylias & Odysea\".\n\"(Kurzívou jsou označeny básně.)\"\n\n"}
{"id": "265138", "url": "https://cs.wikipedia.org/wiki?curid=265138", "title": "Konstituce (církev)", "text": "Konstituce (církev)\n\nApoštolská konstituce (lat. \"Constitutio Apostolica\") je dekret nejvyšší úrovně vyhlášený (promulgovaný) papežem jako hlavou církve.\n\nTermín \"constitutio\", který pochází z latiny, zahrnuje původně všechny důležité právní dokumenty vydané římským císařem. Protože římskokatolická církev akceptovala dědictví římského práva, přijala i tuto starověkou koncepci konstituce. Termín \"konstituce\" říká, že tento církevní akt má vztah k občanskému právu, zatímco termín \"apoštolská\" znamená, že tento právní akt pochází od Apoštolského stolce.\n\nSvou povahou je apoštolská konstituce určena veřejnosti. Vyhlášení konstituce se děje slavnostní formou podle norem práva. Povaha konstituce je vyjádřena již v titulu apoštolské konstituce, takže hned z prvních slov lze rozpoznat, že se jedná o konstituci. V názvu je uvedeno, zda se jedná o dogmatickou nebo pastorální konstituci. Apoštolské konstituce jsou opatřeny papežskou bulou.\n\nKonstituce začínají následujícím úvodem:\n\n(Jméno papeže), biskup (lat. \"N., Episcopus\")<br>\nslužebník služebníků Božích (lat. \"Servus Servorum Dei\")<br>\nna věčnou památkou (věčnou paměť)... (lat. \"Ad perpetuam rei memoriam...\")\n\nZatímco termín \"Apoštolská konstituce\" vyjadřuje obecnou kategorii, z důvodu obsahu může být \"konstituce\" specifikována jako:\n\nZ hlediska právní závažnosti stojí apoštolská konstituce na nejvýznamnější místě. Vzhledem závažnosti jsou apoštolské konstituce vždy vydávány jako buly (řazeno podle důležitosti ve srovnání s dalšími papežskými dokumenty):\n\n"}
{"id": "265139", "url": "https://cs.wikipedia.org/wiki?curid=265139", "title": "Čidlo na ochranu skleněných ploch", "text": "Čidlo na ochranu skleněných ploch\n\nRozdělení čidel\n\nÚstředna EZS (Control and Indicating equipment) je zařízení určené k příjmu a vyhodnocení výstupních elektrických signálů od různých čidel nebo tísňových hlásičů a k vytvoření signálu o narušení.\n\nTříštění skla vyvolává charakteristický zvuk, který se hmotou skla šíří jako vlnění v pevném tělese. Toto vlnění zachycuje čidlo pevně spojené s plochou skla – přilepené s důrazem na co nejmenší ztráty při přenosu zvuku. Taková čidla se nazývají kontaktní. Při narušení skleněné plochy je vlnění vyhodnoceno elektronikou čidla a čidlo vyšle signál do ústředny která po vyhodnocení vyhlásí poplach. Podle konstrukce čidla se jedná buď o rozepnutí bezpotenciálového (beznapěťového) kontaktu relé, který je zapojen v poplachové smyčce, nebo o prudký vzrůst odběru čidla napájeného přímo z poplachové smyčky. Praktický dosah těchto čidel bývá 1,5 – 3 m dle typu.\n\nPro nejvyšší úrovně rizik jsou určena aktivní čidla na ochranu skleněných ploch. Obsahují vysílací a přijímací část. Elektronika vyhodnocuje změny přenosu mezi vysílací a přijímací částí oproti normálnímu stavu, jenž je uložen v paměti čidla. Tato čidla mají velký dosah a mohou střežit až 25m plochy (podle typu čidla a druhu skla).\n\nVelice rozšířenými čidly jsou u nás akustická čidla rozbití skleněných ploch. Nevyhodnocují vlnění v tělese skla, ale následný akustický efekt při tříštění skla, jenž je naprosto charakteristický. Elektronika vyhodnocuje akustické vlnění přijaté elektretovým mikrofonem. Dále následuje pásmová propust propouštějící pouze část spektra typickou pro tříštění skla. Kvalitnější typy mají těchto propustí více a vyhodnocují přítomnost zvuku ve více částech zvukového spektra, čímž snižují možnost vyhodnocení podobných zvuků, a tím vyvolání falešných poplachů.\n\nNejnovější typy čidel vyhodnocují zvukové spektrum ve více diskrétních bodech a vyvolají hlášení poplachu teprve poté, když jsou všechny tyto diskrétní kmitočty ve zvuku v určitém časovém intervalu obsaženy. Jedná se o přítomnost tříštivého zvuku skla o vysoké frekvenci a přítomnost rázové vlny vyvolané v oblasti nízkých kmitočtů borcením skleněné plochy.\n\nPoplachové fólie, tapety, polepy a poplachová skla pracují na principu přerušení vodivého media, nejčastěji jemného drátku uvnitř zmiňovaného nosiče (fólie, tapety, skla), či pásků vodivé fólie aplikovaných samostatně na povrch hlídané plochy(polepy). Polepy jsou dostatečně známy z dřívější éry zabezpečování, neboť byly nejužívanější a viditelnou formou střežení skleněných ploch výkladních skříní a oken obchodů.\n\nParametry akustického čidla rozbití skleněných ploch:\n"}
{"id": "265142", "url": "https://cs.wikipedia.org/wiki?curid=265142", "title": "Západomoravské elektrárny", "text": "Západomoravské elektrárny\n\nZápadomoravské elektrárny (zkratka ZME) byla československá akciová společnost a později národní podnik vyvíjející činnost v oblasti energetiky. Své sídlo měla v Brně. Její činností byla v letech mezi oběma světovými válkami elektrifikována velká část západní Moravy. Jejím pokračovatelem byla mj. Jihomoravská energetika a od roku 2005 též společnosti E.ON.\n\nPočátky společnosti jsou spjaty s elektrizační soustavou oslavanské elektrárny. Ta byla uvedena do provozu v 1. dubna 1913. Soustavu provozovala rakouská akciová společnost OELAG. Smlouvy s Rosickou báňskou společností a s městem Brnem zajišťovaly dodávky elektrické energie Brnu. Po první světové válce, hned koncem roku 1918 koupil oslavanskou elektrárnu a její soustavu moravský zemský výbor a přeměnil ji v akciovou společnost. Roku 1921 vznikly Západomoravské elektrárny, akciová společnost, mající status všeužitečného podniku podle zákona č. 438/1919 Sb. z. a n., o státní podpoře při zahájení soustavné elektrisace.\n\nAkciová společnost ZME byla k 1. lednu 1946 přeměněna na národní podnik Západomoravské elektrárny a procesem znárodnění byl majetek svěřený tomuto podniku do správy dále rozšířen. V roce 1950 byly ZME rozděleny na gottwaldovské a brněnské rozvodné závody. Ty byly po jedenácti letech roku 1961 opět spojeny v Jihomoravské energetické závody, národní podnik. Od roku 1977, kdy vznikly České energetické závody, staly se Jihomoravské energetické závody jejich koncernovým podnikem. Roku 1990 získaly Jihomoravské energetické závody opět právní subjektivitu v podobě státního podniku a vstoupily do privatizace. V roce 1994 tak vznikla akciová společnost Jihomoravská energetika. Společnost Jihomoravská energetika pak zanikla 17. srpna 2005 svým rozdělením a sloučením jejích jednotlivých částí s nástupnickými společnostmi E.ON Energie, a.s., E.ON Distribuce, a.s. a E.ON Česká republika, a.s.\n\n"}
{"id": "265143", "url": "https://cs.wikipedia.org/wiki?curid=265143", "title": "Počítačová platforma", "text": "Počítačová platforma\n\nPočítačová platforma je v informatice pracovní prostředí, jak po stránce hardware, tak i software. Toto prostředí umožňuje bezproblémovou činnost programů. Z hardwarové stránky je platformou zejména stavba počítače, použité komponenty (procesor, paměti, připojené periférie). Ze softwarové stránky platforma určuje použitý operační systém, knihovny, ale i použité programovací jazyky či kompletní framework (vývojová a běhová platforma).\n\nV kontextu počítačového hardwaru je \"platformou\" často míněna soustava komponentů, které dohromady tvoří počítač (často se používá v kontextu „program je napsán pro platformu …“). Čistě vzato, operační systém (nebo operační primitivum) je napsán přímo pro užívání určité platformy, avšak tento software je i sám o sobě platformou, protože umožňuje zprostředkovat používání platformy (hardware) ostatním programům. Proto může být operační systém použit např. jako virtuální stroj, který umožní spuštění programů napsaných pro jiné platformy.\n\nPočítačovou hardwarovou platformou může být například:\n\nJava programy jsou typickým příkladem významu platformy pro software, protože Java kód je při kompilaci nejdříve převeden do meziformátu (tzv. bytecode), který je dále interpretován a spojen s příslušnými Java knihovnami. Pro telefony, PDA a jiná mobilní zařízení se tyto knihovny nazývají Java ME. Většina telefonů umožňuje Java programům (Java hry) bezproblémové spuštění a chod. Java a bytecode jsou „nezávislé“ na platformě. To je proto, že Java je platforma ve významu programovacího jazyka. Software není schopen provozu bez příslušné platformy nebo být nezávislé na platformě.\n\n.NET je platforma vydaná jako reakce na platformu Java od Sunu.\nMicrosoft .NET je souhrnný název pro široké portfolio produktů a technologií od firmy Microsoft. Má mnoho společného s Microsoft .NET Framework (součástí OS Windows).\n\nMicrosoft produkty a součásti:\n\n\nPlatforma je definována jako „místo, kde se spouští software“. Dodavatel platformy poskytne softwarovému vývojáři logický kód, který bude pro danou platformu fungovat, dokud bude výroba rentabilní. Logický kód zahrnuje bajtový kód, zdrojový kód a strojový kód. Platformy jsou hojně zmiňovány hlavně v souvislosti s API. Také je často mezi platformu a operační systém mylně vkládáno rovnítko. Příklady, kdy tomu tak není jsou uvedeny výše: Java, .NET.\n\n\n\n"}
{"id": "265149", "url": "https://cs.wikipedia.org/wiki?curid=265149", "title": "Rakouská fotbalová reprezentace", "text": "Rakouská fotbalová reprezentace\n\nRakouská fotbalová reprezentace reprezentuje Rakousko na mezinárodních fotbalových akcích, jako je mistrovství světa nebo mistrovství Evropy.\n\nSeznam zápasů rakouské fotbalové reprezentace na ME\n"}
{"id": "265154", "url": "https://cs.wikipedia.org/wiki?curid=265154", "title": "Ĝangalo", "text": "Ĝangalo\n\nĜangalo [džangalo] (v esperantu „džungle“, často je užíván také alternativní spřežkový pravopis Gxangalo) byl internetový zpravodajský portál, psaný v esperantu.\n\nPortál obsahoval zprávy z celého světa v esperantu, řadu blogů, diskusní fórum o esperantu a další služby, z nichž některé byly placené. Centrum se nacházelo v Brazílii, dopisovatelé Ĝangala ale pocházeli z více než dvaceti zemí světa. Portál byl také spojen s existencí internetové televize, vysílající v esperantu, tzv. Internacia Televido.\n\nĜangalo bylo založeno v roce 2001 Brazilcem Flaviem Rebelem, v roce 2003 bylo přebudováno.\n\n6. října 2006 Rebelo oznámil, že už Ĝangalo nechce dále řídit. Rebelo plánoval stránku prodat nebo zrušit na konci roku, jenže se nenašel žádný zájemce o koupi. Poslední nový obsah webu, vytvořený Rebelovým teamem, byl na web umístěn v prosinci 2006. Stránka nyní nefunguje.\n\n\n"}
{"id": "265156", "url": "https://cs.wikipedia.org/wiki?curid=265156", "title": "Jackie Chan", "text": "Jackie Chan\n\nČchen Kang-šeng MBE, známý spíše jako Jackie Chan (čínsky 成龍, * 7. dubna 1954, Hong Kong), je mistr bojového umění, herec, režisér, producent, kaskadér, komik, akrobat, filmař, scenárista, podnikatel a zpěvák.\n\nStal se známým prostřednictvím kung-fu a akčních filmů, svým akrobatickým stylem, humorným načasováním, používáním rekvizit včetně nábytku a jiných improvizovaných zbraní. Hrál ve více než 150 filmech a je jednou z nejznámějších asijských filmových hvězd na světě. V Asii je populární i jako zpěvák, vydal kolem 20 alb.\n\nNarodil se 7. dubna 1954 ve Victoria Peak v bývalé britské kolonii Hong Kongu jako Chan Kong-sang (tj. v kantonské výslovnosti; , význam jména je „narozen v Hongkongu“). Dostal přezdívku \"Pao Pao\" (čínsky: 炮炮) což znamená „dělová koule,“ protože se narodil jako nadprůměrné dítě - vážil okolo 5,4 kilogramů. V té době jeho rodiče pracovali na francouzském konzulátu v Hong Kongu, takže své dětství strávil na území diplomatické rezidence ve Victoria Peak.\n\nNavštěvoval základní školu Nah-Hwa, kde ale zůstal pouze jediný rok. Roku 1960 se jeho otec přestěhoval do hlavního města Austrálie - Canberry, kde pracoval jako kuchař pro americkou ambasádu a Chan byl poslán do Čínské dramatické akademie pod vedením mistra Yu Jim Yuena. Během dalších deseti let tvrdě trénoval, exceloval především v bojovém umění a v akrobacii. Příležitostně se zúčastnil \"Seven Little Fortunes\", představení nejlepších studentů školy, a jeho mistr mu jako poctu dal umělecké jméno \"Yuen Lo\" (čínsky: 元樓). Později se spřátelil se Sammo Hungem a Yuen Biaoem, trojice byla později známá jako \"Tři bratři\" (anglicky \"Three Brothers\") nebo \"Tři draci\" (anglicky \"Three Dragons\").\n\nV 8 letech se objevil, spolu s některými z \"Little Fortunes\", ve filmu \"Big and Little Wong Tin Bar (1962)\" po boku herečky Li Li Hu, hrající jeho matku. Dnes není známa jediná dochovaná kopie tohoto filmu. Chan si s Li zahrál znovu následující rok, v \"The Love Eterne (1963)\" a roku 1966 měl malou roli ve filmu \"Come Drink with Me\". V roce 1971, po představení dalšího filmu, \"A Touch of Zen\", započala jeho filmová kariéra kaskadéra ve filmu Bruce Leeho \"Pěst plná hněvu\" a \"Drak přichází\", pod uměleckým jménem Chen Yuen Long (čínsky 陳元龍). V témže roce získal svou první hlavní roli, v \"Little Tiger of Canton\" z roku 1973. Kvůli komerčním propadákům v jeho filmech a problémům s nalezením práce jako kaskadér přijal roku 1975 roli v komedii pro dospělé, v \"All in the Family\", jediném filmu, ve kterém neměl jedinou bojovou scénu nebo kaskadérskou část. O rok později se vrátil k rodičům do Canberry, kde krátce navštěvoval Dickson College a pracoval jako dělník na stavbě. Stavitel jej vzal \"pod svá křídla\" a dal mu přezdívku \"Little Jack (česky Malý Jack)\", kterou později zkrátil na \"Jackie\" a toto jméno mu zůstalo dodnes. Kromě toho si na konci 90. let změnil své čínské jméno na Fong Si Lung (čínsky 房仕龍), podle pravého příjmení svého otce Fonga.\nV době, kdy Jackie Chan neměl ani na živobytí, přijal roli v pornofilmu. Sám o tom poté řekl: ,\"Porno před 31 lety bylo mnohem konzervativnější než dnešní snímky. Jen si to srovnejte - vždyť i Marlon Brando hrává ve svých filmech nahý\".\"\n\nV Hongkongu uspořádal charitativní výstavu United Buddy Bears. Buddy Bears je socha pestře pomalovaného medvěda v životní velikosti, který se stal symbolem celosvětového míru; narazil na něj v Německu při natáčení \"Around the World in 80 Days\". Tato výstava v Hongkongu sklidila značný úspěch a výtěžek byl věnován UNICEFu na charitativní účely.\nByla mu nabídnuta role ve filmu \"\", nakonec však roli odmítl a tak se režisér Sylvester Stallone rozhodl obsadit herce Jet Liho.\n\n\n\n\n"}
{"id": "265162", "url": "https://cs.wikipedia.org/wiki?curid=265162", "title": "Dürrenstein (Dolomity)", "text": "Dürrenstein (Dolomity)\n\nDürrenstein, též , je hora ležící v provincii Bolzano v jižním Tyrolsku na severu Itálie, v pohoří Dolomity, část \"Pragser Dolomiten\" ( ). Hora má dvě zcela odlišné podoby. Od severu se prezentuje mohutnou 700 metrů vysokou stěnou a k jihu spadá mírnými travnatými svahy.\n\nDürrenstein je podobně jako sousední Seekofel ( ; 2810 m) nebo Birkenkofel ( ; 2922 m) nejsevernější výspou Dolomit, ležící jižně od 65 km dlouhého údolí Pustertal (\"Val Pusteria\"). Tři vrcholy tvoří společnou \"Křišťálovou skupinu\" (\"Cristallo-Gruppe\"). Horu obepínají ze dvou stran hluboké doliny. Na východě je to dlouhé údolí Höhlensteintal ( ), spojující Dobbiaco a Cortinu d'Ampezzo, na západě je to menší dolina Alt Pragsertal (\"Val di Braies\"}}, kam vede železnice.\n\nVýstup na Dürrenstein je možný ze dvou stran. Obě turistické cesty jsou nenáročné, byť jsou vedené ve velehorském prostředí. Vzhledem k vysoko položenému hotelu Hohe Gaisl, ke kterému vede sjízdná cesta, je vrchol často navštěvován. V zimě jeho mírné jižní svahy využívají také skialpinisté.\nCesta od jihu začíná u hotelu Hohe Gaisl (1991 m), který je dostupný po silnici z doliny Alt Pragsertal. Cesta č. 40 překonává jen velmi pozvolně jižní travnaté a suťové svahy Dürrensteinu a je velmi pečlivě udržována. Takto po široké cestě, nepříliš strmě dosahujeme jižního hřebene a krátce podél zajištění na vrchol. Z vrcholu kruhový rozhled na celé Dolomity di Braies a především na blízké, vysoké masivy Monte Cristallo, Croda Rossa a Tre Cime di Lavaredo.\n\"Délka:\" Hotel Hohe Gaisl – Dürrenstein (2,25 hod.)\nOd severu se hora tváří nedostupně a také pro turisty nedostupná je. Přesto z této strany vede cesta Alta Via 3 (tzv. \"Dolomitenhohenweg 3\"), která je podstatně krajinově lákavější než jižní, byť krátká varianta. Zde se musí počítat s celodenním pochodem. Výstup do sedla Sarlriedel v severní rozsoše Dürrensteinu je možno dosáhnout buď z doliny Alt Pragsertal (nejvýhodnější) nebo od východu (delší). Ze sedla pokračuje značená stezka traversem vrcholu Sarlköfele (2314 m) a serpentinami vystupuje do sedla Flodige Sattel ležícího přímo pod působivou severní stěnou hory. Následuje travers celého masivu, s častou ztrátou výšky až 150 metrů a po zhruba 3 hod., končí u hotelu Hohe Gaisl. Náročnost cesty je malá, tudíž je vhodná pro všechny horské turisty, kteří jsou k tomu náležitě vybaveni.\n\"Délka:\" Alt Pragsertal – Sarlriedel – Hotel Hohe Gaisl – Dürrenstein (7 hod.)\n\nV masivu Dürrenstein pramení několik menších potoků (Sarlbach, Seelandbach, Stollabach, Flodigebach). Dolinou Hölensteintal protéká řeka Rienz a teče tak přímo pod východními srázy hory. Na jihu masivu v téže dolině se nachází jezero Dürrensee (ital. \"Lago di Landro\", 1400 m). Na začátku údolí zase leží jezero Toblachersee (ital.\"Lago di Dobbiaco\", 1258 m, 0,143 km²).\n\nV masivu leží dvě horské chaty a jedna restaurace. Téměř veškerá infrastruktura je situována kvůli snadné dostupnosti na jih. Na severu proto žádná chata není.\n"}
{"id": "265163", "url": "https://cs.wikipedia.org/wiki?curid=265163", "title": "Soud Hvězdné komory", "text": "Soud Hvězdné komory\n\nSoud Hvězdné komory () byl anglický mimořádný soudní dvůr. Jeho členové byli Lord kancléř a další vysocí královští úředníci. Název je odvozen od \"Camera stellata\", místnosti ve westminsterském královském paláci, kde úředníci zasedali. Zajímavostí je, že soud nebyl vázán common law a tak brzy začal sloužit jako nástroj likvidace odpůrců absolutistických panovníků. Jeho činnost byla dokonce srovnávána s inkvizicí. V roce 1641 byl na nátlak opozice zrušen, zvláště kvůli regulaci tisku. Tak byla v Anglii zrušena cenzura. V roce 1643 však byla cenzura v Anglii opět obnova. Nyní však nebyla již v rukou Hvězdné komory.\n"}
{"id": "265164", "url": "https://cs.wikipedia.org/wiki?curid=265164", "title": "Homaranismus", "text": "Homaranismus\n\nHomaranismus (v esperantu Homaranismo, přibližně „Názor příslušníka lidstva“) je filozofie lidské tolerance a porozumění, vytvořená autorem esperanta L. L. Zamenhofem. Homaranismus je s esperantským hnutím velmi úzce provázán. Původní název byl Hillelismus podle jejího inspirátora.\n\nZamenhof poprvé svou filozofii popsal kolem roku 1900 a publikoval ji nejprve anonymně v brožurce z roku 1906. Později publikoval přepracovanou verzi v roce 1913 pod názvem Deklarace homaranismu (Deklaracio pri homaranismo).\n\nHomaranismus je založen především na učení Hillela staršího, židovského rabína z 1. století př. n. l. Zamenhof také původně svému filozofickému přesvědčení říkal hillelismus.\n\nZamenhof vždy považoval esperanto jen za prostředek zlepšení mezilidských vztahů, zejména překlenutí překážek mezi lidmi různé národnosti a náboženského přesvědčení. Samotná Deklarace ale o esperantu nemluví, mluví pouze o „mezinárodním jazyku“.\n\nFilozofie homaranismu je založena na požadavku jednoty mezi národy a náboženstvími, požadavku, aby žádný národ nebyl ve svém postavení zvýhodněn nebo znevýhodněn oproti jinému, požadavku nadřazenosti celku lidstva celku národa. V posledním, neoficiálním odstavci deklarace (tzv. \"Prireligia artikolo\", tedy Článek o náboženství) jsou popsány principy „neutrálního náboženství“.\n\n\n"}
{"id": "265168", "url": "https://cs.wikipedia.org/wiki?curid=265168", "title": "Vitráž", "text": "Vitráž\n\nVitraj (z franc. \"vitrail\" stejného významu) nebo nepřesné (hovorové), ale mnohem běžnější vitráž (fr. psané \"vitrage\" znamená zasklení, prosklená plocha) je výtvarně pojednaná skleněná mozaiková výplň skládaná do olova z obvykle barevných, často i malovaných malých skel. Používá se jako dekorativní alternativa skleněných tabulí, např. v kostelních oknech. V přeneseném slova smyslu jde také o název techniky, která se používá k jejich výrobě.\n\nBarevné mozaikové výplně oken se objevují již od antiky. Největší rozvoj klasické vitráže však souvisí zejména se stavbou středověkých katedrál. Tehdejší technologie neumožňovala výrobu velkých skleněných tabulí, rozměrné otvory bylo nutné vyplňovat tabulemi ze spojovaných skel. Rozvoj však nebyl jen vynucen technickou nevyspělostí, velký význam vitráží je vidět např. u středověkého ideologa katedrální architektury, opata Sugera, který přikládal světlu a barvě z velkých oken mimořádný teologický a liturgický význam. Spojování barevných skel se vyprofilovalo jako samostatné umělecké řemeslo. \n\nJestliže se dříve technika vitráže používala převážně pro chrámy, kláštery a kostely, v pozdější době pronikla i do světských prostor a domácností – zdobí se jí okna a dveře nebo jejich části. Práce s menšími díly a rozvoj jemnějších, přesnějších technik vedlo mj. k výrobě různých dekorativních předmětů a šperků.\n\nU klasické vitráže se jednotlivé díly řežou z různých druhů skel podle výtvarného návrhu (kartónu) a sesazují do olověných pásků s průřezem ve tvaru písmene H, které se ve spojích pájí cínem. U novějších vitráží se kvůli trvanlivosti povrch olověných pásků cínuje, případně se používá profilů z mědi, mosazi nebo zinku. Osazované otvory musí být přizpůsobeny větší tloušťce a váze vitráží.\n\nTechnika Tiffany není vitráž v pravém slova smyslu, i když výsledek je podobný. \n\nPoprvé s tímto způsobem výroby přišel Louis Comfort Tiffany. Místo olověného profilu se používá měděná fólie – páska různých šířek, z jedné strany je opatřena silným lepidlem (páska může být pod lepidlem i barvená, černá nebo postříbřená). Spojování jednotlivých opáskovaných dílků se provádí pomocí cínu. Je možné použít i menší kousky skla, výsledný předmět má jemnější – tenčí spoje. Barevná skla musí být pro tuto techniku přesně zabroušená (speciální bruskou na sklo s hlavou s diamantovým prachem). Skla mohou být čirá, opálová, poloopálová, nebo s různým povrchem.\n\nPomocí techniky Tiffany lze vytvořit i prostorové objekty (např. lampy nebo menší závěsné předměty).\n\nNa povrchu běžného skla lze různým způsobem aplikovat imitaci, která zdánlivě vytvoří efekt klasické vitráže. Nepravá (falešná) vitráž se vytvoří pouze pomocí barev na sklo a nalepovací olověné kontury nebo kontury z barvy. Základní princip vitráže (skládání jednotlivých kousků skla) se zde tedy neuplatňuje.\n\n"}
{"id": "265169", "url": "https://cs.wikipedia.org/wiki?curid=265169", "title": "Velký Rozsutec", "text": "Velký Rozsutec\n\nVelký Rozsutec je nejvýraznější hora nacházející se v kriváňské části Malé Fatry na Slovensku. Charakteristické jsou vápencové stěny a bradla, tvořící vrcholovou pyramidu. Je považován za jednu z nejkrásnějších hor na Slovensku. Velký Rozsutec se stal symbolem pohoří a nachází se také v logu Národního parku Malá Fatra. V minulosti se tradovalo, že v okolí vrcholu se nachází zlato; vypráví se i legendy o ukrytém Jánošíkově pokladu.\nJe to charakteristický rozervaný skalnatý vrch v severní části hlavního hřebene Krivánské Malé Fatry.\nTypický dolomitový reliéf se skládá z nejrozmanitějších skalních forem. Na jeho úpatí vznikají sutinové kužely. Rozsutec svou formou a výškou dominuje celému okolí, zejména jeho 160 metrů vysoká západní stěna. Vrch vznikl nasunutím Chočského příkrovu na měkčí vrstvy krížňanského příkrovu. Erozí vznikl dnešní vrchol a skalní města v jeho okolí, která jsou největší svého druhu na Slovensku.\n\nVrchol leží zcela na východě pohoří, jihozápadně nad obcí Zázrivá, časť Biela (720 m, okres Žilina) a asi 6 km severozápadně od lyžařského střediska Lučivná (501 m). Nejimpozantnější je pohled na Rozsutec z obce Štefanová (625 m) ležící 3 km západně, odkud jsou také nejčastěji vedeny výstupy na vrchol.\n\n\n\"Délka:\" Štefanová – Velký Rozsutec (2,5 hod.)\n\n\"Délka:\" Štefanová – Medzirozsutce (2 a 1/4 hod.) – Velký Rozsutec (1 a 1/4 hod.) – Medziholie (1 hod.) – Štefanová (1 a 1/4 hod.)\n\"Délka:\" Poludňový grúň – Stoh – Velký Rozsutec (3 hod.)\n\nCelá oblast kolem vrcholu Velký Rozsutec patří do Národního parku Malá Fatra, kde ta nejcennější území jsou chráněná jako Národní přírodní rezervace Rozsutec (založena 1967, výměra 842 ha), chránící geologické výtvory a vápencové útvary spolu s vápnomilnou florou. Oblast vyniká svérázností a bohatstvím rostlinstva a patří tak k nejbohatším botanickým lokalitám na Slovensku. Lze se zde setkat s mnoha endemickými druhy rostlin. Fauna je typická horská (svišť, kamzík, rys ostrovid). Platí zde nejvyšší, 5. stupeň ochrany. Je proto nutné dodržovat pravidla rezervace při pohybu na tomto území.\n\n\n"}
{"id": "265171", "url": "https://cs.wikipedia.org/wiki?curid=265171", "title": "Názvosloví organických sloučenin", "text": "Názvosloví organických sloučenin\n\nVeškeré názvosloví organických látek vychází z názvosloví alkanů. Základ názvu je vždy tvořen jménem hlavního řetězce (uhlovodíkového skeletu). O přítomnosti postranních řetězců nebo funkčních skupin vypovídají předpony, popřípadě přípona. Přitom platí, že skupina z názvoslovného hlediska nejvýznamnější je v příponě (existuje-li pro ni vůbec nějaká). Ostatní skupiny jsou v předponě, řadí se dle abecedního pořadí. Každému označení dané skupiny předchází její lokant, tj. číslo uhlíku základního skeletu, na který se daná skupina váže. Uhlík nesoucí jakoukoliv skupinu z názvoslovného hlediska významnější, než je dvojná vazba, má vždy číslo 1. Významnost jednotlivých skupin (či výstavbových prvků) udává následující tabulka.\n\nZa alkyl- se při tvorbě názvu dosazuje konkrétní uhlovodíkový zbytek (např. methyl-), za halogen- pak halogenový atom (chlor-). Pokud je v tabulce uvedeno více předpon či přípon pro jednu funkční skupinu, pak druhá z nich platí pro případ, kdy uhlík této funkční skupiny nelza zahrnout do hlavního řetězce. Např. kyselina benzoová je systematickým názvem kyselina benzenkarboxylová (koncovka -karboxylová), zatímco kyselina octová je systematicky kyselina ethanová (koncovka -ová).\n\n"}
{"id": "265176", "url": "https://cs.wikipedia.org/wiki?curid=265176", "title": "Kendó", "text": "Kendó\n\nKendó (: 剣道 , : Kendō, cesta meče), je japonské umění boje s mečem. Kendó vzniklo syntézou z několika starých škol boje s mečem kendžucu postupně během konce 19. a začátku 20. století.\n\nCvičení kendó se dělí do dvou oblastí – šinaj kendó, tedy plnokontaktní cvičení s cvičným mečem šinajem a ochrannou výstrojí bógu, a kendó kata, tedy nácvik boje pomocí předem daných sestav pohybů za použití pravých nebo dřevěných mečů. V kendó se také pořádají zápasy, jap. \"šiai\".\n\nCílem kendó je formovaní lidského charakteru prostřednictvím aplikace principů katana (japonského meče)\n\nModerní kendó vznikalo koncem 19. a začátkem 20. století syntézou a standardizací z několika starých škol. Dnešní kendó používá dvou výcvikových metod - cvičení kata, za použití dřevěných mečů bokkenů nebo pravých mečů, tak i kontaktní cvičení (šinaj kendó) s bambusovým šinajem a ochrannou výstrojí. Obě tyto metody mají své kořeny ve starých školách (kendžucu), ze kterých kendó vychází.\n\nDnešní kendó obsahuje spoustu technik seků a bodů, postojů, různé druhy práce nohou a různé útočné techniky a obranné protitechniky a další věci. Pracuje se vzdáleností, načasováním a se spoustou dalších konceptů a metod, které si praktikanti kendó postupně osvojují a pomocí různých druhů cvičení je dále zlepšují a zdokonalují. Osnova výcviku je komplexní a adept se v ní postupně posouvá od základních prvků k pokročilejším, trénink těla je provázán s mentálním tréninkem.\n\nKendó je nejen bojové umění, je to též součást tradiční kultury s historickými kořeny. Součástí výcviku jsou tedy i prvky ohledně morálky, filosofie a etikety.\n\nCílem dnešního kendó je především výchova člověka a cvičení jeho těla i mysli. Trénink kendó je dlouhodobý a trvá celý život. Kendó harmonicky rozvíjí člověka jak po fyzické tak především po mentální stránce v duchu filosofie budó (武道). Staré japonské přísloví praví: “Chceš-li býti dobrým šermířem, musíš být dobrým člověkem.“ V tomto moudru je obsažen samotný důvod, proč v dnešní době, kdy k používání mečů není žádný praktický důvod, cvičíme kendó.\n\n Obvyklý trénink obsahuje kendó kata a plnokontaktní cvičení šinaj kendó.\n\nŠinaj kendó, tedy cvičení se šinajem a s pomocí ochranné výstroje zabírá ve výcviku většinu času. Obsahuje především:\n• cvičení postojů, práci nohou/přesunů, suburi (nekontaktní nacvičování seků bez reálného soupeře), nácvik základních seků a bodů - souhrnně nazýváno kihon\n• různé tréninkové plnokontaktní drily jako sekvence útoků a technik (kirikaeši, učikomigeiko, kakarigeiko a další)\n• cvičení útočných technik a obranných protitechnik (šikake-waza a ódži-waza)\n• volný cvičný zápas (džigeiko)\n• šiai (turnaje, soutěže)\n• další prvky a různá speciální cvičení\n\nKendó kata obnáší cvičení bojových sestav, tedy souboje dvojice kendistů podle daného scénáře, bez použití chráničů s dřevěnými meči bokutó nebo někdy též pravými kovovými meči.\n\nJeho počátky sahají do 12. století, kdy v Japonsku vznikla kasta bojovníků – samurajů. Umění boje s mečem pro samuraje bylo privilegiem, ctností i podmínkou k přežití. Boj s mečem se nazýval kendžucu (doslova „umění meče“). Škol kendžucu - Rjúha (流派) - bylo několik set, mnohé se zachovaly do dnešní doby a stále pokračují ve výcviku. Hlavní metodou výuky těchto škol byly kata (形), tedy simulované souboje, ať již v podobě pro jednoho člověka proti imaginárním soupeřům, nebo spíše častěji pro dva praktikanty bojující spolu proti sobě (v této formě se cvičí i kata v kendó).\n\nSamurajové cvičili umění meče od raného dětství po celý svůj život, u tehdejších mistrů se snažili dosáhnout dokonalosti své techniky. Samurajové cvičili pomocí dřevěných nebo skutečných mečů, ale při cvičení s partnerem byl takový trénink nebezpečný a umožňoval vedení seku, nebo bodu pouze bezkontaktně nebo jen s lehkým kontaktem. Od zhruba 18. století, kdy po skončení období válek, panovalo období relativního míru a ubylo soubojů na meče. Někteří mistři té doby se domnívali, že samotné cvičení kata již nestačí a výcvik začíná ztrácet na realismu. Zavedli proto nový prvek do výcviku - ochrannou výstroj bógu (防具) a bambusový meč šinai (竹刀). Takto bylo možné provádět výcvik a simulovat souboj se skutečnými zbraněmi bez rizika zranění - umožnili a zavedli tak plnokontaktní trénink a volný \"sparring\". Tento styl výcviku doplnil cvičení kata a postupně se rozšířil a do svých osnov jej postupně přijalo velké množství Rjúha. V polovině 19. století se zdokonalila výzbroj a výstroj do současné podoby.\n\nPo svržení šógunátu a přechodu na moderní společnost dochází k úpadku a poklesu zájmu o staré školy. Vznikla potřeba vytvořit nové standardní bojové umění meče, které by se vyučovalo na základních a středních školách (a potažmo i v celé veřejnosti) a přispívalo tak k fyzickému i duševním rozvoji dětí i dospělých. Komise mistrů ze starých škol tak sjednotila různé styly a školy a v letech 1910 – 1912 vytvořila standardizované bojové umění kendó, které se ve společnosti brzy stalo velmi populární. Veřejnost a později i celý svět tak mohl čerpat z duchovního odkazu dávných samurajů.\n\nPo druhé světové válce bylo poražené Japonsko pod správou spojenců, kteří zakázali cvičit bojová umění, neboť ta byla militaristickým režimem využívána k podněcování nacionalismu. Kendó tak bylo zakázáno provozovat. Místo něj byla na čas zavedena „sportifikovaná“ a v očích spojenecké administrativy „politicky přijatelná“ verze šinaj-kjógi, což byl jakýsi mix kendó a evropského sportovního šermu. V roce 1952 však byla ustanovena Celojaponská federace kendó (Zen Nihon Kendó Remnei) a kendó bylo obnoveno. Spojence se podařilo přesvědčit, že kendó již není hrozbou pro společnost a naopak může být pro ni přínosem. Kendó bylo znovu zavedeno do škol a stalo se v Japonsku nejrozšířenějším bojovým uměním (spolu s džúdó a sumó).\n\nV České republice se kendó cvičí od roku 1986.\n\nV kendó se používá především cvičný bambusový meč šinai, který je složený ze 4 lamel pospojovaných koženými součástkami. Spolu se šinajem se používá ochranná výstroj bógu - sestává z přilby \"men\", rukavic \"kote\", chrániče trupu \"dó\" a chrániče boků \"tare\". Na cvičení kata se používá též dřevěný meč \"bokken\" (bokutó) nebo skutečný kovový meč (obvykle s tupým ostřím - habiki). Kendisté jsou oblečení v kabátku keiko-gi a širokých kalhotách hakama nejčastěji tmavomodré barvy (indigo), někdy též bílé nebo černé.\n\nZápas v kendó se nazývá šiai nebo také jigeiko. Šiai probíhá v zápasišti šiai-džó, což je vymezený čtverec (může být i obdélník) o hraně 9 – 11 metrů s vyznačeným středem a hranami. Bojovníci se snaží seknutím nebo bodnutím správnou formou zasáhnout soupeře a získat tak bod - \"ippon\". Vítězí ten, kterému se podaří získat dva \"ippony\", nebo po vypršení časového limitu vede o jeden \"ippon\" („1:0“).\n\nZápas řídí tři rozhodčí, hlavní \"šúšin\" a dva \"fukušinové\". Rozhodčí především dohlíží na správný průběh a dodržování pravidel, udělují napomenutí a uznávají platné zásahy a udělují \"ippony\". Rozhodčí spolu komunikují pomocí signálů praporky (šimpan-ki, červený a bílý). Aby byl zásah v kendó uznán jako platný, musí být proveden na platné zásahové místo –\n\n\nPouhý zásah však nestačí. Aby byl platný (júkó-datocu), musí být proveden dostatečnou silou, doprovázen kiai (nasazením, bojovým duchem), správným postojem (stabilním, pevným viz ki-ken-tai-iči), použitím poslední třetiny čepele šinaje (monouči) s korektní orientací ostří a zanšinem, což je stav ostražitosti, především v okamžiku bezprostředně po provedeném zásahu, kontrolování soupeře i po zásahu. Platný zásah musí uznat nejméně dva ze tří rozhodčích. Rozhodčí zde mají roli učitelů, uznáváním dobrých zásahů a neuznáváním těch špatných kendisty vychovávají ke korektnímu přístupu ke kendó a k dobré technice.\n\nExistuje několik formátů turnajů, pořádají se turnaje otevřené, někdy též v oddělených kategoriích pro různé věkové skupiny, stupně, oddělené kategorie pro muže a ženy. Jsou i turnaje pro družstva (dantai šiai).\n\nJe důležité říci, že zápasy a turnaje jsou nástrojem výcviku v kendó, ne jeho cílem, a počty vyhraných zápasů nejsou pravým měřítkem úspěšnosti v kendó. Mají svou důležitou funkci jako součást studijního procesu spolu s dalšími formami cvičení kendó.\n\nZačátkem dvacátého století se v kendó začaly používat stupně. Označují jak technickou, tak i duševní vyspělost v kendó. Rozlišujeme učňovské stupně kjú - 級 a na ně navazující mistrovské stupně dan - 段. Tyto stupně nejsou nijak viditelně označené, jako je tomu např. u barevných pásků v džudó.\n\nPostup je od šestého do prvního kjú a následně od prvního do osmého danu.\n\nZkoušky na kjú se obvykle skládají z předvedení základních prvků jako jsou postoje, práce nohou a seky. Na vyšší kjú též útočné a obranné techniky, šiai (zápas) a kendó kata. To vše hodnotí příslušná komise, složená podle pravidel ze zkušebních komisařů.\n\nZkoušky na dan se řídí pravidly Mezinárodní federace Kendó. Udělují se stupně od prvního do osmého danu. Obvykle trvá 2 až 5 let cvičení před dosažením prvního danu. Zkoušky na dan se sestávají ze zápasu a kendó kata před zkouškovou komisí. U nižších stupňů též z písemného testu a u vyšších se píše esej na dané téma.\n\nNavzdory obecnému přesvědčení první dan neznamená žádnou \"mistrovskou úroveň\", jde spíše o něco jako přijatelné zvládnutí vstupní úrovně, \"oficiálního začátečníka.\" Instruktor vedoucí své žáky by měl mít nejméně alespoň 3. dan, ale opravdová učitelská úroveň je obvykle brána od 6. danu výše.\n\nKromě stupňů kjú a dan se používají též tituly šógó - 称号 pro učitele (instruktorské stupně). I na ně se skládají náročné zkoušky. Tyto tituly jsou\n\n\nPřed zkouškou na renši je třeba získat minimálně 6. dan.\n\nNihon (Nippon) kendó kata - 日本剣道形 je cvičení ve dvojicích, kde každý pohyb je předem daný. Kata je původní starý způsob cvičení boje s mečem, tradice tohoto druhu cvičení v Japonsku předcházela kontaktnímu cvičení s tréninkovými zbraněmi a ochrannou výstrojí. Je to simulovaný souboj, ve kterém jeden útočí - učidači (打太刀), majíce roli učitele, a druhý se brání pomocí techniky a vítězí - šidači (仕太刀), majíce roli žáka. Kata se cvičí za použití dřevěných mečů bokutó (木刀) případně s pravými kovovými meči obvykle s tupým ostřím (habiki 刃引). Tato kata vznikla začátkem 20. století a mají kořeny ve starých školách (kórjú).\n\nKata doplňuje cvičení se šinajem, kde je použití v některých případech odlišné než u skutečného meče. Pomocí katy bychom si měli uvědomit samotné základní principy boje s mečem a implementovat je do cvičení se šinajem. Mohli bychom také říct, že kata propojují šinaj kendó s technikou skutečného meče.\n\nV kendó je 7 kat s technikami boje s dlouhými meči (tači no kata) a 3 katy s dlouhým mečem proti krátkému meči (kodači no kata).\n\nOd roku 2002 existuje nová sada kat, která se nazývá Bokutó ni joru kendó kihon waza keikó hó (木刀による剣道基本技稽古法 - aplikace základních technik kendó s bokutó), obsahuje 9 sestav se základními a vícenásobnými útoky a s útočnými a obrannými technikami. Tyto techniky jsou snadno přenositelné do cvičení se šinajem a s bógu a zpět i pro úplného začátečníka.\n\nKendó začíná a končí rei. Rei znamená pozdrav, v širším významu respekt a úcta (reisecu). V kendó se dodržuje jistá etiketa. Tato pravidla chování se snažíme dodržovat. Respektujeme svého učitele, ostatní při cvičení v dódžó a svého soupeře při zápase. Reisecu (slušnost, respekt, úcta) by mělo být aplikováno i v běžném životě mimo dódžó.\n\nSoučástí etikety v kendó jsou korektní vztahy mezi staršími v dódžó (senpai 先輩 ) a mladšími (kóhai 後輩) - senpaiové by měli jít příkladem svým kóhaiům, kteří by zase měli respektovat jejich vedení - a také respekt vůči učiteli (sensei 先生).\n\nKiai v širším slova smyslu znamená sjednocená energie, nebo také může označovat \"ki\" (energii) dvou bojovníků ve vzájemném střetu. Kiai také znamená výkřik, jako projev bojového ducha (odvahy, nasazení, odhodlání) v kendó. Pomocí kiai se snažíme zkoncentrovat a zmobilizovat veškerou vnitřní energii při zápase a prostřednictvím kiai generujeme sílu k útoku, aby byl maximálně efektivní.\nBojovník se nesmí nechat dostat pod vliv soupeřova kiai (nechat se zastrašit, vyvést z mentální rovnováhy). Pokud bude vaše kiai silné, bude mnohem snazší překonat soupeře a zasáhnout jej. Nejde o pouhé pokřikování na soupeře, výkřik je pouze vnější projev kiai. Je třeba zharmonizovat vaši sílu a mysl do úplného souzvuku.\n\nDýchání a jeho kontrola a provázání s prováděnými akcemi je další důležité téma. V kendó je důležité je dýchání do břicha, bránicí (tzv. kokjú tanden).\n\nSoupeři v základním postoji mají meče před sebou ve vertikální ose. Tento postoj se nazývá čúdan-no-kamae, 中段の構 střední postoj. Při zápase se bojovník snaží získat pro sebe střed (kontrolu nad středovou linií v určitý moment) pomocí pohybu šinajem nebo tělem. Ten, který nad svým soupeřem získá střed (obecně převahu v postoji, ve střehu), je na půl cesty k úspěšnému zásahu (získá příležitost k zásahu) – kdo střed prohraje, může prohrát celý souboj. Stejný princip platí i pro jiná kamae (postoje).\n\nSeme (攻め) je tlak na soupeře, fyzický pomocí pohybu šinajem a/nebo tělem, kterým se snažíme soupeře rozhodit ze středu a dostat jej do pro nás výhodné pozice k zásahu (vytvoření si suki, otevření). Seme je ale hlavně tlak psychický, vytvoření napětí, zastrašení, se snahou přinutit soupeře k nějakému pohybu nebo akci. K získání zásahu je seme klíčový prvek - pomocí seme získáme převahu nad soupeřovým fyzickým i mentálním střehem můžeme získat suki - otevření a příležitost k zásahu. Vlastní seknutí a zasáhnutí soupeře je pouze důsledkem souboje, který se odehraje před tím.\n\nMušin (無心) znamená mít \"prázdnou mysl\" (oproštěnou od emocí, nesoustředěnou na výhru a prohru). Fudóšin (不動心) je nehybná mysl, nepohnutelná strachem, pochybnostmi nebo překvapením.\n\nDoslova znamená energie, meč a tělo v harmonii v jednom okamžiku. Při útoku je potřeba použít všechny prvky – \"ki\" (energii, kiai, nasazení), meč (seknutí nebo bodnutí) a tělo (výpad, práce nohou a rukou a zbytku těla). Aby byl útok efektivní, musí být vše v zkoordinováno v harmonii, nic nesmí zaostávat nebo chybět. Ki-ken-tai-iči také znamená spojení těla, mysli a zbraně v jeden celek, tak aby se meč stal částí těla a mysl byla v harmonii s tělem.\n\nMa-ai v kendó znamená vzdálenost mezi soupeři. Základní vzdálenost se nazývá issoku-ittó-no-maai (一速一刀の間合い). V této vzdálenosti jsme na hranici útoku a obrany – dokážeme krokem vpřed zasáhnout soupeře a krokem vzad uniknout jeho útoku. Odhad správné vzdálenosti je v zápase kendó klíčový prvek. Je důležité být daleko od soupeře, ale zároveň si jej udržovat blízko. Budete-li mít špatnou ma-ai, nedokážete správně zasáhnout ani uniknout soupeřovu útoku. Je třeba odhadovat i soupeřovo ma-ai. Kromě issoku-ittó-no-maai existuje též dlouhá vzdálenost tó-ma-ai (tóma 遠間) a krátká čika-ma-ai (čikama 近間) a pozice těsného kontaktu cubazeriai (鍔迫り合い).\n\nMa-ai též obsahuje načasovaní - to je velmi důležitý prvek při zápase kendó. Vyčkejme na vhodný okamžik provedení útočné nebo obranné akce, proveďme ji v okamžiku kdy bude mít smysl a bude nejefektivnější. Pokud chceme zaútočit, neútočme bezhlavě, hledejme otevření, odkrytí, nebo si jej sami vytvořme. Viz \"Micu no sen\" níže. Každý střet a akce musí mít svou logiku a návaznost (riai).\n\nToto by se asi dalo vyložit jako „tři výhodné pozice k akci“. Nazvěme to tři úrovně načasování (iniciativy).\n\n• \"Sen sen no sen\" (先々の先) – zasáhněme soupeře ve chvíli, kdy on sám se rozhodne zaútočit. Jde v podstatě o převzetí iniciativy, o zasáhnutí soupeře kdy se odhodlá k akci a ještě předtím, než má šanci ji provést. Technikou typickou pro sen sen no sen je debana waza. Též nazýváno „\"kakari no sen\".“\n\n• \"Sen no sen\" (先の先) nebo též \"sen\" (先) – zasáhněme soupeře ve chvíli, kdy jeho útok již započal a právě probíhá. Technika typická pro toto načasování je nuki waza (vyhnutí se probíhajícímu útoku současně s vlastním protiútokem).\n\n• \"Go no sen\" (後の先) – odražme soupeřův útok a proveďme svůj vlastní protiútok. Jinými slovy zasáhněme soupeře ve chvíli, kdy jeho útok vrcholí a končí. Technika typická pro toto „\"sen\"“ je kaeši-waza (odražení a protisek). Též nazýváno „\"tai no sen\"“.\n\nVšechny tři „\"sen\"“ obnášejí vlastní aktivitu a tlak na soupeře (seme, viz níže). Budeme-li jen pasivně vyčkávat na to, co soupeř dělá a pak s tím budeme chtít něco dělat, tak to dost pravděpodobně vyústí v to, že žádnou techniku nestihneme provést efektivně a budeme zasaženi. Efektivní přístup je soupeře vmanipulovat do žádoucího stavu, například použít seme v určitém směru, nebo jej k útoku vylákat (sasou).\n\nSansacu hó jsou tři pravidla, sekvence tří „zabití“:\n\n• Ken o korosu – „zabij“, poraž soupeřův meč - tedy jeho fyzické kamae (postoj) a jeho schopnost použít jej k akci. Odstraň soupeřův meč „z cesty“ k vlastnímu zásahu.\n\n• Waza o korosu – „zabij“ (poraž) soupeřovu techniku – rozruš soupeřovu techniku (třeba ještě předtím, než je fyzicky zahájena), vstup do ní, odraž jí a využij soupeřova momentálního zaneprázdnění k vlastnímu zásahu. Toto obnáší i techniky protiútoků (ódži waza).\n\n• Ki o korosu – „zabij“ (poraž) soupeřovu ki , jeho ducha (mysl). Vystraš soupeře, zaskoč jej, kontroluj jeho ducha. Tato okamžitá mentální převaha vyřadí jeho schopnost bránit se tvému útoku. Poraž soupeřovu mysl (vůli) svou vlastní, poraž soupeře ještě předtím než jej zasáhneš. Řečeno jinak - vyhraj a pak zasáhni.\n\n• Strach – tvoje silná ki, nebo též nasazení, silný bojový duch vyvolá v soupeři strach a sníží jeho schopnost bojovat a klást odpor.\n\n• Pochybnosti – pochybnosti způsobí v soupeři úzkost a ztrátu důvěry ve vlastní schopnosti a možnost úspěšného konce boje.\n\n• Překvapení – provedením akce, kterou soupeř nečeká, nebo jiné akce, než soupeř očekává jej překvapíme, zaskočíme.\n\n• Zmatek – v soupeři vyvolaná ztráta spojení s probíhající návazností akcí (změnou rytmu, taktiky apod.). Vyvedení z mentální rovnováhy.\n\nStát se silným v kendó (a nejen v kendó) obnáší získat sílu porazit právě tyto 4 nemoci, případně též umět tyto nemoci využít u soupeře.\n\nToto přísloví nám říká co je v kendó důležité: napřed oči, pak nohy, pak odvaha a nakonec síla.\n\nMecuke je pohled a také oční kontakt – v kendó se díváme soupeři do očí ale sledujeme jej celého a také sledujeme okolí zápasu. Cílem je vidět soupeře jako celek, ale zároveň vnímat i detaily, tak jako bychom sledovali vzdálenou horu, ale zároveň vnímali i jednotlivé stromy, co na ní rostou. V hlubším smyslu znamená mecuke sledovat skrz jeho oči i vnitřek soupeře, jeho mysl a odhalit tak jeho záměry.\n\nZanšin je stav ostražité mysli. V kendó je důležitá maximální koncentrace, která nesmí polevit, neboť takové situace by mohl soupeř využít. V kendó se pojem zanšin používá pro situaci těsně po provedeném výpadu, kdy bojovník musí zůstat ostražitý a být připraven útok opakovat, nebo se bránit soupeřovu protiútoku. Cílem je kontrola soupeře a situace.\n\nJe plně na vás, jakou při zápase kendó zvolíte strategii. Je však důležité nějakou mít, nevrhat se do útoků bezhlavě „padni kam padni“. Čtěte styl soupeře a hledejte jeho slabiny. Snažte se soupeře zmást, nebo vylákat, nebo dostat do pro vás výhodné situace. Nenechte jej odhalit vaše slabiny a vaše záměry.\n\nKendó je zastřešeno Mezinárodní federací Kendó (FIK, International Kendo Federation), která sdružuje kendó organizace jednotlivých zemí. FIK také od roku 1970 pořádá každé tři roky Mistrovství světa v kendó. Organizace Evropských zemí jsou sdružené v Evropské federací Kendó (EKF, European Kendo Federation), ta pořádá každý rok Mistrovství Evropy s přestávkou v roce konání Mistrovství světa. V České republice kendó zastřešuje Česká federace Kendó .\n\n\n"}
{"id": "265178", "url": "https://cs.wikipedia.org/wiki?curid=265178", "title": "Monology (album)", "text": "Monology (album)\n\nMonology je jméno alba Karla Kryla z roku 1992.\n\n\n"}
{"id": "265185", "url": "https://cs.wikipedia.org/wiki?curid=265185", "title": "Háďátko obecné", "text": "Háďátko obecné\n\nHáďátko obecné (\"Caenorhabditis elegans\") je volně žijící nepatogenní půdní červ z kmene hlístic. Háďátko žije v půdě po celém světě a je významným modelovým organismem, jehož výzkum započal v roce 1974. Tento druh se stal významným nástrojem molekulární a vývojové biologie. Jedná se rovněž o první mnohobuněčný organismus, u něhož byl osekvenován kompletní genom. Rovněž byl poprvé u tohoto druhu prezentován fenomén RNA interference. Tito tvorové také dokázali přežít havárii raketoplánu Columbia.\n\nTento organismus je významný jako modelový také pro robotiku, kybernetiku, bioniku a umělou inteligenci: Dospělec má totiž přesně 302 neuronů, což je dostatečně malý počet, aby tento organismus šlo virtualizovat a syntetizovat v celé jeho funčnosti. I tak je však systém vazeb buněk i v tomto malém organismu velmi komplexní, výzkum bude probíhat ještě dlouho.\n\n"}
{"id": "265204", "url": "https://cs.wikipedia.org/wiki?curid=265204", "title": "Střední znak republiky Československé", "text": "Střední znak republiky Československé\n\nStřední znak republiky Československé byl jedním ze státních symbolů Československé republiky v letech 1920 až 1939. Byl zaveden zákonem Národního shromáždění republiky Československé z 30. března 1920, číslo 252/1920 Sb.\n\nStřední znak byl zaveden, spolu se Malým a Velikým znakem, Zákonem č. 252/1920 Sb. ze dne 30. března 1920. V období První republiky znak používala některá ministerstva, vyšší soudy, četnictvo a policie. Se vznikem Druhé republiky po Mnichovském diktátu se Střední znak stal jediným znakem ČSR, jako výraz autonomního uspořádání státu. Následně jej v roce 1939 nahradil Státní znak Protektorátu Čechy a Morava. Po druhé světové válce se znak, ačkoliv nebyl zrušen, přestal používat.\n\nStřední znak republiky Československé se skládal ze dvou štítů – předního a zadního.\n\nNa předním štítu byl znak Čech: na červeném štítě stříbrný dvouocasý lev ve skoku, hledící vpravo, úst rozžavených, s jazykem vyplazitým, drápy a čelenkou, vše zlaté barvy.\n\nZadní štít byl rozdělen na čtyři pole.\n\nV horním pravém poli byl znak Slovenska: na červeném štítě tři modré vrchy, na prostředním z nichž byl vztyčen stříbrný dvojramenný kříž. V horním levém poli byl znak Podkarpatské Rusi: podélně rozdělený štít, v pravé části modré pole s třemi zlatými břevny; v levé části stříbrné pole se stojícím červeným medvědem hledícím vpravo.\n\nV dolním pravém poli byl znak Moravy: na modrém štítě vpravo hledící, stříbrně a červeně šachovaná orlice s čelenkou. V dolním levém poli byl znak Slezska: na zlatém štítě vlevo hledící černá orlice s čelenkou, červenou zbrojí a stříbrnou pružinou zakončenou jetelovými trojlístky a uprostřed zdobenou křížkem.\n\nOficiální popis Středního znaku podle Zákona č. 252/1920 Sb. ze dne 30. března 1920, kterým se vydávají ustanovení o státní vlajce, státních znacích a státní pečeti.\n\nJak je z oficiálního popisu patrné, bylo znázornění znaku v rozporu se zákonem (!), neboť slezská orlice v tomto znaku hleděla vlevo a nikoliv vpravo.\n\n\n"}
{"id": "265205", "url": "https://cs.wikipedia.org/wiki?curid=265205", "title": "Mikuláš Lucemburský", "text": "Mikuláš Lucemburský\n\nMikuláš Lucemburský (1321/1322, Praha – 30. července 1358, Belluno) – patriarcha akvilejský od roku 1350 do roku 1358.\n\nNarodil se jako nemanželský syn českého krále Jana Lucemburského a neznámé matky. I přes nelegitimní původ se o Mikuláše lucemburská rodina postarala (vyrůstal snad na pražském královském dvoře) a zabezpečila mu církevní kariéru (otec, král Jan mu zajistil dispens – prominutí nemanželského původu). Dne 2. srpna 1342 ho papež Klement VI. na žádost Jana Lucemburského jmenoval členem pražské diecéze (roku 1342 se stal proboštem v Žatci). V roce 1348 je Mikuláš doložen jako děkan v Olomouci a královský kancléř.\n\nKlement VI. stanovil Mikuláše 7. ledna 1349 biskupem z Naumburku jako protikandidáta Johanna von Miltitz, v tomto sporu ovšem Mikuláš vítězem nebyl. Dne 31. října 1350 sdělil Mikuláš obyvatelům města Udine, že je novým akvilejským patriarchou. Na přelomu let 1351/2 nechal nový patriarcha popravit některé šlechtice, kteří údajně měli být zapleteni ve vraždě Mikulášova předchůdce, Bertranda de St. Geniès.\n\nMikuláš byl v úřadu nápomocem lucemburským zájmům, v říjnu 1354 ho v patriarchátu navštívil i jeho polorodý bratr Karel IV. a patriarcha ho doprovázel (z Udine) při jeho císařské korunovační jízdě přes Itálii až do Říma. V roce 1354 Karel IV. propůjčil Mikulášovi ještě titul říšského vikáře Terstu a generálního vikáře Toskánska (1355) a posléze generálního vikáře ve Feltre a Bellunu.\n\nV Bellunu také patriarcha Mikuláš v roce 1358 zemřel, zřejmě přirozenou smrtí. Pohřben je v katedrále Nanebevzetí Panny Marie v Udine.\n"}
{"id": "265206", "url": "https://cs.wikipedia.org/wiki?curid=265206", "title": "Agronomická fakulta Mendelovy univerzity v Brně", "text": "Agronomická fakulta Mendelovy univerzity v Brně\n\nAgronomická fakulta (AF) Mendelovy univerzity v Brně (MENDELU) je fakulta zaměřená na fytotechniku, zootechniku, zemědělství, odpadové hospodářství a ekologii. Založena byla v roce 1919 a sídlí v budovách A, C, F, J, N, M, R a X. Děkanem je doc. Ing. Pavel Ryant, Ph.D. Každý rok se pod záštitou fakulty koná konference MendelNet nebo konference o jakosti potravin a potravinových surovin, Ingrovy dny.\n\nAgronomická fakulta patří spolu s Lesnickou a dřevařskou fakultou k nejstarším součástem Mendelovy univerzity v Brně. Je přímou pokračovatelkou hospodářského odboru ustanoveného při vzniku této vysoké školy. Na Agronomické fakultě postupně vznikají studijní obory a specializace. Obory fytotechnický a zootechnický přetrvávají do současnosti, obory zahradnický a sadovnicko-krajinářský byly vyčleněny a staly se součástí samostatné Zahradnické fakulty, obor meliorační zanikl. Na Agronomické fakultě byly zavedeny specializace plemenářská a krmivářská. Dlouholetou tradici má specializace rybářská, která jako jediná z původních specializací doposud existuje.\n\nV souvislosti se změnami ve společnosti i v zemědělství a potravinářství rozšířila Agronomická fakulta nabídku svých studijních oborů, které připraví absolventy pro jejich dobré uplatnění v praxi.\n\nV rámci přiblížení se standardům zahraničních univerzit probíhá studium na Agronomické fakultě Evropského kreditního systému. Nový kreditní systém umožňuje rozsáhlejší výběr volitelných předmětů hlavně ve vyšších ročnících a tedy zvýšený podíl studentů na utváření vlastního osobního odborného profilu, včetně širokých možností na mezinárodní mobilitu studentů.\n\n\"Bakalářské studijní obory\": Agroekologie, Odpadové hospodářství, Technologie potravin, Fytotechnika, Biotechnologie rostlin, Všeobecné zemědělství, Zootechnika, Rostlinolékařství, Pozemkové úpravy, Provoz techniky, Agrobyznys.\n\n\"Navazující magisterské studijní obory:\" Technologie a management odpadů, Technologie potravin, Jakost a zdravotní nezávadnost potravin, Ekotrofologie, Fytotechnika, Genetika a šlechtění rostlin, Biotechnologie rostlin, Zemědělské inženýrství, Zootechnika, Chov koní a agroturistika, Krmivářství, Rybářství a hydrobiologie, Živočišné biotechnologie, Agroekologie, Rozvoj venkova, Automobilová doprava, Management techniky, Agrobyznys.\n\n\"Doktorské studijní programy\": Zemědělská chemie, Agricultural Chemistry, Anatomie a fyziologie rostlin, Aplikovaná a krajinná ekologie, Molekulární biologie a genetika živočichů, Obecná produkce rostlinná, Obecná zootechnika, Rostlinolékařství, Speciální produkce rostlinná, Speciální zootechnika, Technika a mechanizace zemědělství, Technologie odpadů, Chemie a technologie potravin\n\nAreál Mendelovy univerzity, Černá Pole, Brno-sever. \n\nTradiční listopadová Konference MendelNet je určena především pro studenty doktorského studia. Hlavním cílem konference je umožnit studentům vystoupit s příspěvkem, který studenti samostatně zpracovali a na jehož výzkumné realizaci se aktivně podíleli. Velkým přínosem pro budoucí práci jsou diskuze mezi účastníky konference a prezentujícími studenty. Příspěvky zpracované na konferenci MendelNet Agro jsou dobrým základem pro budoucí publikaci ve vědeckém časopise. Uvedená akce si během několika málo let získala významné místo, s aktivní účastí 80 – 100 studentů, především doktorandů.\n\nMezi činnosti fakulty se řadí:\n\n"}
{"id": "265208", "url": "https://cs.wikipedia.org/wiki?curid=265208", "title": "Malý znak republiky Československé", "text": "Malý znak republiky Československé\n\nMalý znak republiky Československé byl jedním ze státních symbolů Československa v letech 1920–1938 a 1945–1960. Byl zaveden zákonem Národního shromáždění republiky Československé z 30. března 1920, číslo 252/1920 Sb.\n\nMalý znak byl přijat, spolu se Středním a Velikým znakem, Zákonem č. 252/1920 Sb. ze dne 30. března 1920. Malý znak byl v období První republiky (\"1920–1938\") nejčastěji používaný, jelikož plně vystihoval jednotný charakter státu.\nZnovu se používal po osvobození Československa roku 1945. I přesto, že Ústava 9. května z roku 1948 stanovila, že státní znak a vlajku upravuje zákon (§169), používal se Malý znak dále, jelikož žádný takový zákon v tomto znění nebyl vydán. Malý znak se tedy používal až do roku 1960, kdy byl dne 17. listopadu 1960 přijat nový státní znak, Státní znak Československé socialistické republiky.\n\nMalý státní znak republiky Československé tvořil červený štít se stříbrným dvouocasým lvem, na jehož prsou byl srdeční štítek zobrazující znak Slovenska – dvojramenný kříž vyrůstající z modrého trojvrší na červeném štítu.\n\nOficiální popis státního znaku dle zákona č. 252/1920 Sb. § 4:\n\n\n"}
{"id": "265210", "url": "https://cs.wikipedia.org/wiki?curid=265210", "title": "Děkanát Třebíč", "text": "Děkanát Třebíč\n\nDěkanát Třebíč nebo děkanství třebíčské je územní část brněnské diecéze. V současné době zahrnuje 32 římskokatolických farností.\nFunkcí děkana je od roku 2006 pověřen P. Jiří Dobeš, farář farnosti Třebíč-město, který ve funkci nahradil P. Ervína Jansu, bývalého faráře farnosti Třebíč-Jejkov.\n\nDěkanství v Třebíči mělo být snad již kolem roku 1440, nicméně později bylo opuštěno, protože kolem třicátých let 16. století v Třebíči nepůsobil žádný katolický kněz, v roce 1607 bylo Smilem Osovským povoleno kostelu sv. Martina řídit se augšpurskou konfesí a právo pochovávat na třebíčský hřbitov. Od roku 1622 třebíčští katolíci navštěvovali katolické mše v Rudíkově. V době kolem roku 1630 byl umístěn katolický kněz i do kostela sv. Martina v Třebíči, později došlo k rozšíření jeho působnosti.\n\nSídlem děkanství se Třebíč stala v roce 1671. K děkanátu byly přiděleny farnosti: Třebičská, Vladislavská, Kamenická, Rudíkovská, Náměšťská, Heraltická, Opatovská, Stařecká, Čáslavická, Roketnická, Valečská a Dalešická; v roce 1778 patřily sem farnosti: Třebíčská, Stařecká, Roketnická, Opatovská a Heraltická a 2 lokální kaplanství : Vladislavské a Čáslavické. Roku 1786 byla vyloučena farnost Opatovská, roku 1788 farnosti Stařecká, Roketnická, lokální kaplanství Čáslavické a farnost Heraltická, za to přivtěleny nově zřízené farnosti, u Kapucínů v Třebíči, v Červené Lhotě, farnost Přibyslavická, kurácie v zámku a lokální kaplanství: Benetické, Trnavské a Střížovské.\n\n"}
{"id": "265212", "url": "https://cs.wikipedia.org/wiki?curid=265212", "title": "Ascites", "text": "Ascites\n\nAscites, též hydroperitoneum, zřídka vodnatelnost břišní, je stav, při kterém se v břišní dutině hromadí tekutina. Může se jednat o zánětlivý (exudát) či nezánětlivý výpotek (transudát), který se postupně hromadí v břišní dutině a je-li tekutiny větší množství, způsobuje zvětšení dolní části břicha, hlavně v krajině pupku, tlačí na bránici a omezuje dýchání.\n\nNezánětlivý výpotek vzniká při porušení rovnováhy mezi onkotickým tlakem uvnitř cév a hydrostatickým tlakem, který vytlačuje krevní plazmu ven z cévy. Ascites v tomto případě vzniká, je-li množství proteinů (hlavně albuminu) v krvi nižší, nebo je-li tlak v cévách v břišní dutině vyšší (v důsledku např. portální hypertenze, zpětného srdečního selhání či podvýživy). Plazma proniká skrze stěnu cév a vzniklá tekutina se hromadí v břišní dutině.\n\nNejčastěji vzniká v důsledku jaterního selhání, často při cirhóze jater a portální hypertenzi, kdy je ve vrátnicové žíle zvýšený krevní tlak. Další příčinou může být srdeční selhání, kachexie, a nepříliš často venookluzivní nemoc, trombóza portální žíly či Buddův-Chiariho syndrom a další.\n\nAscites, při kterém je tekutina zánětlivým výpotkem, vzniká v důsledku malignit uvnitř břišní dutiny, při tuberkulóze, zánětu slinivky břišní či zánětu pobřišnice.\n\nKýly jsou častou komplikací ascitu o větším objemu. Vznikají působením zvýšeného nitrobřišního tlaku na břišní stěnu. Její zeslabená místa (oblast tříselného kanálu, pupek, bránice, jizvy, aj.) se pak vyklenují v novou dutinu, kýlu, kam může vyhřeznout obsah dutiny bišní a zde uskřinout. Nejčastější je kýla pupečníková.\n\nPrasknutí ascitu nejspíše právě v oblasti kýly může znamenat i život ohrožující komplikaci. Když se ascites vytváří, nastává v cévním systému nová rovnováha mezi tlaky (onkotickým i hydrostatickým) v tepnách, žilách a mezibuněčným prostorem. Při jednorázovém vylití tekutiny mimo tělo má tento systém tendenci ztracenou rovnováhu opět nastolit, proto se ascites rychle doplňuje téměř až do svého původního objemu. Tento rychlý přesun tekutiny z krve do dutiny břišní vede při velkých objemech (závažném ascitu) k hypovolemickému šoku a musí se rychle řešit náhradou roztoku albuminu, krevní plazmy, krve nebo plazmaexpandéry.\n\nPickwickův syndrom bývá častěji spojen s obezitou. Obezita i ascites mají společné to, že tlačí zespoda na bránici, která se pak nemůže při dýchání přirozeně stahovat dolů a tak zvětšovat objem plic. Následkem je chronická respirační insuficience (dlouhodobé ztížené dýchání) spojená s chronickou hypoxémií (sníženou hladinou kyslíku v krvi), popř. až hyperkapnií (zvýšenou hladinou oxidu uhličitého v krvi). Tato pak způsobuje ospalost nemocného.\n\nRefluxní ezofagitida znamená zánět sliznice dolní části jícnu způsobený dlouhodobým vracením agresivního kyselého obsahu žaludku zpět do jícnu. Tato skutečnost navazuje opět na zvýšený nitrobřišní tlak, který samozřejmě zvyšuje i tlak v žaludku.\n\nSpontánní peritonitida je zánět pobřišnice, který vznikne nejčastěji přestupem střevních bakterií přes oslabenou střevní stěnu.\n\nLehký a středně těžký ascites je léčen cestou konzervativní. Spočívá v \"omezení příjmu sodíku\", protože ten zvětšuje objem krve a zvyšuje tak arteriální krevní tlak. Sodíku se lze též zbavit podáváním diuretik, látek podporujících močení a tím snižujících tlak krve a objem otoků. Při lehčím ascitu se podává \"spironolakton\", při těžším pak silně působící \"furosemid\", jenž lze též výhodně kombinovat s \"thiazidy\". Zároveň s touto léčbou je nutné řešit samotnou \"příčinu ascitu\" (cirhóza, jiná portální hypertenze, hypoalbuminémie, ledvinné selhání, aj.).\n\nRefrakterní ascites na běžnou konzervativní léčbu nereaguje. Zde je nutno přikročit k radikálnějším postupům. \"Paracentéza\" je terapeutická punkce ascitu. Břišní dutina se jednoduše napíchne jehlou (punktuje), ascites se postupně upouští (max. 2 l / 30 min.) a nutně se musí doplňovat infuzí plazma nebo roztok bílkoviny albuminu. \"TIPS\" je zkratka pro nezatěžující operační výkon, při kterém se vytvoří zkrat (spojka) mezi vrátnicovou žilou (portální žilou) a jaterní žilou, která navazuje rovnou na dolní dutou žílu. Tímto lze elegantně vyřešit jednu z nejčastějších příčin refrakterního acitu, portální hypertenzi. Pokud není refrakterní ascites infikovaný, zánětlivý, lze ho též řešit tzv. \"reinfuzí ascitu\". Jak z názvu vyplývá, dutina výpotku se napojí přímo na žilní řečiště a ten pak zmenšuje svůj objem. Krajním řešením ascitu způsobeným poškozením jater (cirhozou) je pak \"transplantace jater\".\n\n"}
{"id": "265215", "url": "https://cs.wikipedia.org/wiki?curid=265215", "title": "DC++", "text": "DC++\n\nDC++ je open-source klient sloužící pro peer-to-peer sdílení souborů na síti Direct Connect.\n\nOd roku 2005 neexistují žádné statistiky pro ověření podílu uživatelů sítě Direct Connect, kteří používají DC++. Nicméně obecně se předpokládá, že je to nejrozšířenější klient.\n\nDC++ je open-source alternativa k oficiálnímu klientovi NeoModus Direct Connect (NMDC). Připojuje se ke stejné síti a podporuje stejný protokol pro sdílení souborů. Jeden z důvodů běžně připisovaných výše zmíněné popularity DC++ je, že neobsahuje žádný adware jakékoli podoby, na rozdíl od NMDC.\n\nExistuje mnoho ostatních klientů sloužících pro připojení k síti Direct Connect, ale většina z nich jsou modifikované verze DC++ a používají i jeho zdrojový kód. Některé z těchto klientů byly vyvinuty pro specializované účely (např. sdílení hudebních souborů) nebo pro různé experimenty, případně pro to, aby implementovaly některé vlastnosti, které bylo odmítnuto zahrnout do vlastního DC++. Příklad experimentální vlastnosti může být hashování, které bylo implementováno v BCDC++ a následně přijato i do DC++.\n\nDC++ podporuje adresy hubů ve dvou formách: \"dchub://adresa.com[:4012]\", kde [:4012] je volitelný port, a \"adc://adresa.com:port\". První z nich označuje hub používající NMDC protokol, zatímco druhý způsob hub, který je založen na protokolu ADC. V příkladu je 4012 port skrz který se připojujete na hub. Standardní port pro NMDC huby je 411.\n\nDíky open-source povaze DC++ bylo odvozeno mnoho dalších klientů, které přidávají další vlastnosti. Níže je uveden seznam těch více známých.\n\nVlastnosti:\n\nBCDC++\n\nVlastnosti:\n\nhttps://web.archive.org/web/20071123221400/http://www.fuldc.net/ - \"fulDC je oficiálně \"mrtvý„ projekt. Ztratil jsem zájem na jeho dalším vývoji. Nepočítejte s žádnou novou verzí.“\n\nfulDC\n\nVlastnosti:\n\nLDC++\n\nVlastnosti:\n\nRevConnect\n\nVlastnosti:\n\nStrongDC++\n\nVlastnosti:\n\nFlylinkDC++\nForum\nWIKI\nSystém překlady do dalších jazyků\n\nVlastnosti:\n\nApexDC++\n\nLinuxDC++ je unixový klient založený na DC++. Má předělané uživatelské rozhraní podle GTK+. Verze 1.0.0 spatřila světlo světa 23. září 2007 a v současnosti je dál aktivně vyvíjena. Přestože jméno obsahuje „\"Linux\"“ funguje i na ostatních POSIX systémech jako NetBSD a FreeBSD.\n\nVlastnosti:\n\nCzDC\n\nVlastnosti:\n\nSababaDC\n\n"}
{"id": "265217", "url": "https://cs.wikipedia.org/wiki?curid=265217", "title": "Pyknodysostóza", "text": "Pyknodysostóza\n\nPyknodysostóza je vzácné autozomálně recesivní onemocnění (1:1 milionu), charakterizované trpaslictvím s postižením končetin (dysostosis) a generalizovanou osteosklerózou (pycnos – tlustý). \n\nTímto postižením trpěl například malíř Henri de Toulouse-Lautrec. V klinickém obrazu se kromě dwarfismu projevuje hypoplazie nebo chybění laterální části klíčků, hypoplazie distálních článků prstů s širokými nehty, rozšířená lebka s perzistujícími fontanelami a malá mandibula a prominující nos. V RTG obrazu dominuje generalizovaná osteoskleróza. Častá je porucha segmentace C a C a spondylolýza v oblasti C a LS oblasti. Postižené kosti jsou náchylné k únavovým zlomeninám. Délka života není zkrácena.\n\nDiferenciálně diagnosticky se odlišuje osteopetróza, dysostosiscleidocranialis a progresivní diafyzární dysplazie.\n\nTerapie: K léčbě se používá růstový hormon k urychlení růstu, ortopedická terapie zahrnuje léčení únavových zlomenin. Velmi obtížné je léčení časté chronické osteomielitidy mandibuly.\n"}
{"id": "265218", "url": "https://cs.wikipedia.org/wiki?curid=265218", "title": "Židé v Bulharsku", "text": "Židé v Bulharsku\n\nŽidovská komunita v Bulharsku náleží převážně k sefardské židovské větvi. V současné době žije v Bulharsku přibližně 2100 Židů. Podle sčítání v roce 2001 to bylo 1363 osob.\n\nPo vyhnání Židů ze Španělska Ferdinandem Aragonským a Isabelou Kastilskou našla velká část Židů z Pyrenejského poloostrova útočiště v Osmanské říši a usadili se i na území dnešního Bulharska. Jejich společenským a kulturním centrem se stala Sofie. Nevyčnívali nad běžné obyvatelstvo a ostatní spoluobčané je respektovali a postavili se za ně, když jim hrozilo nebezpečí. Poté co se Bulharsko stalo spojencem hitlerovské Třetí říše, byl vydán zákon na ochranu národa. Židům byla do jisté míry omezena práva (nesměli chodit v noci ven, byly uzavřené židovské kulturní instituce a museli nosit označení své příslušnosti). Proti tomuto nařízení lidé z celého Bulharska protestovali. Na rozdíl od ostatních států Evropy se však toto označení sestávalo z malého žlutého odznaku. Situace se však zhoršovala a v roce 1943 začaly první deportace do koncentračních táborů. Mezi prvními byli deportováni Židé z obsazených území řecké Thrákie a Makedonie - přibližně 11 000 lidí. Když mělo dojít k deportaci bulharských Židů, tak se na jejich stranu opět postavila bulharská společnost (např. Svaz spisovatelů, Advokátní komora, svazy umělců atp.). Faktickou účinnost tyto protesty však neměly. K zastavení transportů přispělo, že se obyvatelé města Kjustendil obrátili na svého poslance a zároveň místopředsedu parlamentu Dimitara Peševa. Tomu se následně podařilo přesvědčit 42 svých kolegů a podepsali rezoluci, že Židé pro Bulharsko nejsou problém, a že by jejich vydání bylo urážkou Bulharů. Po tomto vystoupení se na stranu zastavení deportací postavil i car Boris III. Vláda tak místo do koncentračních táborů poslala Židy do venkovských ghett a pracovních táborů v Bulharsku. V poválečném období započalo s nástupem komunistické strany pronásledování náboženských společností. Následkem toho emigrovalo 90% bulharských Židů na území dnešního Státu Izrael.\n\n\"Zdroje dat: rok 1933, rok 1950, rok 1965, rok 1980, rok 2002, rok 2005\"\n\n"}
{"id": "265220", "url": "https://cs.wikipedia.org/wiki?curid=265220", "title": "Voltampérová charakteristika", "text": "Voltampérová charakteristika\n\nVoltampérová charakteristika (VA-charakteristika) je závislost mezi elektrickým napětím a proudem, případně její grafické znázornění. U dvoupólových elektrických prvků, jako je rezistor, fotovoltaický článek, akumulátor nebo dioda, se jedná o závislost proudu protékajícího prvkem na napětí na jeho svorkách.\n\nU iontového kanálu voltampérová křivka popisuje závislost mezi membránovým potenciálem a proudem membránou nebo iontovým kanálem, viz metoda terčíkového zámku (patch-clamp).\n\nPodle Théveninovy poučky lze každý libovolně složitý lineární obvod připojený ve dvou bodech nahradit zdrojem napětí s určitým vnitřním odporem. Díky tomu lze také zjišťovat voltampérové charakteristiky složitějších zapojení.\n\nV nejjednodušším případě, když má prvek čistě ohmický odpor, je charakteristika lineární, tvořená přímkou procházející počátkem. V případě sériového spojení ideálního zdroje a rezistoru je charakteristika tvořena také přímkou, která však neprochází počátkem.\n\nU jiných prvků, např. u polovodičových diod (ideálních i reálných), je však žádoucí zakřivená, nelineární charakteristika. Nelineární charakteristiky vykazují také reálné zdroje napětí a další prvky, jako například žárovka.\n\nBody, ve kterých charakteristika protíná osy, nazýváme pro \"I\"=0 napětí naprázdno, pro \"U\"=0 zkratový proud.\n\nU elektronických součástek s více než dvěma vývody, jako jsou vakuové elektronky a tranzistory, může vztah mezi napětím a proudem na jednom páru elektrod záviset na proudu nebo napětí na třetí elektrodě. Tato charakteristika se obvykle zobrazuje složitějším grafem s více křivkami, z nichž každá reprezentuje závislost mezi proudem a napětím pro určitou hodnotu proudu nebo napětí na třetí elektrodě.\n\nNapříklad diagram vpravo ukazuje sadu VA charakteristik pro MOSFET jako funkcí napětí na elektrodě D s napětím (\"V − V\") jako parametrem.\n\nVoltampérové charakteristiky elektrických prvků a obvodů lze zjišťovat dvěma způsoby:\n\n\nTyto metody měření se používají mimo jiné při analogové příznakové analýze, testovací metodě používané při výrobě a opravách elektroniky.\n"}
{"id": "265221", "url": "https://cs.wikipedia.org/wiki?curid=265221", "title": "Českokrumlovská vrchovina", "text": "Českokrumlovská vrchovina\n\nČeskokrumlovská vrchovina je geomorfologický podcelek v jihovýchodní části Šumavského podhůří. Má charakter členité vrchoviny s převládajícím erozně denudačním reliéfem. \n\nRozprostírá se na ploše 519 km a má průměrnou nadmořskou výšku 719 m. Na západě sousedí s Vltavickou brázdou a Želnavskou hornatinou, na severu s Prachatickou hornatinou, na východě s Kaplickou brázdou a Hornodvořišťskou sníženinou a na jihu s Trojmezenskou hornatinou.\n\nČeskokrumlovská vrchovina je tvořena především krystalickými horninami moldanubika.\n\nPodhůří se člení na šest geomorfologických okrsků:\nVětšina vrcholů dosahuje nadmořské výšky pouze 700 – 850 m. Na západě, v geomorfologickém okrsku Plešenská hornatina, se nacházejí 2 tisícovky (tisícimetrové vrcholy). Na východě, v Rožmberské vrchovině, se zvedá více než devítisetmetrová Poluška.\n\n"}
{"id": "265228", "url": "https://cs.wikipedia.org/wiki?curid=265228", "title": "Kivi jižní", "text": "Kivi jižní\n\nKivi jižní (\"Apteryx australis\") je jeden ze zástupců čeledi kiviovití (Apterygidae). Obývá jihozápad Jižního ostrova a Stewartův ostrov Nového Zélandu.\n\nKivi jižní má dva podrody:\n\nKivi jižní je asi 45 cm vysoký nelétající pták. Chybí mu ocas a má zakrnělá křídla. Krycí pera jsou jemná, nemají paprsky, podobají se srsti. Peří je hnědavé. Zobák je dlouhý, mírně zahnutý. Kosti nejsou pneumatizované. Na nohách má 4 prsty, palec je malý. Velmi dobře je vyvinutý čich, zrak je slabý.\n\nKivi jižní, pokud je donucen k obraně, kope kolem sebe obdobně jako klokan. Pokud však může, raději před nebezpečím uprchne, k čemuž mu napomáhají jeho velmi dobré běžecké schopnosti. Kivi jižní tvoří monogamní páry, které spolu vydrží většinou až do konce života.\n\nDruh je monogamní a množí se po celý rok. Samice klade většinou jen 1 vejce dosahující velikosti jedné třetiny samice do společně vyhrabané nory. Na vejcích sedí samec asi 75 dní a své rodičovské povinnosti se věnuje natolik, že většinu času hladoví a ztratí až třetinu své hmotnosti. Mláďata se opeří po 6 až 10 dnech, nejzranitelnější jsou do jednoho roku života. Přibližně po čtyřech až šesti týdnech po vylíhnutí může samice snést vejce nové.\n\nKivi je nejznámějším ptákem Nového Zélandu, žije skrytě, vychází jen večer.\n\nKivi jižní se živí hlavně červy a larvami hmyzu, které vyhledává především v noci za pomoci svého vynikajícího čichu.\n\n"}
{"id": "265229", "url": "https://cs.wikipedia.org/wiki?curid=265229", "title": "Melanésie", "text": "Melanésie\n\nMelanésie (řecky: μέλας \"černý\", νῆσος \"ostrov\", tedy „Černé ostrovy“) je část Oceánie na jihozápadě Tichého oceánu, severně a severovýchodně od Austrálie. Pojem poprvé použit Jules Dumont d'Urvillem v roce 1832.\n\nSoučástí Melanésie jsou následující ostrovy a skupiny ostrovů:\nZa součást Melanésie také bývají považovány:\n\nI další ostrovy na západ Nové Guiney, jako například Halmahera, Alor a Pantar, se někdy považují za součást Melanésie.\n\n"}
{"id": "265234", "url": "https://cs.wikipedia.org/wiki?curid=265234", "title": "Měchožil zhoubný", "text": "Měchožil zhoubný\n\nMěchožil zhoubný (\"Echinococcus granulosus\") je drobná 2–7 mm dlouhá tasemnice z čeledi Taeniidae s dvojhostitelským cyklem, která parazituje ve střevech psovitých šelem, ale nevyvolává klinické onemocnění. Mezihostitelem jsou kopytníci, u kterých tvoří měchýřovité larvocysty o průměru 1–15 cm. \"E. granulosus\" se vyskytuje kosmopolitně, mezi oblasti s vysokým endemickým výskytem patří například oblast Středomoří, Blízký východ, jižní polovina Latinské Ameriky. Člověk se může nakazit vajíčky \"E. granulosus\" jako náhodný mezihostitel. Infekce člověka tasemnicí \"E. granulosus\" je chronická s inkubační dobou několika let. Toto závažné onemocnění charakterizované přítomností velkých cyst v játrech, plicích nebo jiných orgánech se nazývá cystická echinokokóza (zkratka CE) či cystická hydatidóza. Původně se druh členil na genotypy, dnes se rozlišuje 5 samostatných druhů: \"E. granulosus\" sensu stricto, \"E. equinus\", \"E. ortleppi\", \"E. canadensis\" a \"E. felidis\". Okolo 88 % případů CE u lidí je způsobeno genotypem 1 (\"E. granulosus\" s. s.), jenž cirkuluje mezi psy a ovcemi. Zbylých 12 % případů u lidí způsobuje \"E. canadensis\" (genotypy 6 a 7).<br>\n\nVýskyt \"E. granulosus\" na území ČR je vzácný. V letech 2005–2007 bylo hlášeno jen několik případů cyst u skotu, prasat a ovcí na jateční prohlídce. V České republice je cystická echinokokóza u lidí diagnostikována sporadicky a většinou se jedná o nákazu importovanou ze zahraničí.\n\nDospělé tasemnice jsou dorsoventrálně zploštělé a jejich tělo je tvořeno skolexem (hlavička) a pouze třemi proglotidy (články) o celkové délce 2−7 mm. Poslední článek je největší a obsahuje plně vyvinutou dělohu s vajíčky. Skolex je vybaven čtyřmi přísavkami a jednou řadou háčků. Dospělci \"E. granulosus\" jsou uchyceni pomocí skolexu na sliznici tenkého střeva definitivního hostitele (pes). Dospělci přijímají živiny ze střevního obsahu přes tegument. Počet dospělců v tenkém střevě definitivního hostitele je většinou ve stovkách. Přítomnost dospělců ve střevě psa způsobuje jen omezenou lokální imunitní reakci ve střevě a samotná infekce psů je tak zcela bez klinických projevů. Vajíčka z terminálních článků \"E. granulosus\" se uvolňují kontinuálně do prostředí spolu s trusem. Vajíčka jsou kulatá o velikosti 32–40 µm, morfologicky neodlišitelná od vajíček rodu \"Taenia\". Uvnitř vajíčka je larva zvaná „onkosféra“ se šesti háčky obklopená radiálně žíhanou vrstvou označovanou jako „embryofor“. U infikovaných psů mohou vajíčka ulpívat na srsti nebo se při samočištění psů mohou dostat např. na tlamu či jazyk psů. Vajíčka v prostředí kontaminují travnatý porost a půdu v místech kálení či pohybu nakažených psů. Mezihostitel (nejčastěji ovce) se nakazí pozřením vajíček na pastvě. V tenkém střevě se z vajíček líhne larva (onkosféra), jež penetruje střevní stěnu a krevním oběhem je zanesena do orgánů – u ovcí nejčastěji do jater nebo plic. V játrech uchycená onkosféra dá vzniknout měchýřkovité cystě (hydatida). Z vnitřní tzv. zárodečné vrstvy se oddělují menší dceřiné cysty, jež se uvolňují do tekutého vnitřního prostoru cysty. V dceřiných cystách se formují zárodky malých tasemnic, tzv. protoskolexy. Dochází zde k nepohlavnímu rozmnožování. Z jednoho vajíčka, respektive jedné onkosféry se tak vyvine jedna cysta ale s mnoha protoskolexy. Cysty rostou pomalu a mohou dosáhnout značných rozměrů – nejčastěji mezi 1–15 cm, avšak cysty o průměru 20 cm a více nejsou výjimkou. Zralá cysta je bělavé barvy s tenkou stěnou, obsahuje tekutinu se stovkami až tisíci volných protoskolexů (označuje se „hydatický písek“). Definitivní hostitel se nakazí pozřením orgánů s těmito cystami. V případě domácích zvířat jde o zkrmování orgánů z poraženého dobytka psům. U volně žijících zvířat jde o klasický cyklus býložravec–predátor.\n\nVelikost genomu \"E. granulosus\" se pohybuje okolo 150 MBp. Počet genů se odhaduje mezi 10 300 až 11 300. Zajímavostí u tasemnic rodu \"Echinococcus\" je přítomnost nediferencovaných tzv. zárodečných buněk, jež jsou jakousi obdobou kmenových buněk u savců. Zárodečné buňky jsou přítomny jak uvnitř vajíčka v onkosféře, tak v zárodečné vrstvě cysty a zárodku protoskolexu. Hrají významnou roli v metamorfóze z onkosféry v cystu, ale i při samotném růstu cysty a tvorbě protoskolexů. Překvapivý byl i objev protinádorového působení mucinových peptidů \"E. granulosus\". Tyto mucinové peptidy stimulují Th1-imunitní odpověď a činnost NK-buněk. Tato studie naznačuje, že nové vakcíny proti nádorům by se mohly připravovat z látek produkovaných parazity. \n\nBylo popsáno celkem 11 různých genotypů \"E. granulosus\". Jednotlivé genotypy se od sebe liší hostitelským spektrem a rozšířením. Morfologické rozdíly jsou minimální. Nejrozšířenějším genotypem měchožila zhoubného je genotyp 1 (G1, také označovaný jako \"E. granulosus\" sensu stricto). Globálně je G1 zodpovědný za 88 % případů CE u lidí. Genotypy G6 a G7 jsou původci 11 % případů CE u lidí. Ostatní genotypy byly hlášeny jako původci onemocnění zcela sporadicky nebo u nich není žádný zoonotický potenciál.\n\nFylogenetické studie však vedly k vyčlenění některých genotypů \"E. granulosus\" do samostaných druhů. Všechny druhy způsobující CE se dnes označují jako \"Echinococcus granulosus\" sensu lato. Genotypy 1 až 3 patří k druhu \"E. granulosus\" sensu stricto. Koňský genotyp G4 patří k druhu \"E. equinus\". Africký kmen objevený u lvů se nyní označuje jako \"E. felidis\". U velbloudího genotypu G6 a prasečího G7 byla prokázána blízká příbuznost s jelením G8 a G10. Dle některých autorů se tak na základě fylogenetických analýz řadí genotypy G6, G7, G8 a G10 do nového druhu \"Echinococcus canadensis\". Jiní autoři se kloní k rozdělení do dvou druhů: \"E. intermedius\" (G6/G7) a \"E. canadensis\" (G8/G10). Lymbery et al. (2015) navrhuje členění do tří druhů: \"E. intermedius\" (G6/G7), \"Echinococcus borealis\" (G8) a \"E. canadensis\" (G10). Systematika v rámci genotypů G6, G7, G8 a G10 tak zůstává dosud nevyřešena. Genotyp G9 popsaný u pacientů s CE v Polsku byl později identifikován jako G7 a samotná existence G9 tak byla zpochybněna. V roce 2016 byl z jednoho pacienta s CE v Etiopii izolován zcela nový genotyp označovaný jako G. Má se za to, že se jedná o jakýsi přechod mezi \"E. granulosus\" sensu stricto (G1-G3) a lvím kmenen \"E. felidis\" a pravděpodobně se vyskytuje pouze u volně žijících zvířat. Přehled genotypů \"E. granulosus\", jejich hostitelů a geografické rozšíření je shrnuto v tabulce níže.\n\n Vývojový cyklus měchožila zhoubného existuje ve dvou hlavních formách. Domestikovaný cyklus, ve kterém je definitivním hostitelem pes domácí a mezihostitelem domácí kopytnatci. V sylvatickém cyklu je definitivním hostitelem volně žijící psovitá šelma a mezihostitelem volně žijící kopytnatci. Jednotlivé formy cyklů se mohou prolínat. Například domestikovaný cyklus v podobě pes–ovce je rozšířen v řadě oblastí s intenzivním pastevectvím. Ovšem v Austrálii se od ovcí často nakazí i volně žijící psi dingo, kteří potom mohou šířit tasemnici do volné přírody na klokany. Naopak u sylvatického cyklu známého např. ze Skandinávie (genotypy 8 a 10), kde echinokok koluje výhradně mezi vlky a soby polárními, může sporadicky dojít k infekci loveckých psů. Největší riziko z hlediska přenosu CE na člověka představuje domestikovaný cyklus pes–ovce.\n\nU domestikovaného cyklu pes–ovce hraje z hlediska přenosu zcela zásadní roli zkrmování vnitřností porážených infikovaných ovcí psům. V rozvojových zemích, ale i na venkově některých vyspělých zemí (např. ve Středomoří) se domácí přežvýkavci často porážejí přímo v hospodářstvích, kde se chovají, a to bez jakékoli veterinární prohlídky. Vnitřnosti porážených zvířat se buď používají cíleně ke zkrmení psům, nebo se nechávají ležet volně na zemi a jsou tak psům dostupné. Sociokulturní faktory, jako jsou např. náboženské rituály nebo kulturní tradice, také přispívají k šíření parazita. Například ve studii v Kosovu bylo prokázáno, že muslimský svátek obětování zvyšuje incidenci echinokokózy u tamních psů. V Kosovu na venkově jsou během tohoto svátku tradičně poráženy starší ovce, kozy či skot přímo v domácnostech. Orgány z poraženého dobytka jsou pak zkrmovány domácím psům. Velmi silná korelace mezi zimním zkrmováním vnitřností psům a vysokou promořeností psů echinokokem byla pozorována v Tibetu. Rovněž incidence CE u lidí může někdy být ovlivněna etnickou příslušností.\n\nVnější faktory, jako je vlhkost a teplota, mají vliv pouze na délku přežívání a infektivitu vajíček \"E. granulosus\" v prostředí, ale nijak neregulují populaci parazita. Vajíčka v dostatečně vlhkém prostředí přežívají několik týdnů až měsíců bez ohledu na teplotu. Při vyschnutí však ihned hynou, respektive ztrácejí infekceschopnost. Vajíčka \"E. granulosus\" se s trusem infikovaných psů mohou dostat do půdy, vody nebo na travnatý porost. K šíření vajíček v prostředí by mohli přispívat i ptáci, brouci a mouchy. Například mouchy bzučivky, které často sedají na trus zvířat, mohou pravděpodobně mechanicky přenášet vajíčka na další travnatý porost, ovocné plody a zeleninu. Člověk se nakazí perorálně (ústy) při nedostatečné hygieně, konzumací neumyté zeleniny a ovoce či pitím vody kontaminované vajíčky. Rovněž se uvádí přímý kontakt se psem. Vajíčka měchožila totiž často ulpívají na srsti psa v oblasti řitě, stehen, tlamy či končetin.\nVýskyt \"E. granulosus\" byl dokumentován minimálně ve 100 zemích na všech kontinentech s výjimkou Antarktidy. Nicméně problém CE u lidí se týká především zemí s vysokým endemickým výskytem. Mezi tyto oblasti patří oblast Středozemního moře, Rusko, Blízký východ, Čína, severní a východní část Afriky a jižní polovina Latinské Ameriky. Incidence CE v některých evropských zemích se pohybuje od méně než jednoho případu po více než 8 případů na 100 000 obyvatel ročně. Rizikové faktory a demografické údaje ve vztahu k CE se liší mezi studiemi. Například v Lotyšsku bylo mezi lety 2002 a 2012 diagnostikováno celkem 93 pacientů s CE. Z toho 73 % byly ženy ve věku 56–65 let, 72 % pacientů pocházelo z venkova, 56 % vlastnilo psa a 35 % chovalo dobytek. V Jordánsku a Kyrgyzstánu byla jako rizikový faktor uváděna pitná voda. Naopak ve Walesu nebyl prokázán žádný vztah mezi přítomností psa či farmařením a onemocněním CE u lidí.\n\n\"E. granulosus\" se na území ČR vyskytuje sporadicky a zejména o výskytu u zvířat není mnoho informací. Údaje o výskytu u psů a volně žijících psovitých chybějí. Dle údajů z veterinárních prohlídek provedených v letech 2005–2007 byly cysty \"E. granulosus\" v ČR evidovány celkem u 6 kusů skotu, 267 prasat a 33 ovcí. S ohledem na počet porážených zvířat za rok (skot cca 200 000, prasata 2 600 000, ovce a kozy 10 000) se jedná o zanedbatelný výskyt. V 70. letech 20. století byl dokumentován jeden případ cystické echinokokózy u kamzíka horského v Lužických horách. V období 1987–2014 Národní referenční laboratoř pro tkáňové helmintózy vyšetřila serologicky na přítomnost protilátek proti \"E. granulosus\" celkem 23 078 lidí, přičemž nákaza byla potvrzena u 81 pacientů. Z toho 31 pacientů s CE bylo české národnosti. U většiny pacientů se cysty lokalizovaly v játrech. Pouze u několika z těchto případů uváděli pacienti v anamnéze, že nikdy nevycestovali do zahraničí, a tudíž se mohlo jednat o autochtonní infekci. \n\nU definitivních hostitelů s dospělými tasemnicemi ve střevě se nevyskytují žádné klinické projevy, a to ani při vysokých počtech (tisíce) tasemnic. Měchožil zhoubný je tak nebezpečný pouze ve formě larvocysty (hydatida) v orgánech mezihostitele (kopytnatci a člověk).\n\nInkubační doba cystické echinokokózy (CE) se pohybuje od 1 roku do 20 let. Nemoc je proto diagnostikována mnohem častěji u dospělých než u mladistvých a dětí. Vzhledem k délce života člověka v porovnaní s kopytnatci mohou larvocysty u lidí dorůstat daleko větších rozměrů než u zvířat. Nejčastěji jsou diagnostikovány cysty velikosti 1–15 cm. Byly dokumentovány i cysty o průměru větším než 20 cm. Největší zdokumentovaná cysta u člověka na světě měřila 45 × 35 × 25 cm. U většiny pacientů (40–80 %) bývají cysty solitérní – tedy jedna cysta v jednom orgánu. Mnohočetné cysty vznikající při uchycení více onkosfér v těle jsou ojedinělé. Nejčastěji zasaženým orgánem jsou játra (69–74 % případů) a dále plíce (18–22 % případů). Průměrný poměr infekcí jater a plic je 2,5 : 1. Záchyt cyst v jiných orgánech je méně častý. Cysty byly zjištěny např. v dutině břišní a pánevní (<5,2 %), ledvinách (<3,7 %), slezině (<3,3 %), svalech a kůži (<2,2 %), mediastinu (<1,1 %), mozku (<0,9 %), kostech (<0,6 %) a vaječnících (<0,2 %).\n\nKlinický obraz nemoci závisí na velikosti a lokalizaci cysty a stavu pacienta. Asymptomatický průběh je nejčastější v prvních několika letech infekce. Studie z Argentiny ukazují, že u lidí s cystou do průměru 4–7,5 cm nejsou zpravidla žádné klinické potíže. Proto také bývají cysty u zdravých nosičů diagnostikovány jako náhodný nález při ultrazvukovém či tomografickém vyšetření. Po překonání bezpříznakové fáze se CE projevuje v závislosti na lokalizaci cyst. Cysty v játrech se manifestují bolestí v nadbříšku, zvětšením jater, cholestázou, biliární cirhózou, portální hypertenzí a ascitem. Při prasknutí cysty může dojít k anafylaktickému šoku nebo vzniku sekundární CE – tzn. dojde k rozesetí protoskolexů do dalších orgánů a vzniku dalších cyst. Dle studie z Lotyšska si většina diagnostikovaných pacientů s CE stěžovala na bolesti nebo napětí břicha, nevolnost, žloutenku a svědění kůže. Plicní forma CE se projevuje nejčastěji chronickým kašlem, vykašláváním, dušností, hemoptýzou, zánětem pohrudnice, zánětem plic či vznikem abscesů. Cysty v mozku způsobují neurologické příznaky, jako jsou bolesti hlavy, epileptické záchvaty a kóma.\n\nVzhledem k relativně krátké době života dorůstají cysty u ovcí velikosti ping-pongového míčku, u koní pak míčku tenisového. V oblastech s endemickým výskytem může být prevalence u ovcí až 98%. Cysty se lokalizují přibližně ve stejném poměru v játrech a plicích u ovcí, převážně v játrech u koní a převážně v plicích u skotu. S ohledem na malou velikost cyst nedochází u ovcí k žádným výrazným klinickým projevům. Dle OIE může u infikovaného dobytka docházet ke snížení hmotnostních přírůstků a produkce mléka, kvality vlny a reprodukčních parametrů. Ztráty pro chovatele souvisejí i s konfiskací orgánů na jatkách.\n\nCystická echinokokóza u lidí se diagnostikuje pomocí zobrazovacích a serologických metod. Ze zobrazovacích metod jde především o ultrasonografické a rentgenové vyšetření, výpočetní tomografii a magnetickou rezonanci. V oblastech s vysokým endemickým výskytem dochází k záchytu cyst často jako náhodného nálezu při ultrazvukovém či rentgenovém vyšetření hrudníku a dutiny břišní indikovaném z jiných důvodů. WHO klasifikuje charakter cyst při ultrazvukovém vyšetření na kategorie aktivní cysty, přechodné stadium a cysty neaktivní. Další standardní vyšetřovací metodou je serologie, která slouží k potvrzení nálezů ze zobrazovacích metod. S využitím nativního nebo rekombinantního antigenu lze detekovat specifické protilátky (IgG) v séru pacientů metodou ELISA nebo metodou Western blot. Senzitivita i specificita metody s rekombinantním 32kDa antigenem je vyšší než s nativním antigenem. Problém nativního antigenu spočívá především ve zkřížené reakci s protilátkami proti příbuznému \"E. multilocularis\".\n\nPsi a volně žijící psovité šelmy vylučují zralé články s vajíčky nebo již volná vajíčka echinokoka trusem. Přítomnost vajíček \"E. granulosus\" v trusu je však velmi kolísavá. Navíc vajíčka nelze morfologicky odlišit od příbuzného rodu \"Taenia\". Proto klasické koprologické vyšetření s izolací vajíček ze vzorku trusu a jejich mikroskopickou identifikací není průkazné a informativní.<br>\nV minulosti byla jako standardní diagnostický postup používána pitva psů nebo klystýrování psů. Při pitvě se suspektním psům odebírá tenké střevo, které se promývá. Vzhledem k malé velikosti tasemnic je indikováno mikroskopické vyšetření seškrabů ze sliznice. Specificita tohoto patologického vyšetření je až 100 % v oblastech, kde se nevyskytuje \"E. multilocularis\". V případě výskytu obou druhů na daném území a pro genotypové určení je nutné použít molekulární metody. Sensitivita pitvy je vysoká (až 97 %), u slabých infekcí však klesá a hrozí riziko falešně negativního nálezu. Z intravitálních metod je desítky let používaným postupem tzv. pročištění střev silným projímadlem, kdy je ze střeva vypuzena i část tasemnic. Vyšetřovaní psi jsou umístěni na plastikové podložky (zpravidla velký igelitový pytel) a podává se jim silné rostlinné či chemické (soli) projímadlo. Zpravidla do 30–60 min dochází k evakuaci střevního obsahu, který se následně mikroskopicky vyšetří. Nevýhodou je, že u některých psů dochází k nedostatečnému projímacímu efektu. Krom toho na některé jedince může mít projímadlo i vedlejší toxické účinky. Kvůli vysokému riziku infekce člověka platí jak pro pitevní vyšetření, tak pro metodu s projímadlem přísné bezpečnostně-hygienické zásady (ochranné oděvy, rukavice a roušky).\n\nZ moderních metod se nejčastěji používají koproantigen ELISA anebo koproPCR. Při metodě koproantigen ELISA se ve vzorku trusu detekuje přítomnost specifických antigenů \"E. granulosus\" pomocí imuno-enzymatické reakce. Obdobně lze prokázat v trusu i přítomnost DNA metodou PCR. V neposlední řadě lze stanovit specifické protilátky proti \"E. granulosus\" v séru infikovaných psů. Serologické vyšetření psů má z uvedených metod nejnižší citlivost.\n\nCysty měchožila u ovcí, koz a skotu jsou diagnostikovány při veterinární jateční prohlídce, při které se mimo jiné játra a plíce kontrolují zrakem, palpačně a naříznutím. Malé cysty mohou být přehlédnuty. Alternativou může být vyšetření živých zvířat ultrazvukem. To se však provádí jen v endemických oblastech při cíleném screeningu.\n\nPři léčbě cystické echinokokózy u lidí se uplatňují 4 základní postupy: chirurgické odstranění cysty, metoda PAIR (drenáž cysty), anthelmintika nebo pouhé pozorování pacienta. Chirurgické odstranění je poměrně efektivní, s minimem recidiv. Ne vždy je však chirurgický přístup možný. Navíc vždy existuje malé riziko prasknutí cysty spojené s rozesetím protoskolexů po těle pacienta. Při metodě PAIR (zkratka anglických výrazů: \"Punction\", \"Aspiration\", \"Injection\", \"Reaspiration\") se cysta napíchne kanylou přes kůži pod kontrolou ultrazvuku a odsaje se tekutý obsah s protoskolexy. Dovnitř se poté aplikuje 95% ethanol (nebo silně koncentrovaný roztok soli), jenž zahubí protoskolexy a buňky zárodečné vrstvy cysty. Ethanol se následně odsaje a cysta se nakonec promyje fyziologickým roztokem. Výhodou drenáže cysty je neinvazivnost (není třeba operace). Drenáž je kontraindikována v případě cyst v mozku, srdci nebo páteři, u cyst menších než 5 cm, cyst ležících v blízkosti velkého rozvětvení žlučovodů. Jak chirurgickou, tak drenážní metodu lze podpořit anthelmintickou léčbou. Samostatně se anthelmintika podávají pouze tehdy, pokud nelze aplikovat chirurgii ani drenáž. V těchto případech je doporučována dlouhodobá aplikace albenadazolu (10–15 mg/kg) nebo mebendazolu (40–50 mg/kg) po dobu minimálně 3–6 měsíců. Samostatná anthelmintická terapie však má pouhou asi 30% úspěšnost a vysoký podíl recidiv.\n\nDomácí přežvýkavci se neléčí. U psů stačí jednorázová aplikace prazikvantelu.\n\nPrevence a eradikace měchožila zhoubného stojí na několika opatřeních. V prvé řadě je to vzdělávání lidí, zejména chovatelů dobytka v endemických oblastech. Cílem je snížit nebo zcela omezit domácí porážky přežvýkavců bez veterinárních prohlídek a především zamezit zkrmovaní čerstvých orgánů psům. Dále sem patří pravidelné odčervování psů (prazikvantel). Existuje i vakcína pro ovce se zhruba 90% účinností. Důležitý je rovněž diagnostický monitoring dobytka a pasteveckých psů. Na těchto pilířích je postavena eradikace \"E. granulosus\" v chovech dobytka na národní či lokální úrovni. Mezi země s úspěšnou eradikací CE patří Island, Nový Zéland a Tasmánie. Tyto státy mají status země dočasně prosté \"E. granulosus\". Nicméně i 30 let po eradikaci CE v Tasmánii jsou zde stále hlášeny ojedinělé nálezy cyst u skotu. Částečně úspěšný ozdravovací program proběhl v Uruguayi a jednom regionu Argentiny. V ostatních zemích ozdravovací programy zatím selhávají.\n\nV oblastech s endemickým výskytem platí vysoké bezpečnostní požadavky pro lidi manipulující se s kadávery psů a psovitých šelem, jejich střevy či trusem. Ochranné oděvy, gumové rukavice a holínky i roušky jsou nutností zejména při klystýrování psů a manipulaci s kadávery a trusem psů. Dekontaminaci kadáverů, střev a trusu lze provést hlubokým mrazením při teplotách −80 °C minimálně po dobu 48 hodin nebo při −70 °C minimálně po dobu 96 hodin. Vajíčka \"E. granulosus\" jsou stále infekční při −20 °C. Inaktivaci vajíček lze provést vysokou teplotou, a to při 60–80 °C po dobu minimálně 5 minut. Jako preventivní opatření se uvádí i tepelná úprava vnitřností z ovcí a koz před zkrmením psům. Minimální doba varu vnitřností nutná k devitalizaci protoskolexů je 30 minut.\n\nPři cestování se psy vyžaduje řada států jako ochranu před zavlečením parazita jejich odčervení širokospektrálními anthelmintiky a prazikvantelem. Povinná dehelmintizace platí pro import psů např. na Island, do Tasmánie či Norska. Hlavním smyslem takového opatření je právě ochrana území před zavlečením \"E. granulosus\" a \"E. multilocularis\". \n\nPříbuzným druhem je měchožil bublinatý (\"Echinococcus multilocularis\"), lidově „liščí tasemnice“, jenž způsobuje alveolární formu echinokokózy u lidí.\n\n\n\n\n\n"}
{"id": "265240", "url": "https://cs.wikipedia.org/wiki?curid=265240", "title": "Československo-polské pohraniční spory", "text": "Československo-polské pohraniční spory\n\nČeskoslovensko-polské pohraniční spory byly pohraniční spory o území mezi Československem a Polskem, vedené v letech 1918 až 1958. Část těchto sporů vrcholila v letech 1918–1920, 1938–1939 a 1945–1947. V roce 1945 vznikly v souvislosti s přičleněním velké části před válkou německého Slezska k Polsku další československo-polské pohraniční spory o území.\n\nŠlo o tyto spory:\n\nPrvní fáze sporů započala vznikem Československa a Polska v roce 1918. Ve Slezsku vypukl spor o Těšínsko, na Slovensku o Oravu a Spiš. Na Těšínsku se v roce 1919 oba státy krátce střetly v tzv. sedmidenní válce. Tyto spory byly vyřešeny rozhodnutím velvyslanecké konference ve Spa z 28. července 1920. Sporné území bylo rozděleno mezi oba státy.\n\nV roce 1938 využilo Polsko Mnichovského diktátu a vynutilo si na Československu odstoupení východní části československého Těšínska (tzv. Zaolzie) a poté i Polskem dříve požadovaného území na Oravě a Spiši. Po své porážce v roce 1939 však Polsko o tato území přišlo – zabrané území na Těšínsku bylo přičleněno k Německu, zabrané území na Oravě a Spiši spolu s Československem dříve požadovaným územím v těchto oblastech bylo přičleněno ke Slovenskému státu.\n\nPo druhé světové válce se hranice Československa vrátily do předmnichovské podoby. Polsko-německá hranice se posunula o několik set kilometrů na západ, na Odru a Nisu. Polsko stále požadovalo vydání dříve sporných území, zejména na Těšínsku, kde žila polská menšina. Československo naproti tomu požadovalo vydání části před válkou německých území – Kladska, Hlubčicka a Ratibořska – kde žila česká menšina a která Sovětský svaz předal do správy Polsku.\n\nPo mnoha bezvýsledných jednáních byla nakonec na zásah Sovětského svazu v roce 1947 podepsána mezi Československem a Polskem smlouva o přátelství a vzájemné pomoci. Tato smlouva zklidnila situaci, ale vzájemné napětí přetrvávalo.\n\nVzájemné hraniční spory o území s konečnou platností ukončila až Smlouva mezi Československou republikou a Polskou lidovou republikou o konečném vytyčení státních hranic, podepsaná ve Varšavě 13. června 1958. Tato smlouva byla 17. října 1958 ratifikována Národním shromážděním republiky Československé, a to ústavním zákonem č. 62/1958 Sb., o konečném vytyčení státních hranic s Polskou lidovou republikou. Platnosti smlouva nabyla 14. února 1959. Hranice zůstaly v předmnichovské podobě.\n\nSmlouva ovšem určovala na některých úsecích poměrně velkou korekci hranice. Na jejím základě v Krkonoších Polsko předalo Československu osady Tkacze (Mýtiny) a Zieliniec (Údolí Naděje u Kořenova), za což získalo jižní svah hory Kocierz. Na Jesenicku Polsko předalo Československu osadu Krasów (Krasov – součást Vidnavy) a získalo českou osadu Skřivánkov (Skowronków). Ostatní korekce hranice byly kosmetického rázu. Celkem Polsko předalo Československu 12,05 km a Československo Polsku 8,37 km. Smlouva určovala, že vyměněné území musí být stejné rozlohy, zatímco Polsku bylo předáno území o 3,68 km menší. Problém chybné výměny území se vrátil na jednací stůl v roce 2011 ovšem k porozumění nedošlo.\n\nKe kosmetickým úpravám hranic dochází stále. Důvodem bývají změny v krajině (vodní toky mění koryto, v horách dochází k sesuvům atd.). K větší korekci hranic došlo ještě v roce 1976, kdy Polsku bylo Československem předáno území u Lysé nad Dunajcom na Slovensku (území bylo připojeno k obci Niedzica v Polsku) a Československu území u Wojkowa (území bylo připojeno k obci Lenartov na Slovensku). Obě strany si vyměnily území o rozloze 0,25 km.\n\n"}
{"id": "265241", "url": "https://cs.wikipedia.org/wiki?curid=265241", "title": "Římskokatolická farnost Trnava u Třebíče", "text": "Římskokatolická farnost Trnava u Třebíče\n\nŘímskokatolická farnost Trnava je jedno z územních společenství římských katolíků v Trnavě a městě Třebíči, s farním kostelem svatých Petra a Pavla.\n\nDo farnosti náleží území obce Trnava a dvě městské části města Třebíče:\nPrvní písemná zmínka se nachází v zakládací listině třebíčského kláštera benediktinů z roku 1101. Stavba nekatolické modlitebny byla zahájena roku 1618. V pozdějších letech došlo k její přestavbě na katolický kostel, který byl zasvěcen apoštolům sv. Petru a Pavlu.\n\nFarnost vznikla přeměnou z lokálie roku 1859. Prvním farářem v novém kostele byl Nivard Javůrek, žďárský cisterciák (1785–1804); dlouhá léta zde působil František Veverka (1826–1855). Farnost je nyní spravována excurrendo z rudíkovské farnosti. Od 1. září 2004 byl administrátorem excurrendo P. Václav Knotek. Toho od srpna 2017 vystřídal R. D. Mgr. Milan Těžký. \n\nDnem vzájemných modliteb farností za bohoslovce a bohoslovců za farnosti brněnské diecéze je 20. září. Adorační den připadá na 10. května.\n\nKaždoročně se ve farnosti koná tříkrálová sbírka.\n\n"}
{"id": "265244", "url": "https://cs.wikipedia.org/wiki?curid=265244", "title": "Buvolec stepní", "text": "Buvolec stepní\n\nBuvolec stepní (\"Alcelaphus buselaphus\") je velká antilopa, která obývá rozsáhlé travnaté savany i polopouště Západní, Východní a Jižní Afriky, je jediným druhem monotypického rodu (Alcelaphus).\n\nBuvolec není na pohled právě elegantní zvíře, působí vychrtlým dojmem a hřbet se mu výrazně svažuje od svalnatých plecí k nepoměrně útlé a nízké zádi. Krk je dlouhý a tenký, hlava úzká, protáhlá s hrbolem na temeni. Poměrně silné a dlouhé, výrazně prohnuté rohy nosí obě pohlaví. Samci je mají obyčejně delší a silnější, mohou měřit až 70 cm. Délka a tvar rohů u jednotlivých poddruhů se poněkud liší.\nZbarvení kolísá od čokoládově hnědé (buvolec Swayneův), přes červenohnědou (buvolec káma) až po pískově žlutou (b. lelwel, b. Cockův), samci mívají většinou poněkud tmavší zbarvení než samice a mláďata. Břicho má většina poddruhů buvolce světlejší, nejčastěji světle žluté, méně častěji bílé. U některých poddruhů (buvolec Swayneův, b. káma) se objevuje na kýtách, plecích, hlavě a někdy i na bocích černá nebo tmavohnědá kresba. Zadní končetiny bývají světlejší než přední.\nOči jsou tmavě hnědé, poměrně malé a stíněné dlouhými řasami. Ocas měří 45-70 cm a podobá se ocasu skotu, je ukončen štětkou černých chlupů. Délka těla se pohybuje od 1,7 až do 2,4 m, hmotnost 120-200 kg a výška v kohoutku 125-145 cm. Nejmenší je buvolec tora, největší b. kanki (západoafrický).\n\nSkupiny buvolců stepních obývají travnaté pláně subsaharské Afriky. Stáda jsou poměrně malá, jsou to spíše rodinné tlupy, čítající obvykle 5-30 jedinců. Tvoří je jeden samec s několika samicemi a jejich mláďaty. Samec na svou rodinu často dohlíží z vyvýšeného místa, nejčastěji z vrcholku termitiště. Výjimkou nejsou ani skupiny o 70 a více kusech. Často se pasou i ve smíšených stádech se zebrami, pštrosy nebo gazelami, přičemž pro svou ochranu využívají vynikajícího čichu zeber a zraku pštrosů. Buvolci mají denní aktivitu. Buvolec se vyznačuje mimořádnou skromností. Živí se především travinami, přičemž mohou spásat i uschlou trávu a tvrdá stébla, jimiž ostatní býložravci opovrhují. Příležitostně spásají i listy, zejména z akácií. Buvolci stepní dokáží vydržet dlouhou dobu bez vody, ale pokud mají možnost, rádi se napijí a válí se ve vodě. S chutí také olizují sůl.\n\nBuvolec není příliš oblíbenou potravou šelem. Příležitostně ho loví lvi, hyeny a psi hyenovití. Buvolci jsou velmi rychlí a vytrvalí běžci, v běhu dovedou změnit směr, aniž by museli snížit rychlost. V případě potřeby se také dovedou účinně bránit rohy.\n\nNámluvy probíhají zpravidla na konci období dešťů, samci při nich obhajují svá teritoria a bojují o samice. Souboje jsou velmi urputné, samci se přetlačují krky a rohy, často v kleče. Mnohdy při nich dojde ke zlomení rohu, ale vážná zranění častá nejsou. Samci se do sebe někdy rohy natolik zaklesnou, že s mohou uvolnit pouze za cenu zlomení rohu.Březost u buvolců stepních trvá 8 měsíců a samice rodí jediné mládě. To zůstává v rodinné tlupě celé tři roky. Poté mláďata matku opouští a sdružují se do samostatných stád, tzv. mládeneckých.\n\nV roce 1996 byl buvolec stepní zapsán do Červeného seznamu IUCN v kategorii LR/cd (\"lower risk/conservation dependent\" - druh, který je závislý na ochraně).\n\nU buvolce stepního rozeznáváme několik poddruhů. Z toho je dominantní poddruh, buvolec severoafrický, již vyhuben a dva (buvolec Swaynův a buvolec tora) jsou v důsledku chorob, lovu i ničení přirozených stanovišť ohroženy.\n\n\n"}
{"id": "265246", "url": "https://cs.wikipedia.org/wiki?curid=265246", "title": "Měchožil bublinatý", "text": "Měchožil bublinatý\n\nMěchožil bublinatý (\"Echinococcus multilocularis\", Leuckart 1863), též měchožil větvený či tasemnice liščí, je drobná, 1–5 mm dlouhá tasemnice, která parazituje ve střevě lišek obecných a polárních, případně jiných psovitých šelem. Jejím mezihostitelem jsou hlodavci (hraboši a hryzci), vzácně se však mohou nakazit i ostatní savci, včetně člověka. V orgánech mezihostitele, primárně v játrech, vytváří mnohočetné cysty zvané alveokok. Onemocnění člověka, které tímto způsobuje, alveolární echinokokóza (zkráceně AE), končí bez léčby téměř vždy fatálně. Růst alveokoka připomíná nádorové bujení jater a často je i za nádor chybně diagnostikován. Druh se vyskytuje pouze na severní polokouli, a to zejména v mírném a subpolárním pásu Evropy, Severní Ameriky a Asie. V České republice je nákaza echinokokem u lidí i přes poměrně vysokou prevalenci u lišek velmi vzácná. Onemocnění člověka se řeší chirurgicky v kombinaci s dlouhodobou aplikací albendazolu. Mezi preventivní opatření patří odčervování psů, lišek a koček prazikvantelem či odlov lišek v endemických oblastech.\n\nMěchožil bublinatý patří mezi tasemnice čeledi Taeniidae, rodu \"Echinococcus.\" Rod je monofyletický a v současnosti čítá 9 druhů (\"E. canadensis, E. equinus, E. felidis,\" \"E. granulosus\", \"E. multilocularis, E. oligarthra, E. ortleppi, E. vogeli, E. shiquicus\"). Dospělí jedinci rodu \"Echinococcus\" jsou velmi malých rozměrů (méně než 1 cm) a pro všechny druhy je příznačné nepohlavní rozmnožování larválních stádií. Jako sesterský druh měchožila bublinatého je označován druh \"E. shiquicus\" objevený v roce 2005 v Tibetu. \"E. shiquicus\" se vyskytuje u lišek tibetských (\"Vulpes ferrilata\") a jeho mezihostitelem jsou pišťuchy (Ochotonidae).\n\nStudie japonských autorů naznačila, že druh \"E. multilocularis\" se pravděpodobně separoval od společného předka s \"E. granulosus\" v době pleistocénu zhruba před 2,6 milióny lety a to v Beringii mezi Severní Amerikou a Asií. Následně se rozšířil liškami napříč Severní Amerikou, Asií a Evropou. Ačkoliv byly popsány drobné genetické rozdíly mezi severoamerickými a euroasijskými populacemi echinokoka, měchožil bublinatý se nerozděluje do žádných kmenů či geografických variant. \"E. shiquicus\" se vyvinul před 1,2 milióny let v izolované populaci v Tibetské náhorní plošině.\n\nDospělá tasemnice měří v rozmezí 1,2–4,5 mm a skládá ze skolexu (hlavičky) a 2–6 článků (proglotid). Skolex je opatřen čtyřmi svalovými kruhovými přísavkami a chobotkovitým výběžkem se dvěma řadami háčků. Průměrná délka háčků jedné řady je 27 µm, druhá řada háčků je větší o průměrné délce 31 µm. Skolex je zanořen u definitivního hostitele do sliznice duodena mezi mikroklky, chobotek zasahuje až do Lieberkühnových krypt. Poslední článek je největší a obsahuje vyvinutou dělohu s vajíčky.\n\nVajíčko \"E. multilocularis\" je kulovité nebo mírně elipsovité o velikosti 30–40 µm. Obsahuje vnější silnostěnný příčně žíhaný embryofor, jež obklopuje samotný zárodek – onkosféru. Embryofor je relativně silná, nepropustná vrstva, složená z bloků keratinu podobného proteinu. Jejím úkolem je chránit vlastní zárodek před vnějšími faktory. Onkosféra obsahuje svalové buňky, zárodečné buňky, žlázy a také 6 refraktilních háčků viditelných pod mikroskopem. Vajíčka jsou odolná ve vnějším prostředí, avšak jsou citlivá na vyschnutí. Ve vodě mohou zůstat životaschopná i po dvou hodinách při teplotě 65 °C.\n\nLarvální forma (metacestod) měchožila, jež se vyskytuje ve tkáních mezihostitele, se označuje jako alveokok a je v mnoha směrech unikátní mezi tasemnicemi. Alveokok u hlodavců je tvořen mnohočetnými měchýřky o průměru menším než 1 mm až do velikosti 3 cm. Uvnitř měchýřků se formují protoskolexy. U atypických mezihostitelů, včetně člověka, se protoskolexy tvoří minimálně nebo vůbec.\n\nOproti jiným druhům echinokoků je metacestod schopen endogenního i exogenního pučení, což znamená, že cysta je schopna vytvářet dceřiné cysty dovnitř i vně. Růst cyst je podobný nádorové proliferaci buněk, za což je zodpovědná zárodečná vrstva cysty, která má schopnost neustálého prorůstání do okolní tkáně. Dochází i k metastázování, kdy uvolněné buňky zárodečné vrstvy mohou vycestovat krví do dalších orgánu a vytvářet sekundární ložiska. U člověka se primárně alveokoky lokalizují v játrech a mohou v závislosti od stáří infekce dosahovat velikosti o průměru několika milimetrů až 20 cm.\n\nDospělé tasemnice \"E. multilocularis\" žijí v tenkém střevě lišek (definitivní hostitel). Infekce tasemnicí u lišek je bez jakýchkoliv klinických příznaků a to i v případě silné invaze. Intenzita infekce se pohybuje zpravidla ve stovkách tasemnic na jednu lišku. Prepatentní perioda u lišek je 26–29 dní, doba patence 1–4 měsíce. Pohlavně zralé tasemnice produkují vajíčka, jež odcházejí s trusem do vnějšího prostředí. Mezihostitelé-hlodavci se nakazí pozřením potravy kontaminované vajíčky tasemnice. V těle hlodavce se z vajíčka uvolní larva onkosféra, která penetruje střevní stěnu a krevním oběhem je zanesena do jater. Zde se onkosféra uchytí a vytvoří se z ní larvocysta, která neustále roste. Uvnitř larvocysty se formují zárodky malých tasemnic – tzv. protoskolexy. Cyklus se uzavírá, pozře-li liška hlodavce s larvocystami v játrech. V trávicím traktu se z protoskolexů stanou malé tasemnice, jež se uchytí pomocí přísavek a háčků do sliznice tenkého střeva lišky. Člověk jakožto náhodný mezihostitel se může nakazit vajíčky měchožila pocházejícími z trusu lišek. Ačkoliv je člověk k nákaze málo vnímavý, u některých jedinců se onkosféry mohou uchytit a dojde k růstu larvocyst podobně jako u hlodavců. Ty svým růstem často připomínají nádorové bujení jater.\n\nDefinitivním hostitelem jsou především psovité šelmy. V Evropě je primárním a nejběžnějším hostitelem liška obecná. Ve východní Evropě se může parazit v menší míře vyskytovat u psíků mývalovitých (\"Nyctereutes procyonoides\"). Infekce jiných druhů v Evropě jako jsou pes domácí, kočka divoká či domácí jsou zcela raritní. Stejně tak evropští vlci a šakalové se mohou zřejmě nakazit, ale jejich role v cyklu \"E. multilocularis\" je minoritní. V polárních oblatech Severní Ameriky je dominantním hostitelem liška polární. Na jihu Kanady a v severních státech USA je tasemnice nacházena u lišek obecných a kojotů prérijních. Nálezy tasemnic u vlků v Kanadě a USA jsou spíše raritní a role vlka jako konečného hostitele je nejasná. Liška obecná a polární je primárním hostitelem rovněž v Rusku či Japonsku.\n\nDomácí psi jsou vnímaví k \"E. multilocularis\" a infikovaní psi mohou vylučovat vajíčka trusem. Nicméně jejich role v cyklu je minoritní a ve většině endemických oblastí Evropy je prevalence u psů nízká. To je dáno částečně tím, že psi příliš neloví drobné hlodavce a také tím, že jsou pravidelně odčervováni. Přesto například na Aljašce je výskyt echinokoka u psů poměrně častý. U domácí koček je vnímavost k infekci nízká a také není jisté, zda vajíčka echinokoka pocházející z koček jsou skutečně životaschopná. To samé platí pro divoké kočky. Role psa a kočky jakožto zdroje echinokoka pro člověka je tak často zveličována. \n\nMezihostitelem může být teoreticky celá řada savců, včetě člověka. Nicméně typickým vnímavým mezihostitelem jsou hlodavci z podčeledi hrabošovití. Nejběžnějšími mezihostiteli tasemnice v Evropě jsou hraboš polní (\"Microtus arvalis\") a hryzec horský (\"Arvicola scherman\"). V mokřadových oblastech ve Francii se může nakazit také ondatra pižmová (\"Ondatra zibethica\"). Infekce \"E. multilocularis\" byla dále potvrzena také u hryzce vodního (\"Arvicola amphibius\"), hraboše mokřadního (\"Microtus agrestis\"), norníka rudého (\"Myodes glareolus\") a křečka bavlníkového (\"Sigmodon hispidus\"). Řada dalších hlodavců byla infikována experimentálně, nicméně tasemnice v nich není schopna se vyvinout do infekčního stádia. Mezi tyto málo vnímavé druhy patří například myš domácí (\"Mus musculus\") nebo potkan obecný (\"Rattus norvegicus\").\n\nInfekce vajíčky echinokoka s tvorbou alveolárních cyst, většinou bez produkce protoskolexů, jsou ojediněle nacházeny u různých živočišných druhů. Tyto zvířata však nehrají žádnou roli v cyklu \"E. multilocularis\" a nálezy jsou v podstatě náhodné. Alveolární echinokokóza byla popsána u domácích a divokých prasat v Evropě a Asii nebo u koní v Japonsku. Překvapivě i u psů, kteří slouží jako vnímaví definitivní hostitelé, byly pozorovány cysty v játrech. Fatální infekce AE byly zjištěny rovněž u různých druhů primátů, včetně šimpanzů, nebo u klokanů chovaných v zoologických zahradách.\n\nPrvní zmínky o echinokokóze sahají až do starověkého Řecka, kde známý lékař Hippokratés popsal měchýřkovité útvary u poráženého dobytka. Rovněž Galén a Aretaios zmínili ve svých spisech nález měchýřků na játrech u jatečných zvířat. S největší pravděpodobností šlo ale o cysty příbuzného druhu \"Echinococcus granulosus\". První případy alveolární echinokokózy u lidí popsali Ludwig Buhl a Rudolf L. Virchow v polovině 19. století. Avšak až do konce 19. století nebylo zřejmé, zda cystická a alveolární forma echinokokózy u lidí je způsobena jedním nebo více druhy echinokoků. Teprve v letech 1901–1902 rakouský lékař Adolf Posselt z Innsbrucku izoloval z jednoho pacienta s mnonočetnou larvocystou protoskolexy, kterými poté experimentálně nakazil psa. Po 49 dnech izoloval ve střevě psa drobné tasemnice, které podrobně anatomicky popsal. Poukázal na anatomické odlišnosti nalezených tasemnic od již dříve známých \"E. granulosus\". Posselt tak objasnil původ alveolární echinokokózy člověka a vývojový cyklus měchožila bublinatého. Skutečnost, že \"E. multilocularis\" cykluje mezi liškami a hlodavci ve volné přírodě byla však zdokumentována až v 50. létech 20. století. Na Aljašce a na Sibiři byly nejprve izolovány z lišek polárních a tažných psů drobné tasemnice, jež měly za mezihostitele hlodavce hraboše mokřadního a norníka tajgového. Tyto tasemnice byly označeny jako \"Echinococcus sibiricensis\". Na to německý parazitolog Johannes Vogel v letech 1955–1957 popsal výskyt echinokoků u lišek obecných v jižním Německu. Ve stejných lokalitách, kde Vogel našel infikované lišky, objevil také hraboše polní s mnohočetnými cystami na játrech. Z protoskolexů izolovaných z hrabošů experimentálně nakazil lišku, psa a kočku. Hraboš polní byl určen jako typický mezihostitel tohoto echinokoka. Navíc při porovnání tasemnic \"E. siberiensis\" a izolátů z jižního Německa neshledal žádné anatomické rozdíly a potvrdil tak, že severoamerické a sibiřské kmeny patří do stejného druhu jako ty nalezené v Německu. Druh byl pojmenován jako \"Echinococcus multilocularis\".\n\n\"E. multilocularis\" je rozšířen pouze na severní polokouli. Onemocnění člověka AE na jižní polokouli jsou vždy introdukovaná. Výskyt \"E. multilocularis\" je úzce vázán na své hostitele (liška–hlodavec), přičemž koncentrace lišek na územní jednotku je jedním z klíčových faktorů ovlivňujících prevalenci tasemnice. Ekosystém, v němž se tasemnice vyskytuje, může být velmi různorodý – od arktické tundry, přes horské travnaté ekosystémy až po zemědělskou krajinu či urbanizovanou krajinu. Nejseverněji byl měchožil bublinatý dokumentován na Špicberkách či Aljašce, nejjižněji pak v Íránu nebo Číně.\n\nV posledních letech byl pozorován růst populace lišek obecných v celé Evropě, a to zejména v městských oblastech. To je dáno nejen vymýcením vztekliny u lišek, ale i dalšími změnami v myslivosti, zemědělství, urbanizaci krajiny apod. Zvýšený výskyt lišek v městském prostředí je často diskutován v souvislosti s rizikem AE pro člověka. Například lišky s měchožilem byly dokumentovány v Curychu, Ženevě, Nancy, Stuttgartu nebo ve Vídni. Přestože je prevalence echinokoka u lišek v městských oblastech nižší než na venkově a zemědělských oblastech, kvůli vysoké populaci lišek ve městech zde existuje stále reálné riziko pro člověka. Studie z Curychu a Nancy ukázaly, že prevalence tasemnice v populacích urbánních lišek má klesající trend ve směru od periferie k centru města. To je dáno jednak tím, že v centrech měst se nevyskytují hraboši a hryzci a jednak zvýšeným podílem antropogenní stravy u lišek žijících ve městech.\n\nDíky dlouhodobému monitoringu a výzkumu ve střední Evropě je rozšíření \"E. multilocularis\" dobře známo a endemické oblasti jsou přesně definovány. Zatímco v 80. létech 20. století byla tasemnice pozorována pouze v alpských zemích – Německo, Rakousko, Švýcarsko a Francie, areál výskytu tasemnice v Evropě se během let 1990 až 2015 značně rozšířil směrem na sever a východ Evropy. Spíš než samotné šíření do nových lokalit se zdá pravděpodobnější, že parazit u volně žijících lišek unikal v řadě zemí pozornosti. V současné době je \"E. multilocularis\" endemicky hlášen z těchto evropských zemí: Belgie, Bělorusko, Bulharsko, Česká republika, Dánsko, Estonsko, Francie, Chorvatsko, Itálie, Lichtenštejnsko, Litva, Lotyšsko, Lucembursko, Maďarsko, Moldavsko, Německo, Norsko (pouze na území Špicberků), Polsko, Rakousko, Rumunsko, Rusko, Slovensko, Srbsko, Švédsko, Švýcarsko a Ukrajina. Mezi země s vysokou prevalencí (>10 %) \"E. multilocularis\" u lišek patří Česká republika, Estonsko, Francie, Lichtenštejnsko, Litva, Lotyšsko, Německo, Polsko, Slovensko a Švýcarsko. Naopak doposud nikdy nebyla tasemnice zjištěna u lišek ve Velké Británii, Irsku, Islandu, Finsku, Norsku, a to i přes několikaleté cílené vyšetřování odlovených lišek. Rovněž na většině území jižní a jihovýchodní Evropy (Španělsko, Portugalsko, jižní části Itálie, Řecko, státy bývalé Jugoslávie) s výjimkou Turecka se \"E. multilocularis\" u lišek nevyskytuje.\n\nV České republice se pohybuje prevalence \"E. multilocularis\" u lišek obecných od 14 do 62 % s celorepublikovým průměrem 33 %. Dle údajů Státního veterinárního ústavu byl nejvyšší záchyt pozitivních lišek dokumentován v Karlovarském kraji, nejnižší naopak v kraji Jihomoravském. V období od roku 2010 až do 2012 bylo vyšetřeno v okolí Karlových Varů 40 lišek na přítomnost střevních parazitů. Celkem u 16 jedinců (40 % prevalence) byl diagnostikován \"E. multilocularis\" s intenzitou infekce od 32 do 3500 tasemnic na jednu lišku. Měchožil bublinatý byl zjištěn rovněž u dvou psíků mývalovitých ve Středočeském kraji. Data o výskytu tasemnice u hlodavců v ČR chybí. Existuje však několik zpráv o nálezech cyst \"E. multilocularis\" u atypických mezihostitelů. Například alveokokové cystické útvary na játrech byly potvrzeny u 11 prasat domácích na Olomoucku. V plzeňské zoo byla AE hlášena u lemura kata, uhynulého dikobraza a jedné hutie stromové. V roce 2011 byla pitevně potvrzena AE u makaka červenolícího v zoo Olomouc. V listopadu 2017 byl v zoo Ústí nad Labem utracen samec orangutana bornejského s podezřením na karcinom plic. Pitva následně odhalila mnohočetná ložiska alveokoka v plicích.\n\nNejvíce údajů o výskytu \"E. multilocularis\" u lišek a lidí pochází z Ruska a Číny. Dále byl druh hlášen ze států na Kavkaze, Turecka, Iráku, Íránu, Mongolska. Výskyt měchožila byl potvrzen i na ostrově Hokkaidó v Japonsku.\n\nV Číně se druh vyskytuje v severních, západních, centrálních a jihozápadních oblastech. Naopak nejhustěji osídlená jihovýchodní část Číny je parazita prostá. Tasemnice se endemicky vyskytuje ve Vnitřním Mongolsku, provinciích Chej-lung-ťiang, Kan-su, Čching-chaj, Ning-sia, Sin-ťiang, západní polovině S’-čchuan a východní oblasti Tibetu. Prevalence \"E. multilocularis\" u lišek obecných se pohybovala mezi 15 až 60 %. Krom lišek obecných je měchožil bublinatý v Číně nacházen také u lišek tibetských (\"Vulpes ferrilata\") a psů domácích. Ve Vnitřním Mongolsku byla tasemnice zjištěna i u korsaků (\"Vulpes corsac\"). Počet případů lidské AE v Číně je nejvyšší na světě. Dle odhadů představuje Čína přes 90 % všech případů AE ve světě. Ročně je v Číně evidováno okolo 16000 případů AE u lidí, nejvíce pak v provinciích Čching-chaj, Sin-ťiang a S’-čchuan.\n\nV Severní Americe je za endemickou oblast výskytu \"E. multilocularis\" považována severozápadní část Kanady, Aljaška a severocentrální oblast USA. Konkrétně se jedná o provincie Alberta, Britská Kolumbie, Saskatchewan, Manitoba v Kanadě a státy Aljaška, Montana, Severní Dakota, Jižní Dakota, Nebraska, Minnesota, Iowa, Wisconsin, Illinois, Michigan, Indiana, Ohio a Missouri ve Spojených státech. V ostatních částech Severní a Jižní Ameriky není tasemnice přítomna. Přestože liška polární je přítomna v Grónsku, parazit zde nebyl nikdy pozorován. To je vysvětlováno zejména absencí vhodných mezihostitelů na území Grónska.\n\nČlověk se může nakazit parazitem jako náhodný nespecifický hostitel. Infekce charakterizovaná dlouhou inkubační dobou a špatnou prognózou se nazývá alveolární echinokokóza (AE). I přes vysoké prevalence u lišek v endemických oblastech Evropy je AE u lidí stále považována za vzácné onemocnění. Incidence v endemických oblastech jako je Německo, Švýcarsko a Francie se pohybuje mezi 0,03 až 0,3 případů na 100 000 obyvatel za rok. Odhadovaný průměrný počet případů AE u lidí ve státech Evropské unie a s EU přímo sousedících zemích k roku 2010 činil 130, přičemž nejvyšší průměrný počet nových případů za rok byl v Německu (počet případů n=61), poté Francii (n=21), Švýcarsku (n=20), Estonsku, Litvě a Lotyšsku (každá země n=9). Ve světě je vůbec nejvyšší prevalence AE u lidí v Číně a poté v Rusku.\n\nČlověk se může nakazit vajíčky tasemnice pocházejících z trusu infikovaných lišek. Onkosféry z pozřených vajíček jsou zaneseny do jater, kde dávají vzniknout mnohočetným cystám podobně jako u hlodavců. Nutno však zdůraznit, že člověk je přirozeně rezistentní k infekci měchožilem bublinatým a pouze asi u 25 % lidí může po pozření vajíček dojít k rozvoji onemocnění. Ačkoliv existuje řada hypotéz, jak se vajíčka měchožila mohou dostat do lidského organismu, zdroje infekce pro člověka nejsou přesně známy. Faktem zůstává, že aby se člověk nakazil, musí dojít k pozření vajíček ústy. Proto je alveolární echinokokóza zařazena na seznam alimentárních nákaz. Dle kritérií Organizace pro výživu a zemědělství je měchožil bublinatý považován za třetího nejvýznamnějšího parazitárního původce alimentárních onemocnění lidí na světě, hned po tasemnici dlouhočlenné a měchožilu zhoubném. V kritériích byl zohledněn celkový počet nemocných, počet regionů s výskytem, akutní či chronická mortalita, podíl zemřelých k nakaženým, ekonomické dopady atd. Nízkou četnost onemocnění ale vysokou úmrtnost AE v porovnání s jinými parazity dokumentuje tabulka níže.\nAlveolární echinokokóza vyvolaná larválními stádii \"E. multilocularis\" je charakterizovaná nádoru-podobným a proliferativním růstem cyst, které prorůstají do okolní tkáně a jsou schopny i metastazovat. Primárně napadeným orgánem jsou téměř výhradně játra (přibližně v 99 % případů). Vzácněji mohou být spolu s játry napadeny i plíce, slezina a mozek. K metastazování dochází uvolněním buněk zárodečné vrstvy cysty do krve či lymfy. Alveokokové metastázy (sekundární ložiska) mohou být v dutině břišní, kostech, plicích, mozku a dalších orgánech. Neléčená infekce končí zpravidla fatálně. Nicméně jsou známy i případy spontánního uzdravení u některých pacientů. Inkubační doba AE je v řádu několika let od pozření vajíček tasemnice. Při AE se v hostiteli vyvíjejí mnohočetné, měchýřkovité cysty (alveokok) – jedná se o vlastní larvy echinokoka. Stěna těchto alveokoků se skládá z vnitřní zárodečné a vnější laminární vrstvy. Zatímco u měchožila zhoubného pučí cysta pouze endogenně (dovnitř), u \"E. multilocularis\" může zárodečná vrstva pučet i exogenně – do okolí. Tím dochází k neustálému prorůstání alveokoka do zdravé tkáně podobně jako u nádorů. Růst cyst je však velmi pomalý, často v centru léze odumírá a kalcifikuje. Cysty mohou metastazovat do dutiny břišní, plic, mozku nebo do kostí.\n\nInkubační doba nemoci je od 5 do 15 let a nejčastěji se AE diagnostikuje u pacientů starších 40 let. V prvních fázích infekce je AE zcela bez příznaků. Dojde-li k narušení velké části jater, nemoc se začne projevovat. Mezi nejčastější příznaky patří žloutenka (1/3 případů) a bolest břicha (1/3 případů). U zbylé třetiny pacientů je AE diagnostikována náhodně při lékařském vyšetření související s příznaky jako je únava, hubnutí, zvětšená játra, poruchy trávení, plynatost, průjem, nespecifický nález při ultrasonografickém vyšetření.\n\nZ důvodu velmi dlouhé inkubační doby je zjištění zdroje infekce u lidí prakticky nemožné. Zejména v médiích se velmi často jako zdroj infekce člověka uvádí konzumace lesních plodů (borůvky, maliny, houby) kontaminované vajíčky echinokoka. Pro tento způsob chybí přímý důkaz, navíc studie z Aljašky, Rakouska či Německa tuto hypotézu víceméně vylučují. Mezi další hypotetické cesty infekce člověka patří pozření vajíček ze znečištěných vlastních rukou. Ta mohou pocházet ze srsti domácích mazlíčků nebo půdy při farmaření či zahradničení. Dále je brán jako možný zdroj pitná voda či konzumace nemyté a nevařené zeleniny.\n\nRizikové faktory alveolární echinokokózy se liší mezi studiemi i zeměmi. Nutno zdůraznit, že všechny studie byly provedeny na relativně malé skupině pacientů (n=20–150). Jako rizikový faktor v endemické oblasti na Aljašce je uvedeno vlastnictví psa a chov psa ve venkovních výbězích u domu. Podobně v Kyrgyzstánu je riziko infekce až 3,3násobně vyšší u vlastníků psů, což naznačuje, že pes je v Kyrgyzstánu hlavním zdrojem infekce pro člověka. V Rakousku byla AE nejčastěji uváděna do souvislosti s chovateli koček a myslivostí. V Japonsku byl dokumentován jako možný rizikový faktor chov skotu a prasat nebo voda ze studny. V Německu zvyšuje riziko nakažení AE především farmaření a vlastnictví psa, a to zejména loveckého. Proto se zdá, že vajíčka echinokoka se dostávají do lidského organismu spíše při kontaktu s půdou nebo domácími zvířaty než konzumací nemyté zeleniny a ovoce. Nicméně existují i první důkazy o výskytu vajíček \"E. multilocularis\" na ovoci a zelenině. V endemické oblasti AE v Polsku ve Varmijsko-mazurském vojvodství byla zjištěna přítomnost nukleových kyselin \"E. multilocularis\" na malinách, houbách pocházejících z lesa, ale i domácích zahrad. Autoři uvedli až 23% prevalenci měchožila bublinatého u testovaného ovoce, zeleniny a hub. Studie však byla zpochybněna skandinávskými autory, kteří poukázali na chyby v metodice. Ve Švýcarsku zase vyšetřovali pomocí metody PCR saláty na přítomnost vajíček tasemnic. Důvodem byla nákaza AE u šimpanzů v basilejské zoo. Autoři potvrdili v 17 % vzorků hlávkového salátu přítomnost různých tasemnic rodu \"Taenia\". \"E. multilocularis\" však nebyl potvrzen ani v jednom vzorku.\n\nV porovnání s jinými infekčními onemocněními je výskyt AE u lidí v ČR velmi vzácný. Absolutní počet případů AE na území ČR je v desítkách. Historicky první případ byl diagnostikován u ženy z Klatovska v roce 1979. V letech 1998–2014 bylo v ČR vyšetřeno celkem 1892 pacientů s indikací na postižení jater a AE byla diagnostikována u celkem 20 osob, z toho bylo 12 žen a 8 mužů. U 17 (85 %) pacientů byly zasaženy jen játra a u třech byly krom jater nalezeny změny v mozku, pobřišnici nebo ledvinách. Z této skupiny 20 pacientů s AE byli 2 slovenské a 18 české národnosti, přičemž 6 z nich nikdy nevycestovalo mimo ČR. Věkově spadali pacienti do rozmezí 21 až 82 let. Další případ AE byl dokumentován u čtyřicetiletého muže v roce 2016 ve Fakultní nemocnici Brno. V roce 2018 odvysílala ČT reportáž o ženě z Opavska, která prodělala transplantaci jater z důvodu AE. V reportáži primář Slezské nemocnice v Opavě referoval o celkem 4 léčených pacientech s AE na Opavsku a 5 pacientech v Ostravě. U většiny pacientů diagnostikovaných v Česku bylo prvotní podezření na nádor jater a hlavním a úvodním příznakem byla žloutenka. Nutno zdůraznit, že ve statistikách Státního zdravotního ústavu ČR jsou počty případů AE za rok uváděny dohromady s cystickou echinokokózou pod jednotným kódem B67. Není tedy jasné kolik případů je způsobeno druhem \"E. multilocularis\" či \"E. granulosus\" sensu lato.\n\nVe zprávě Evropské komise pro bezpečnost potravin je pro ČR odhadován 1 nový případ AE u lidí za rok. Naproti tomu v Polsku to jsou 3, na Slovensku 4 a v Rakousku 7 případů AE za rok.\n\nEchinokok se zjišťuje u odlovených lišek při pitvě nebo v nasbíraném trusu. Mikroskopicky lze kontrolovat sliznici tenkého střeva na přítomnost dospělých tasemnic přichycených ke sliznici. Sliznice střeva lišek se vyšetřuje po předchozím zmražení na -80 °C po dobu 5 dní (bezpečnostní opatření k inaktivaci vajíček) a to buď seškrabem pomocí sklíčka (intestinal scraping), nebo naříznutím sliznice a mácháním v roztoku soli a poté sedimentací obsahu a mikroskopickým vyšetřením sedimentu (tzv. SCT= Sedimentation and counting technique). V sedimentu se hledají skolexy, proglotidy, vajíčka anebo celé tasemnice. Pro druhové určení je rozhodující velikost tasemnice, tvar a počty háčků na skolexu, pozice urogenitálních pórů a zejména vzhled dělohy. Příbuzný \"E. granulosus\" bývá o 1–2 mm větší (délka 2–6 mm) a děloha je keříčkovitě rozvětvená. Naproti tomu délka těla \"E. multilocularis \" zpravidla nepřesahuje 4 mm a děloha je vakovitého tvaru.\n\nIntravitálně lze parazita lze detekovat v trusu lišek. Pro manipulaci s liščím trusem platí stejná bezpečnostní opatření a je tedy nutná devitalizace vajíček hlubokým zamražením vzorků (-80 °C). Klasické koprologické vyšetření, při kterém se izolují vajíčka v trusu, však má nízkou citlivost. Navíc vajíčka \"E. multilocularis\" jsou morfologicky neodlišitelná od ostatních zástupců rodu \"Echinococcus\" a \"Taenia\". Proto jako standardní vyšetření je doporučována detekce antigenu v trusu pomocí imunoenzymatické reakce, tzv. koproantigen ELISA. Rovněž je běžná detekce DNA v trusu lišek pomocí klasické PCR nebo real-time PCR. Pomocí metody koproantigen ELISA lze detekovat infekci i před objevením se vajíček v trusu, tedy v časné fázi infekce, kdy jsou tasemnice ještě pohlavně nezralé. Naproti tomu PCR metody jsou schopné zachytit pouze DNA pocházejících z vajíček a často vykazují nižší sensitivitu (85–95 %). Citlivost PCR je tak striktně závislá na počtu vajíček v trusu, dále může být negativně ovlivněna přítomností přirozených inhibitorů PCR reakce v trusu. Výhodou PCR metod je vysoká specificita.\n\nDiagnostika se provádí téměř výhradně pitvou, případně histologickým vyšetřením lézí. Odchyt hlodavců v endemických oblastech se dělá pomocí speciálních pastí. Pro druhové určení je nutná znalost morfologie larválních stádií tasemnic. Diferenciálně diagnosticky je nutno odlišit je od larev tasemnice kočičí (\"Hydatigera taeniaeformis\") a dalších tasemnic parazitujících u hlodavců jako třeba \"Versteria mustelae\", \"Taenia polyacantha\", \"Mesocestoides spp.\". Nález charakteristických měchýřkovitých lézí na játrech či dutině břišní může být podpořen histologií lézí či sekvenováním protoskolexů.\n\nDiagnostika AE je založena na kombinaci klinických příznaků, epidemiologických dat, klinických zobrazovacích metod a histopatologii vzorků z biopsie. AE je často chybně zaměňována za zhoubné a nezhoubné nádory jater a žlučovodů, dále za jaterní abscesy či cystickou echinokokózu. Proto je nezbytné zjištěné symptomy a nález ze zobrazovacích metod vždy potvrdit 2 sérologickými testy a histopatologií bioptátu. Prodlevy v diagnostice mohou vést ke zhoršení prognózy u pacienta.\n\nAlveokokové léze na játrech jsou viditelné pomocí řady zobrazovacích metod. Používá se ultrazvuk, MRI nebo CT. Moderní přístup v diagnostice AE nabízí i kombinované metody jako je PET/CT či PET/MRI. PET diagnostika s využitím (18F)-fludeoxyglukózy je založena na zvýšeném metabolismu glukózy buněk na okraji cyst kvůli aktivní zánětlivé reakci.\n\nK nepřímým průkazům infekce patří detekce specifických protilátek v séru pomocí metod ELISA či Western blotu. Většina komerčních testů je založena na zjištění protilátek proti nativnímu nebo rekombinantnímu antigenu (Em2, Em2+, Em18). Senzitivita sérologických testů se pohybuje od 90 do 100 %, specificita pak 95–100 %. Pozitivní nález v sérologii nemusí nutně znamenat aktivní infekci, neboť u řady lidí se léze nemusí vyvinout.\n\nPsi a kočky se léčí z důvodů snížení rizika AE pro člověka. Lékem volby je prazikvantel v dávce 5 mg na kg živé hmotnosti zvířete. Četnost a věkové kategorie zvířat, jež by se měly odčervovat, se liší v závislosti na veterináři a zemi.\n\nV ČR je prazikvantel dostupný v celé řadě preparátů pro psy a kočky a to ve formě tablet, perorálních roztoků a past, žvýkacích tablet či přípravků spot on. Ve většině léčivých přípravků je prazikvantel kombinován s jiným anthelmintikem účinným proti dalším helmintům – nejčastěji benzimidazolem, ivermerktinem či pyrantelem.\n\nDalším anthelmintikem účinným proti echinokokovi je epsiprantel v doporučené dávce 5,5 mg/kg pro psy a 2,75 mg/kg pro kočky. Prazikvantel i epsiprantel vykazují 99–100% účinnost proti dospělým tasemnicím. Rezistence \"E. multilocularis\" na prazikvantel nebyla dosud hlášena. Nicméně existují studie referující o sníženém účinku prazikvantelu u psů.\n\nTerapie AE stojí na dvou pilířích: chirurgická resekce postižené části jater a dlouhodobé podávání anthelmintik. Primárním cílem je radikální resekce celé postižené oblasti jater. Chirurgie však musí být vždy doplněna dlouhodobým podáváním anthelmintik, minimálně po dobu 2 let a kontrolou jater pomocí PET/CT v pravidelných intervalech. Není-li možné chirurgické odstranění, terapie je založena na celoživotní aplikaci anthelmintik. Resekce je kontraindikována v případě lézí zasahující značnou část jater, důležité žlučovody či velké cévy. V případě selhávání jater je indikována transplantace jater. Ani transplantace však nemusí zabránit recidivám nemoci a pacienti musí být dlouhodobě léčeni a monitorováni. Transplantace jater je kontraindikována v případě zjištění metastáz alveokoka mimo játra a jestliže má pacient oslabený imunitní systém a nemůže brát anthelmintika.\n\nAnthelmintika používaná v chemoterapii AE jsou benzimidazoly. Lékem první volby je albendazol v dávce 10–15 mg na kilogram živé hmotnosti a den. Obvyklé dávkování pro dospělé je 2 x denně jedna tableta obsahující 400 mg albendazolu. Albendazol je kontraindikován u žen v době těhotenství. Není-li albendazol k dispozici či z důvodu špatné snášenlivosti pacienta na albendazol je doporučuván mebendazol v dávce 40–50 mg/kg/den. Prazikvantel není z důvodů nízké účinnosti z experimentálních studií doporučován k terapii AE u lidí. Amphotericin B byl zkoušen u pacientů s nesnášenlivostí na benzimidazoly. Benzimidazoly působí pouze staticky, tedy jen zastavují růst cyst, avšak nezničí zárodečné buňky cysty. Z těchto důvodů je nezbytná dlouhodobá, minimálně dvouletá aplikace léčiv. V řadě případů je nutné i doživotní užívání benzimidazolů.\n\nMezi preventivní opatření ke snížení rizika nákazy AE patří odčervování volně žijících lišek ale i domácích psů a koček, monitoring \"E. multilocularis\" u lišek jakož i redukce populací lišek v přírodě. Malta, Velká Británie, Irsko a Finsko jsou momentálně (k roku 2018) jediné 4 země EU se statutem \"E. multilocularis\" prosté země. Při cestovaní se psy a kočkami do těchto zemí je povinnost odčervit zvířata prazikvantelem (v doporučené dávce 5 mg/kg živé hmotnosti zvířete) ve lhůtě nejvýše 120 hodin a nejméně 24 hodin před jejich plánovaným vstupem do těchto členských států nebo jejich částí. Odčervení musí provést veterinární lékař a záznam o provedení musí být uveden v očkovacím průkazu zvířete. Podobné opatření je i v Norsku a na Islandu. Státy, jako je například Španělsko a Portugalsko, kde sice \"E. multilocularis\" u lišek nebyl dosud nikdy hlášen, však z důvodu neplnění kritérií (cílený monitoring u lišek) nejsou EU považovány za prosté \"E. multilocularis\".\n\nV některých endemických oblastech Evropy se provádí odčervení lišek prazikvantelem v podobě krmných návnad stejně, jako se provádí vakcinace lišek proti vzteklině. Od tlumení hlodavců rodenticidy se upustilo z důvodu negativního vlivu na životní prostředí, zejména kvůli toxicitě pro predátory, jež se jimi živí.\n\nEradikační programy v podobě odčervení lišek či psů však mají většinou jen krátkodobý efekt. V jedné vesnici na Aljašce byli odčervováni psi prazikvantelem v měsíčních intervalech po dobu 10 let a prevalence \"E. multulocularis\" u hlodavců klesla z 27 na 5 %. Nicméně po ukončení ozdravovacího programu se prevalence echinokokózy opět rychle vrátila na původní hodnotu. Podobně v Německu byly provedeny eradikační programy u lišek pomocí krmných návnad s prazikvantelem. Prevalence měchožila u lišek sice signifikantně poklesla, avšak po ukončení programu došlo opět k nárůstu výskytu. Razantního snížení tasemnic u lišek pomocí návnad s prazikvantelem bylo dosaženo na ostrově Hokkaidó. Jiná studie ze Švýcarska ukázala, že použití krmných návnad s prazikvantelem u lišek v městských oblastech může snížit kontaminaci prostředí vajíčky měchožila.  \n\n\n"}
{"id": "265251", "url": "https://cs.wikipedia.org/wiki?curid=265251", "title": "Sepse", "text": "Sepse\n\nSepse (gr. \"sepsis\" ze slova \"sepo\" = hnít) je celková reakce organismu na infekci. Stav se může rozvinout do těžké sepse a dále do septického šoku spojeného s poruchou funkce nebo se selháváním jednoho nebo více orgánů. Sepse bývá označována neodborným lidovým termínem otrava krve.\n\nSyndrom systémové zánětlivé reakce ( , SIRS) je univerzální reakce organismu na inzulty infekční i neinfekční povahy, která je charakterizována přítomností alespoň dvou z následujících kritérií:\nU traumatizovaných pacientů se může jednat o autoimunitní reakci na fragmenty mitochodrií masivně uvolněných do krve z traumatem poškozených buněk.\n\nSepse je systémová zánětlivá reakce organismu (SIRS) na přítomnost infekce, která je buď prokázaná, nebo na ni máme podezření.\n\nSepse, která vede k orgánové dysfunkci, hypotenzi nebo hypoperfuzi (nedostatečné prokrvení).\n\nSepse provázená hypotenzí i přes adekvátní tekutinovou resuscitaci (viz dále \"Terapie\").\n\nIncidence sepse je obtížně stanovitelná, protože se velmi liší na odděleních různých typů. Nicméně se obvykle uvádí v rozmezí 15 až 50%. Letalita se pohybuje od 20% (u sepse) do 60% (u septického šoku).\n\nPro diagnostiku sepse jsou důležité klinické známky a laboratorní markery. Kromě už zmíněných (febrílie/hypotermie, tachykardie, …) k nim patří například periferní vazodilatace („teplá” periferie), alterace vědomí (zmatený pacient) nebo změny hemodynamiky jako zvýšený srdeční výdej a nízká systémová cévní rezistence.\n\nK laboratorním markerům patří leukycytóza nebo leukopenie, laktátová acidóza, trombocytopenie (snížené množství krevních destiček), abnormality jaterních testů nebo renálních parametrů a zvýšení hladiny tzv. markerů zánětu, z nichž nejdůležitější jsou CRP (C-reaktivní protein) a PCT (prokalcitonin).\n\nVe snaze nalézt ložisko infekce jsou opodstatněné všechny dostupné zobrazovací metody, které jsou v danou chvíli proveditelné s ohledem na pacientův stav. Nejobvyklejšími jsou ultrazvuk, jehož velkou výhodou je možnost provedení u lůžka pacienta, a počítačová tomografie (CT).\n\nZdrojem sepse mohou být například:\n\nProtože sepse je stále jednou z hlavních příčin úmrtí na jednotkách intenzivní péče, vytyčila si \"Surviving Sepsis Campaign\" za cíl toto změnit. K tomu slouží pravidelně aktualizovaný balík standardních diagnosticko-terapeutických doporučení. Léčbu je nutné zahájit včas a všechny body tzv. iniciální terapie by měly být splněny do 6 hodin. Léčba obvykle probíhá na jednotce intenzivní péče nebo na anesteziologicko resuscitačním oddělení (ARO), ale je nezbytné její zahájení ještě před překladem pacienta na toto oddělení.\n\n\n\n\n"}
{"id": "265256", "url": "https://cs.wikipedia.org/wiki?curid=265256", "title": "Řecká fotbalová reprezentace", "text": "Řecká fotbalová reprezentace\n\nŘecká fotbalová reprezentace reprezentuje Řecko na mezinárodních fotbalových akcích, jako je mistrovství světa nebo mistrovství Evropy.\n\nŘecko nepatří mezi časté účastníky světových turnajů, doposud hrálo třikrát na mistrovství světa a čtyřikrát na Mistrovství Evropy. Přesto v roce 2004 získali při druhé účasti senzačně titul mistrů Evropy.\n\nSeznam zápasů řecké fotbalové reprezentace na ME\n"}
{"id": "265258", "url": "https://cs.wikipedia.org/wiki?curid=265258", "title": "Software Update Services", "text": "Software Update Services\n\nSoftware Update Services (SUS) je nástroj, vyvinutý Microsoftem, pro centralizované aktualizování systémů Microsoft Windows v síti. SUS je spuštěno na serveru a stahuje potřebné aktualizace pro různé verze Windows ze vzdáleného serveru Windows Update, který je provozován Microsoftem. Jednotliví klienti si pak mohou stahovat aktualizace z interního serveru a nepotřebují připojení přímo k Windows Update. Tento způsob zjednodušuje správu aktualizací a „šetří“ vytíženost linky připojení k internetu.\n\nSUS bylo nahrazeno službou Windows Server Update Services, která používá stejné principy, ale umožňuje aktualizace více produktů Microsoft, nikoli pouze Windows.\n\nUkončení podpory pro SUS bylo původně Microsoftem plánováno na 6. prosince 2006, ale na základě odezvy uživatelů bylo posunuto na 10. srpna 2007.\n\nAlternativní nástroj pro distribuci aktualizací a softwaru do systémů Windows je Microsoft System Management Server, který byl navržen pro používání v rozsáhlých sítích.\n"}
{"id": "265259", "url": "https://cs.wikipedia.org/wiki?curid=265259", "title": "Haploskupina H (mtDNA)", "text": "Haploskupina H (mtDNA)\n\nHaploskupina H je haploskupina lidské mitochondriální DNA.\n\nZ haploskupiny H vychází Cambridžská referenční sekvence (CRS), vůči které jsou porovnávány veškeré jiné sekvence mitochondriální DNA.\n\nPřibližně polovina Evropanů je nositeli haploskupiny H. Tato haploskupina je dále běžná v Severní Africe a na Blízkém Východě. FamilyTreeDNA, v současnosti největší laboratoř zabývající se genealogickými testy DNA, má ve své databázi přibližně 32 % vzorků, které patří haploskupině H. Z nich má přibližně 21 % mutaci 519C, která je nestálá a tudíž ji nelze využít pro zatřídění vzorků do dalších podskupin. Změna nukleotidu tRNA na pozici 4336 je u haploskupiny H spojována s nástupem Alzheimerovy choroby.\n\nBryan Sykes použil ve své knize Sedm dcer Eviných pro zakladatelku haploskupiny H jméno \"Helena\".\n\nHaploskupina H je potomkem haploskupiny HV.\n\n\nHaploskupina H se dělí na další podskupiny.\n\n\nMarie Antoinetta a všichni její předci v mateřské linii až po Bertu z Putelendorfu (zemřela roku 1190), patřili do haploskupiny H. Pokud nejsou její rodokmeny zavádějící, lze za nositele haploskupiny H považovat i následující příbuzenstvo: Marie Terezie, Marie Luisa Habsbursko-Lotrinská (druhá žena Napoleona Bonaparte), Petr II., Petr II. Brazilský, Filip III. Dobrý, Leopold II. Belgický, Fridrich Vilém II. Pruský, Ferdinand I. Bulharský, Viktor Emanuel II., August III. Polský a Stanislav August Poniatowski. \n\nK dalším významným nositelům haploskupiny H patřila císařovna Alexandra Fjodorovna, žena posledního ruského cara Mikuláše II., a všechny její děti. Zařazení do této skupiny bylo provedeno na základě genetických testů při identifikaci jejích ostatků.\n\nDo této skupiny tedy patří všichni její příbuzní v mateřské linii a to zpětně až po Blanku Núñez de Lara (přibližně 1317–1347). Je to její matka královna Viktorie a bratranci princ Filip, Louis Mountbatten a Vilém II. Pruský. Mezi potomky Blanky Núñez patří Marie Medicejská, Anna Rakouská, Karel II., Jakub II. a Vilém III. Anglický, Leopold I. Belgický, Vladislav IV. a Jan II. Polský, Michal I. Rumunský, Jiří II., Alexandr I., Pavel I. a Konstantin II. Řecký, Christian VI. Dánský, Ludvík XIII., Ludvík XV. a Ludvík XIV. Francouzský, Karel XI. Švédský, Kristýna I. Švédská, Vilém I. Holandský, Filip V., Filip IV. a Karel II. Španělský a Sofie Španělská.\n\n"}
{"id": "265260", "url": "https://cs.wikipedia.org/wiki?curid=265260", "title": "Turecká fotbalová reprezentace", "text": "Turecká fotbalová reprezentace\n\nTurecká fotbalová reprezentace reprezentuje Turecko na mezinárodních fotbalových akcích, jako je mistrovství světa nebo mistrovství Evropy. Mezi jejich největší úspěchy patří bronzové medaile z MS 2002 a ME 2008. Jejich současným trenérem je Guus Hiddink, který slavil významné úspěchy s reprezentacemi Nizozemska (4. místo na MS 1998), Jižní Koreji (3. místo na MS 2002), Austrálie (osmifinále MS 2006) a Rakouska a Švýcarska (bronz z ME 2008). Nejvíce reprezentačních startů si připsal Rüştü Reçber (119 zápasů) a nejlepším střelcem je Hakan Şükür s 51 přesnými zásahy a na MS 2002 vstřelil proti Jižní Koreji nejrychlejší gól v historii mistrovství světa.\n\nSeznam zápasů turecké fotbalové reprezentace na MS\n\nSeznam zápasů turecké fotbalové reprezentace na ME\n"}
{"id": "265261", "url": "https://cs.wikipedia.org/wiki?curid=265261", "title": "Ruská fotbalová reprezentace", "text": "Ruská fotbalová reprezentace\n\nRuská fotbalová reprezentace reprezentuje Rusko na mezinárodních fotbalových akcích, jako je mistrovství světa nebo mistrovství Evropy.\n\n\"Poznámka: Do výsledků na této stránce se nezapočítávají výsledky SSSR.\"\n\nSeznam zápasů ruské fotbalové reprezentace na MS\n\nSeznam zápasů ruské fotbalové reprezentace na ME\n\nRusko se LOH ve fotbale neúčastnilo.\n"}
{"id": "265262", "url": "https://cs.wikipedia.org/wiki?curid=265262", "title": "Julius II.", "text": "Julius II.\n\nJulius II. (5. prosince 1443 – 21. února 1513), rodným jménem Giuliano della Rovere, přezdívaný „papež válečník“ (\"Il Papa Guerriero\"), byl římskokatolický duchovní, který úřad papeže zastával od roku 1503 až do své smrti v roce 1513. Nejvíce proslul svojí bojovnou politikou proti četným nepřátelům. Byl však také znám jako mecenáš umění a podporoval velké stavební projekty, například přestavbu baziliky sv. Petra a výzdobu Sixtinské kaple. Dále v roce 1506 vytvořil Švýcarskou gardu jako elitní jednotku pro svoji ochranu.\n\nNarodil se do rodiny della Rovere, která patřila k nejvyšší italské šlechtě. Jeho strýc Francesco della Rovere byl jeho učitelem v řádu františkánů, nicméně se zdá, že se jejich členem nestal a raději zůstal světským bratrem až do doby, než byl v roce 1471 ustanoven biskupem ve francouzském Carpentrasu. Jeho strýc ho také poslal na vzdělání do konventu v La Pérouse.\n\nFrancesco della Rovere se stal 1471 papežem pod jménem Sixtus IV. a zajistil svému synovci kardinálský klobouk. S podporou svého strýce začal získávat velkou moc a stal se arcibiskupem diecéze v Avignonu. V roce 1480 byl vyslán do Francie jako papežský legát. Zde zůstal po čtyři roky a pomalu se stával jedním z nejvýznamnějších kardinálů. Jeho vliv se nezmenšil ani za pontifikátu papeže Inocence VIII.\n\nJako mnozí další příslušníci vznešených italských rodů v období renesance začal záhy usilovat o nejvyšší církevní hodnost, o stolec papežský. Do jeho cesty se však nejprve postavil silný a obratný soupeř, kardinál Rodrigo Borgia. Po smrti Inocence VIII. v roce 1492 byl Borgia zvolen papežem jako Alexandr VI. Della Rovere ve svém rozhořčení a žárlivosti obvinil Alexandra, že byl zvolen na základě svatokupčení a tajné dohody s kardinálem Ascaniem Sforzou. Vzápětí ale musel della Rovere zvolit útěk před Alexandrovým hněvem do Ostie a o několik měsíců později se vzdálil až do Paříže. Zde byl přesvědčen francouzským králem Karlem VIII., aby ho doprovázel při velké vojenské výpravě s cílem dobytí Neapolského království. Spolu s mladým králem vstoupil triumfálně do Říma a snažil se o svolání církevního koncilu, který měl obvinit papeže Alexandra VI. z mnohých přestupků proti kanonickému právu a sesadit jej. Z tohoto nebezpečí se Alexandr VI. vymanil mimo jiné proto, že nalezl nového přítele v Karlovu ministrovi Briçonnetovi, kterému přislíbil kardinálskou hodnost.\n\nAlexandr VI. zemřel v roce 1503, možná na malárii, ačkoli je jeho smrt spojována spíše s otravou jedem. Alexandrův syn Cesare Borgia onemocněl ve stejnou dobu, ale nemoc přežil. Giuliano della Rovere následně nepodporoval kandidaturu kardinála Piccolominiho, který byl 22. září 1503 zvolen za papeže Pia III., ale zemřel o několik dní později. Giuliano della Rovere se konečně stal nástupcem sv. Petra díky své obratné politice, když dočasně podporoval mocensky oslabeného Cesareho Borgiu. Konklávem byl zvolen papežem po několika málo hodinách téměř jednohlasně a přijal jméno Julius II. Nedostal údajně jen tři hlasy, když jeden z nich byl od kardinála Georgese d’Ambroise, jeho největšího rivala a favorita Francie, a další jeden hlas snad od kardinála Carafy. Je možné, že jeho úspěch zaručily vydatné úplatky.\n\nGiuliano si vybral svoje nové oficiální jméno po papeži, který vládl ve čtvrtém století, Juliovi I. Začal svoji vládu přes pokročilý věk s obdivuhodnou energií a kuráží, která nebyla u jeho předchůdců obvyklá. Především se snažil o to, aby se zbavil různých vlivů, které oslabovaly jeho moc. Svému vojsku velel sám na koni a v plné zbroji. První úspěchem bylo, že se mu podařilo pomocí lstivých úskoků zabránit Cesarovi Borgiovi získat opět moc nad papežským státem. Také využil svého vlivu, aby smířil dva mocné římské rody, rodiny Orsiniových a Colonnových, a stal se dědicem majetků jiných rodů římské šlechty.\n\nPoté co si zajistil moc v Římě, začal se Julius zabývat zahraniční politikou. Jeho první krokem bylo zajistit vytlačení Benátské republiky z Faenzy, Rimini a dalších měst a pevností v Itálii, které okupovala tato slavná republika po smrti papeže Alexandra. V roce 1504 papež Julius II. zjistil, že s benátským dóžetem nebude možná žádná dohoda a začal uvažovat o zapojení Francouzského království a Svaté říše římské do tohoto konfliktu. Ukázalo se však, že toto spojení bylo sotva více než formální. Podařilo se pouze donutit Benátčany vyklidit méně významná území v Romagni. Julius II. ale také vynikající akcí v roce 1506 osvobodil Perugiu a Bolognu od jejich despotů Giampola Baglioniho a Giovanniho II. Bentivoglia. Tím získal tak velkou moc, že dokázal svoji důležitost jak římskému císaři Maxmiliánovi I., tak francouzskému králi Ludvíkovi XII.\n\n22. ledna 1506 byla oficiálně ustanovena Švýcarská garda, která se od té doby stala elitní jednotkou pro ochranu papežů. Vzhledem k velkému počtu politických a vojenských střetnutí během vlády Julia II. není překvapující, že byl zakladatelem Švýcarské gardy právě on.\n\nV roce 1508 dosáhl Julius tak rozsáhlé podpory svých plánů, že byl schopen vytvořit takzvanou ligu z Cambrai společně s francouzským králem Ludvíkem XII., císařem Maxmiliánem I. a králem aragonským Ferdinandem II. Tato liga bojovala proti Benátské republice a její válečné působení je dnes známo také jako válka ligy z Cambrai. Krom dalšího chtěl papež především získat nadvládu nad Římu blízkou oblastí Romagna. Císař Maxmilián měl zájem o oblasti Friuli a Veneto a král Ludvík XII. o město Cremona. Aragonský král Ferdinand požadoval pro sebe přístav v Apulii. Tento konflikt je zařazován do série tzv. italských válek. Na jaře roku 1509 uvalil Julius na Benátsko interdikt. Během celého konfliktu došlo nejednou ke změně stran jednotlivými účastníky. V roce 1510 změnily strany jak Benátsko, tak Francie a v roce 1513 se Benátsko přidalo k Francii.\nVýsledky války Svaté ligy začaly rychle odhalovat původní záměry papeže. Po jedné z bitev, bitvě u Agnadella (14. května 1509), byla moc Benátčanů v severní Itálii na určitou dobu zlomena. Avšak hned poté se ukázalo, že ani císař ani francouzský král nebyli spokojeni s pouhým plněním přání papeže. Na počátku roku 1510 bylo sice pokoření Benátské republiky dokonalé, ale nedlouho potom byla Francie stižena papežskou klatbou. Papežovy pokusy vyvolat rozepři mezi Francií a Anglií však dočasně neuspěly. V září svolal Ludvík XII. koncil do Tours, na kterém se francouzští biskupové odmítli nadále podřizovat papežské autoritě. Naopak se rozhodli ve spojení s Maxmiliánem I. usilovat o sesazení Julia II. Koncil se znova sešel za tímto účelem v listopadu následujícího roku do Pisy.\n\nV tuto chvíli vstoupila válka Svaté ligy do další etapy, ve které si Julius II. uchoval za spojence aragonského krále Ferdinanda a nově se k němu přidaly i Benátky. Zanedlouho se k němu připojili také Maxmilián I. a anglický král Jindřich VIII. Tudor. Julius svolal generální koncil, dnes známý jako pátý lateránský koncil, do Říma v roce 1512. Konání koncilu se ale opozdilo a Julius II. se musel vyrovnat se zprávou, že jeho francouzští nepřátelé opět vstoupili na území Itálie.\n\nV roce 1512 se silám nakloněným papežovi podařilo vytlačit Francouze za Alpy, ale za cenu okupace části Itálie spojeneckými vojsky. Ačkoli se papeži Juliovi II. dočasně podařilo upevnit svou moc v územích sousedících s Římem, byl stále stejně daleko od splnění snu o sjednocené Itálii jako na počátku své vlády.\n\nJulius II. zemřel v roce 1513, podle zpráv na vysokou horečku a byl pohřben v bazilice svatého Petra. Juliův monumentální náhrobek, na kterém pracoval Michelangelo již od roku 1505, byl v redukované podobě dokončen až 1544 a umístěn v bazilice sv. Petra V okovech. Ústřední postavou náhrobku, přesněji kenotafu – papež zde není pohřebený, je slavná socha Mojžíše.\n\n"}
{"id": "265263", "url": "https://cs.wikipedia.org/wiki?curid=265263", "title": "Haploskupina T (mtDNA)", "text": "Haploskupina T (mtDNA)\n\nHaploskupina T je haploskupina lidské mitochondriální DNA.\n\nHaploskupina T je odvozena od haploskupiny JT, která vychází z haploskupiny J. Haploskupina T vznikla před zhruba 10 000 lety na území Mezopotámie nebo Malé Asie, odkud se šířila severním směrem. Vyšší zastoupení má na východě Baltského moře a v oblasti Uralu.\n\nBryan Sykes použil ve své knize Sedm dcer Eviných pro zakladatelku haploskupiny T (sám k této haploskupině patří) jméno \"Tara\".\n\nJedna studie spojuje haploskupinu T s omezenou mobilitou spermií u mužů. Jelikož nebyla v rámci studie sledována plodnost, nelze určit, do jaké míry a zda vůbec se tento fakt na plodnosti projeví.\n\nJedním z nositelů haploskupiny T byl poslední ruský car Mikuláš II. Příslušnost k této haploskupině byla zjištěna při identifikaci jeho ostatků. Pokud nejsou jeho rodokmeny zavádějící, lze za nositele haploskupiny T považovat i všechny potomky jeho nejstaršího předka v mateřské linii, Barbory Cellské (1390-1451), ženy Zikmunda Lucemburského. Sem patří velké množství evropské šlechty, jako např. Jiří I. a Fridrich Vilém I. (přes Sofii Hanoverskou), Karel I. Stuart, Jiří III., Jiří V., Karel X. Gustav, Gustav II. Adolf, Mořic Oranžský, Olaf V. Norský a Jiří I. Řecký.\n\n"}
{"id": "265275", "url": "https://cs.wikipedia.org/wiki?curid=265275", "title": "Náboženská konverze", "text": "Náboženská konverze\n\nNáboženská konverze (z lat. \"conversio,\" obrácení) je označení pro proces, kdy člověk přijal novou náboženskou identitu nebo změnil dosavadní vyznávané náboženství. Opačným procesem – odpadnutím od víry – je apostáze.\n\nNáboženská konverze představuje často významný přelom v životě člověka a v některých případech může jeho život zcela změnit, ať už pro rozdílný přístup k životu předchozího a nového světonázoru, nebo pro praktické důsledky, které konverze může mít. Konverze je ve společnosti většinou iniciována shora.\n\nV důsledku konverze může dojít k zpřetrhání a nahrazení dosavadních společenských a rodinných vazeb konvertity – někdy prostě rodina odmítá tuto změnu akceptovat a rozejde se s konvertitou ve zlém, někdy jde o důsledek toho, že některé náboženské společnosti svým členům zakazují stýkat se s odpadlíky. Stranění (tzv. shunning) bývá považováno za jeden z typických znaků sekt. Je ale praktikováno mezi jinými i v ustálených náboženstvích křesťanstva, judaismu a islámu. \n\nPodle psychologa a religionisty Lewise R. Ramba lze rozlišovat pět druhů konverze. Základním kritériem přitom je to, do jaké míry musí dojít ke kulturní a společenské změně, aby byl jedinec považován za konvertitu:\n\nApostáze (\"apostasy\") je akt zavržení náboženské tradice nebo její víry jedincem, který se s ní dříve identifikoval. Laicky lze popsat jako odpadnutí od víry. Bývá považována za opak konverze. V souvislosti se ztrátou nebo nedostatkem náboženské víry se užívá také pojmu dekonverze (\"deconversion\"). Rozdíl mezi oběma pojmy je subtilní, ale zásadní: apostáze podle P. Říčana znamená „odklon od náboženství k nenáboženskému světovému názoru“, zatímco dekonverze „odklon od náboženského přesvědčení, přijatého předchozí konverzí, a to buď k ateismu, nebo k jinému náboženství.“\n\nIntenzifikace (\"intensification\") je znovuoživení víry, k níž měl jedinec dříve sympatie. Dochází k ní v případech, kdy řadoví členové náboženského společenství postaví svoji oddanost víře do středu svého života anebo když se prohloubí jejich začlenění do náboženského společenství prostřednictvím nějaké hluboké náboženské zkušenosti, např. sňatku, narození dítěte, umírání.\n\nAfiliace (\"affiliation\") je pohyb jedince či skupiny od minimálního náboženského závazku směrem k jeho maximalizaci prostřednictvím instituce či náboženské skupiny. Afiliace představuje kontroverzní pojem, neboť využívá manipulativních strategií, s nimiž bývají spojována zejména nová náboženská hnutí (Hare Krišna) či křesťanští fundamentalisté. \n\nInstitucionální přechod (\"institutional transition\") je proces, při němž jedinec či skupina změní v rámci jedné tradice výchozí komunitu za jinou. Jedná se např. o konverzi od baptistů k presbyteriánům (obojí se odehrává v rámci jedné tradice: protestantismu). Tento proces bývá také označován jako změna denominace (\"denominational switching\") a může k němu docházet i z pragmatických důvodů (např. geografická vzdálenost).\n\nZměna tradice (\"tradition transition\") je proces, při němž jedinec či skupina změní výchozí komunitu za jinou, a to napříč tradicemi. Jedná se o fenomén, který se historicky objevoval i v masovém měřítku (např. christianizace při kolonizaci Ameriky Evropany). Příkladem změny tradice je konverze od křesťanství k islámu.\n\nV sociologii náboženství se rozlišuje několik různých faktorů ovlivňujících (nebo přímo způsobujících) náboženskou konverzi. Hlavními faktory jsou zejména:a) Psychofyziologická odpověď na stres a nátlak\n\nKonverze je výsledkem vědomého nátlaku jedné osoby či společenství, jemuž konvertita není již schopen dále vzdorovat (vyskytuje se např. v nových náboženských hnutích).\n\nb) Individuální předpoklady osobnosti konvertity\n\nPsychologický profil konvertity a jeho individuální pohled na víru.\n\nc) Situační faktory a jiné společenské vlivy\n\nKonverze je zásadně ovlivněna společenským kontextem, v němž se konvertita nachází (např. rodinná tradice, okruh přátel apod.).\n\nZe sociologického hlediska se na konverzi pohlíží buď jako na dlouhodobý, kontinuální proces pozvolné změny, anebo jako na radikální, náhlou změnu pohledu na svět a na náboženské otázky.\n\nJohn Lofland a Norman Skonovd vymezili šest základních rozdílných motivací jedince ke konverzi. Jejich přístup přitom kombinuje konvertitovu subjektivní zkušenost s vědeckým, objektivním pohledem na věc. Jejich šest typů motivace je intelektuální (\"intellectual\"), mystická (\"mystical\"), experimentální (\"experimental\"), afektivní (\"affectional\"), revivalistická (\"revivalist\") a vnucená (\"coercive\"). \n\n1) \"Intelektuální\" motivace spočívá v tom, že jedinec hledá své náboženské a spirituální ukotvení skrze knihy, televizi, přednášky a další média, která zahrnují určitou míru sociální interakce. Tento typ motivace je silně navázán na studium, získávání informací a racionalitu. Předpokládá u jedince jeho vlastní iniciativu ke hledání různých řešení a alternativ. K momentu uvěření obvykle dochází před tím, než se jedinec aktivně zapojí do náboženských rituálů a společenství.\n\n2) \"Mystická\" motivace je někdy považována za prototyp náboženské konverze – je případem např. i Pavla z Tarsu. Mystická konverze se zpravidla odehraje jako náhlý a emocionálně silný prožitek „prohlédnutí“, které mohou doprovázet paranormální zkušenosti jako vidění, hlasy atd.\n\n3) \"Experimentální\" motivace se rozšířila zejména v průběhu 20. století, kdy došlo k uvolnění vztahu k náboženství a zároveň se otevřely nové možnosti náboženského ukotvení. Jedinec s experimentální motivací obvykle zkoumá, zkouší a hledá různé alternativy náboženského života, přičemž k uvěření nedojde, dokud si jedinec experimentálně neověří, že zvolený systém je ten pravý (tj. přináší mu podporu a výhody).\n\n4) \"Afektivní\" motivace akcentuje interpersonální vztahy daného jedince. Ústředním faktem afektivní motivace je osobní zkušenost s pocitem přijetí, lásky, péče, kterou mu projevuje náboženská skupina a její představitelé. \n\n5) \"Revivalistická\" motivace se podle Loflanda a Skonovda vyskytuje v současnosti řídčeji než v 19. století. Je spojena s emocionálním vzrušením, které je v jedinci podněcováno způsobem, jakým je náboženská zkušenost prezentována. Revivalistické zkušenosti zpravidla zahrnují působivou hudbu a kázání. Skupinová zkušenost je navíc často posilována tím, že je jedinec cíleně vyhledán rodinnými příslušníky či přáteli, kteří mají přímý vliv na jeho konverzi.\n\n6) \"Vnucená\" motivace je podle Loflanda a Skonovda relativně vzácná. Jejím základem je donucovací strategie a nátlak, který může mít různou intenzitu a formu – od verbálního přesvědčování až po spánkovou či výživovou deprivaci. Následkem těchto vnějších vlivů ztrácí jedinec rezistenci vůči předkládaným názorům, podvoluje se jim a přijímá je. Je to typ motivace, s nímž je zpravidla spojena určitá forma psychického teroru a vyvolávání strachu za účelem získání kontroly nad jedincovým životem. \n\nV židovství je archetypem konvertity Abram (Abrahám), který společně s ženou Sárou opustil svůj dosavadní svět, přestoupil na víru v pravého Boha a následoval jej k službě a budoucímu zaslíbení. Akt konverze se v židovství nazývá \"gijur.\" Za iniciační rituál, kdy se člověk stává členem židovské obce, je považována obřízka. \n\nŽidovská konverze je historicky až poexilní fenomén. Zrodil se v perském období a rozvíjel se zejména v kosmopolitním a kulturně rozmanitém helénistickém prostředí. Až do moderní doby ovšem nebyl zásadním tématem. \n\nDůležitým starozákonním příkladem konverze je příběh Rút – Moábky, která se odmítla vrátit k sobě domů, ale odešla mezi Judejce, kde se vdala za Boáze a přistoupila na jeho víru: \"Ale Rút jí odvětila: „Nenaléhej na mne, abych tě opustila a vrátila se od tebe. Kamkoli půjdeš, půjdu, kdekoli zůstaneš, zůstanu. Tvůj lid bude mým lidem a tvůj Bůh mým Bohem. Kde umřeš ty, umřu i já a tam budu pochována. Ať se mnou Hospodin udělá, co chce! Rozdělí nás od sebe jen smrt.\"“ (Rút 1, 16–17) \n\nV křesťanství jsou obvykle rozlišovány dva fenomény: konverze nevěřícího ke křesťanství (tento člověk se oficiálně stane členem náboženské obce po absolvování iniciačního rituálu křtu, některé křesťanské proudy považují za moment obrácení vyznání víry) a konverze od jednoho vyznání k jinému (opakovat křest obvykle není nutné).\n\nSoučástí konverze ke křesťanství je obvykle pokání za dosavadní hříchy, přijetí Ježíše Krista za Pána a Spasitele a závazek následování evangelia. Oficiálnímu přijetí konvertity do církve obvykle předchází určitý časový úsek (tradičně zvaný katechumenát), který konvertita (katechumen) věnuje studiu křesťanského učení pod vedením duchovního nebo jiného zkušeného člena církve (délka této periody je velmi individuální a může trvat řádově měsíce i roky). Iniciační rituály se napříč křesťanskými denominacemi liší. Nejčastější praxí je křest, který ovšem neprovádějí a nevykládají všechna společenství stejně. Většina hlavních křesťanských proudů uznává křest za univerzálně platný (katolíci, kalvinisté, lutheráni, pravoslavní atp.), pokud je při křtu vodou použita trojiční formule. Některé církve považují pro akt konverze za dostatečné pouhé přiznání se ke Kristu jako ke Pánu. \n\nŘímští katolíci uznávají všechny způsoby křtu vodou: ponoření, polití i pokropení, pokud je použita trojiční křestní formule (např. „já tě křtím ve jménu Otce i Syna i Ducha Svatého“), a to i když křest neprovádí katolík. Konvertité z tradičních křesťanských proudů (protestanti či pravoslavní) proto nemusejí absolvovat křest znovu, ale pouze vyznají svoji víru při mši. Po přijetí do církve (a obvykle i biřmování) mohou přistupovat k eucharistii.\n\nLuteráni chápou konverzi nebo obnovení víry jako akt Boží milosti a moci, která člověka-hříšníka vytrhla z moci hříchu, a jen skrze kterou je schopen přijmout dary, jež mu skrze vykoupení daroval Ježíš Kristus. Evangelíci obvykle nepožadují po dříve pokřtěných konvertitech, přicházejících z jiných církví, opakování křtu, ale některé denominace cizí křty neuznávají a požadují opakování (např. mormoni nebo Svědkové Jehovovi). Evangelikálové naopak často nepovažují křest vodou za nutný, křesťanem se člověk stává v okamžiku, kdy vyzná Ježíše za svého Pána. Církve vzešlé z radikální reformace jako baptisté uznávají za platný pouze křest úplným ponořením. V některých protestantských církvích (např. evangelíci) existuje rituál konfirmace, tedy přiznání se ke křtu, resp. jeho obnovení. V některých sborech je věřící teprve až po konfirmaci považován za plnoprávného člena církve, který může přijímat chléb a víno při Večeři Páně. Souvisí to s faktem, že většina členů je pokřtěna již v raném věku, a konfirmace tak symbolizuje vstup do dospělosti a vědomé nastoupení cesty víry. \n\nV rámci pravoslaví se vyskytují různé pohledy na to, jak přijímat konvertity z jiných křesťanských církví. Někteří pravoslavní kněží považují za platný pouze křest provedený trojím ponořením do vody, většinou se však křest považuje za univerzálně platný, pokud byla dodržena trojiční formule. \n\nPodle muslimské věrouky se každý člověk rodí jako muslim, přesněji řečeno jako přináležící k „přirozenému náboženství“ (tzv. \"fitra\"), svoji víru ovšem vědomě přijme až v pozdějším věku. Z tohoto důvodu v současnosti mnoho muslimů preferuje pojem „návrat“\".\" Formálně se člověk stává muslimem odříkáním tzv. šahády, neboli vyznáním víry, v přítomnosti nejméně dvou svědků. Tímto aktem (iniciačním rituálem) se člověk stává součástí muslimské komunity a vyznavačem, tzv. \"šahídem.\" Součástí konverze k islámu je tak přihlášení se k principu Boží jedinosti (\"tawhíd\") a uznání Mohameda za proroka. Vzhledem k tomu, že islám nepracuje s předpokladem prvotního hříchu, nemá rituál obdobný křtu, při němž jsou symbolicky smyty hříchy. Doporučuje se nicméně provést rituální koupel (\"ghusl\") jako přípravu na modlitbu před konverzí. \n\nKromě toho je islám spolu s křesťanstvím a judaismem považován za misijní náboženství. Muslimská misie se nazývá daawa a je zmiňována přímo v Koránu: \"„Vyzývej k cestě Pána svého moudrostí i kázáním krásným a veď s nimi spor slovy nejlepšími!“\" (Korán 2:256). \n\nZejména v posledních letech vešel do popředí v souvislosti s šířením islámu pojem islamizace, přestože se nejedná o novodobý fenomén, ale proces, který probíhal již v raném období islámu. V první třetině 7. století dobyli muslimové Jeruzalém, vytrhli jej z Byzantské říše a získali pod svoji nadvládu. Postupně ve válkách porazili Peršany (637) a Egypťany (641). Většina těchto území se v průběhu času stala majoritně muslimskými. Proces islamizace ovšem ve většině případů trval staletí, navzdory rozšířenému stereotypu, tvrdícímu, že islám se šíří „mečem“ a vynucenými konverzemi. Kořeny tohoto stereotypu pravděpodobně sahají do středověku do období válek mezi křesťany a muslimy ve Středozemí, a také jsou spojeny s tažením Osmanů po Evropě v 16. a 17. století.\n\nV mnoha islámských zemích je konverze od islámu trestným činem a podle přísnějšího výkladu islámského práva se trestá smrtí. Kritika odmítnutí islámu se objevuje již v Koránu: \"\"Muhammad je pouze poslem a před ním odešli již jiní poslové. A jestliže zemře anebo bude zabit, obrátíte se nazpět?\" (3:144)\" Již v počátcích existence islámu existují historické doklady o odpadlících. První muslimský chalífa, Abú Bakr, zápasil s členy arabských kmenů, kteří porušili své závazky vůči islámu a Mohamedovi po jeho smrti. Tyto konflikty jsou známy jako apostatické války či ridda. Obecně se v rámci islámu chápe odpadnutí od víry za čin, za něž náleží trest smrti, tento koncept ovšem není v Koránu zmíněn. V moderní době se stále častěji objevují v muslimském prostředí názory, které pohlížejí na apostaty či konvertity liberálněji a nepovažují zavržení islámu za trestuhodné. Stále se ovšem vyskytují případy, kdy konverze vzbuzuje tak prudké pobouření, že se neobejde bez násilností.\n\nOsoby nově přistupující k buddhismu tradičně přijímají útočiště (vyjadřují víru ve Tři klenoty – Buddha, Dharma a Sangha) před mnichem, jeptiškou nebo podobným zástupcem, často sanghou, komunitou praktikujících, nebo také v účasti na rituálu.\n\nV dějinách buddhismu byly konverze celých zemí a regionů k buddhismu časté a buddhismus se šířil po celé Asii. Například v 11. století v Pugamském království král Anoratha obrátil celou svou zemi na thérevádový buddhismus. Na konci 12. století Džajavarman VII. připravil půdu pro přechod Khmerů na thérevádový buddhismus. \n\nV sociologii představuje problematika náboženské konverze významný fenomén. Věnuje se mu zejména sociologie náboženství. Ta rozlišuje několik druhů konverze podle toho, jakou roli v něm hrála vlastní vůle konvertity (anebo naopak vnější – donucovací vlivy). Historicky bylo dlouhodobě pohlíženo na proces náboženské konverze jako na psychopatologický jev. Tento trend byl rozšířen zejména v 60. letech 20. století. Od 60. let 20. století se také proměňuje pohled na konverzi jako na individuální akt, a tento mikro pohled ustupuje. Začíná se rozšiřovat makro pohled, jehož cílem je popsat a vysvětlit případy rozsáhlých, masových konverzí (tzn. konverze velkého množství lidí v relativně krátkém časovém úseku). Předpokládá totiž, že u těchto typů konverze musí být zásadně důležité sociální a kulturní faktory. \n\nSociologicky lze náboženskou konverzi definovat různými způsoby. V rámci křesťanství a judaismu ji lze definovat např. jako „radikální rozhodnutí pro odmítnutí zla a snaha skrze víru navázat kontakt s Bohem.“ Jiní (např. A. D. Nock) rozlišují mezi židovskou/křesťanskou konverzí a konverzí starověkého pohanství, přičemž v prvním případě se jedná o konverzi radikální, kompletní a volní, zatímco v případě druhém jde spíše o přilnutí k určitému způsobu života. \n\nNáboženská konverze ovšem představuje tak komplexní problém, že je obtížné ji definovat. Lewis W. Rambo proto nabízí tzv. holistický model, v němž se snaží různé aspekty související s konverzí zohlednit. Rambo se domnívá, že aby bylo možné procesu konverze plně porozumět, je třeba věnovat se hlediskům antropologickým, sociologickým, psychologickým a religionistickým, a to s přihlédnutím k pohledům dalších oborů (biologie, ekonomie, politologie atd.). Rambo tak vyčleňuje čtyři základní komponenty konverze: kulturní, sociální, personální a náboženský. Každý z těchto komponentů přitom hraje při konverzi jinak závažnou roli. \n\nTýká se symbolů, rituálů, mýtů a dalších kulturně podmíněných významů, které se podílejí na intelektuálním, morálním a spirituálním ladění jedince. Důležitá je také role jazyka, v němž je kultura zásadním způsobem ukotvena, a skrze který jsou kulturní hodnoty sdíleny. Důležité je sledovat také to, jaký dopad má v kultuře náboženská konverze, jaká symbolika je s ní spojena, jakým způsobem je v kultuře prováděna a jaký je stav vývoje nových náboženských směrů v dané kultuře.\n\nTýká se toho, v jaké společenské situaci ke konverzi došlo, vztahů potenciálních konvertitů či charakteristiky náboženských skupin, k nimž jedinec konvertuje. \n\nTýká se změn jedincova myšlení, pocitů či jednání. Zabývá se tím, jaké psychologické stavy či emoce konverzi předcházejí (např. beznaděj, konflikt, provinilost atp.). \n\nTýká se jedincova náboženského naladění a jeho vztahu ke spiritualitě. \n\nJedním z témat týkajících se konverze je otázka vztahu konvertity a „tradičního věřícího“ (tj. jedince zakotveného v určité víře od narození). V rámci křesťanství se objevuje stereotyp, který na konvertitu pohlíží spatra. Český sociolog a teolog Jan Jandourek se nad tímto tématem zamýšlí takto: \n\n\"Je tady ale jedna podstatná věc, o kterou mi tu jde především. Jaký je rozdíl mezi vírou konvertity a tradičního věřícího. Rabín Lionel Blue píše: „Když vycházíte ze světských pozic jako já, nebudete mít s tradicí stejný vztah jako klášterní jeptiška a můžete se s ním vyrovnávat jedině ve světle vlastní zkušenosti. Pro věřící lidi je tradicí svatý text, jejich život je k němu svým způsobem jakýsi komentář. Ovšem u člověka sekulárního, který se teprve sbližuje s náboženstvím, jde do značné míry obrácený proces. Váš život, vaše zkušenost představuje ten text a tradice i onen komentář, jenž vám pomáhá váš život pochopit.“ Tato pasáž je dost klíčová. I když to teologicky nemusí někomu sedět, je východiskem konverze konvertita. Obrací se sice k nějakému náboženství, ale stejně si ho interpretuje po svém. Vždycky bude žít s tím, že si vybral a že jeho volba nebyla samozřejmá. Mohl se také rozhodnout radikálně jinak – nebo trochu jinak. Objeví se samozřejmě kritici, kteří mluví v takových případech o eklekticismu a náboženském supermarketu, kde si každý vybírá, co se mu líbí. To je jejich věc. Ovšem také moje a jim po tom nic není. Ve skutečnosti si vybírají všichni. Pokud se někdo rozhodne, že je mu milá tridentská verze katolictví, ať v ní žije. Sotva tedy donutí papeže, aby zase nosil tiáru, což ho bude v jeho obrácení se ke Kristu poněkud rmoutit, ale může si její obrázky dávat doma na nástěnku a pravidelně se na to pro posílení své víry dívat. Pro někoho je biskupský palác a biskupská vana v ceně osobního automobilu odrazem Boží slávy. Pro někoho je to výraz duchovní deformace evangelia. Svatý František taky spočívá v hrobce, ze které by nejspíš znechuceně vylezl, kdyby mohl. Mnoho lidí ale návštěva jeho hrobu posiluje a stávají se pak lepšími. I takové věci jsou možné, neboť u Boha není nic nemožného.\"\n\n\n"}
{"id": "265276", "url": "https://cs.wikipedia.org/wiki?curid=265276", "title": "Axel Teichmann", "text": "Axel Teichmann\n\nAxel Teichmann (* 14. července 1979, Ebersdorf) je bývalý německý běžec na lyžích. V letech 2003 až 2011 získal 8 medailí na Mistrovstvích světa, čímž je nejúspěšnějším německým běžcem na lyžích v historii. Je dvojnásobným mistrem světa. Včetně dílčích etap zvítězil ve třinácti závodech Světového poháru v běhu na lyžích, čímž je rovněž nejlepší v německé historii.\n\n\n"}
{"id": "265277", "url": "https://cs.wikipedia.org/wiki?curid=265277", "title": "Edguy", "text": "Edguy\n\nEdguy je německá hardrocková hudební skupina založená v roce 1992 ve městě Fulda zpěvákem a baskytaristou Tobiasem Sammetem, kytaristy Jensem Ludwigem a Dirkem Sauerem a Dominikem Storchem, který obsadil post bubeníka. Za svou letou kariéru vydala 10 studiových alb, kterých se prodalo přes 2 000 000 kusů a se kterými se umístila na vysokých pozicích v evropských hitparádách. V rámci propagačních turné skupina vystupuje na koncertech téměř po celém světě a od roku 1998, kdy byli do kapely přijati baskytarista Tobias Exxel a bubeník Felix Bohnke, působí bez přerušení činnosti ve stejné sestavě.\n\nHudební styl skupiny byl původně označován jako speed metal a power metal, od alba \"Mandrake\" (2001) se Edguy začali přibližovat spíše k hard rocku a rocku a tento posun byl dovršen na albu \"Rocket Ride\" (2006). Velký vliv na tom měla spolupráce s jejich současným producentem Saschou Paethem. Zpěvák Sammet na prvních albech skupiny často zpíval v extrémních výškách, po domluvě s Paethem ale tento styl omezil. Texty, jejichž autorem je především Sammet, jsou obvykle myšleny vážně, mají ovšem většinou humorný podtext a často také spousty vtipných a sarkastických vsuvek.\n\nHudební skupinu Edguy založil v únoru roku 1992 tehdy čtrnáctiletý baskytarista Tobias Sammet se svými spolužáky kytaristy Jensem Ludwigem a Dirkem Sauerem a Dominikem Storchem. Storch obsadil post bubeníka, přestože na bicí do té doby nehrál, naučil se na ně až kvůli kapele. Pojmenovali ji po přezdívce Edgara Zimmerera, jejich učitele matematiky. Zpěvu se ujal Tobias Sammet, jelikož Storch zpívat nechtěl a pro Ludwiga a Stauera tehdy bylo nemožné hrát na kytaru a zároveň zpívat. První koncert odehráli v červnu téhož roku ve vesnici poblíž jejich rodného města Falun. Setlist se tehdy skládal jak z coververzí některých známých písní, tak z vlastních písniček. V roce 1994 Edguy natočili dvě demo alba \"Evil Minded\" a \"Children of Steel\", která rozeslali nahrávacím společnostem. Následně o rok později natočili na své náklady album \"Savage Poetry\". Během cesty na setkání s novináři, kde mu chtěli udělat reklamu, se členové skupiny na vlakovém nádraží potkali s ředitelem vydavatelství AFM Records. S ním se poté domluvili na podepsání smlouvy.\n\nV roce 1997 vyšla deska \"Kingdom of Madness\", která je i přes dřívější vydání \"Savage Poetry\" považována za oficiální debutové album skupiny. Na \"Kingdom of Madness\" se objevilo celkem devět vlastních skladeb skupiny, které převážně složil Tobias Sammet a Jens Ludwig. Celé nahrávání alba podle Sammeta provázela „otřesná produkce“. Členové skupiny tehdy nevěděli, „jak se nahrává album a jak to funguje ve studiu.“ Ludwig o práci ve studiu řekl, že kapela naletěla zvukaři, který toho „více nažvanil, než udělal“. Deska skupině podle Sammeta ukázala, „že na sobě musí dřít a že je nutné se obrátit na lidi, kteří jim budou rozumět.“ Horst Odermatt, pořadatel německého festivalu Bang Your Head!!!, kapele po poslechnutí desky předpověděl nulovou budoucnost. Deska ovšem podle Davida Havleny, redaktora magazínu Spark, ukázala, že „v Edguy třímá velký potenciál“.\n\nPo zkušenostech s nahráváním alba \"Kingdom of Madness\" se Edguy obrátili na Tima Tolkkiho, který je vzal do svého finského studia Finnvox Studios, kde nahráli desku \"Vain Glory Opera\". Pár dní před vstupem do studia skupinu kvůli škole opustil bubeník Dominik Storch a jako dočasná studiová náhrada byl vybrán Sammetův přítel Frank Lindenthal. Na desce se také jako host v jedné písni pěvecky podílel zpěvák Hansi Kürsch ze skupiny Blind Guardian. \"Vain Glory Opera\" bylo kladně přijato hudebními kritiky a během pár týdnů se ho v Evropě a Japonsku prodalo přes 50 000 kusů. Dle Ludwiga bylo pro skupinu album průlomové a Edguy se v rámci jeho podpory vydali na evropské turné jako předkapela skupiny Iron Savior. Tohoto turné se jako nový bubeník zúčastnil Felix Bohnke, na kterého dostala skupina kontakt od svého vydavatelství. Sammet se zároveň po vydání \"Vain Glory Opera\" rozhodl soustředit pouze na zpěv, a tak byl do skupiny přijat baskytarista Tobias Exxel. Sammet o \"Vain Glory Opera\" později prohlásil, že je mnohem lepší než následující album \"Theater of Salvation\".\n\nTo vyšlo v roce 1999 a jedná se o nahrávku hranou v nejrychlejším tempu v dosavadní historii Edguy. Stejně jako u předchozích alb, i zde většinu písní složil Sammet s občasnou pomocí Ludwiga. Právě podle Sammetových slov byli Edguy „zaslepení touhou stvořit megalomanskou desku a díky tomu je album přeprodukované a nezní přirozeně.“ I přesto ovšem album získalo kladná hodnocení a některými kritiky je považováno za jedno z nejlepších alb v historii Edguy. V rámci podpory desky vyrazila skupina na turné s kapelami jako jsou Gamma Ray, HammerFall nebo Angra. Kvůli velkému množství času stráveném na turné se členové skupiny museli rozhodnout, co chtějí v životě dělat, a stali se z nich hudebníci na plný úvazek. V tomto roce začal Sammet také pracovat na svém vedlejším projektu metalové opery Avantasia.\n\nDalší studiovou deskou bylo opětovné nahrání již v roce 1995 uveřejněného dema \"Savage Poetry\". Deska pod upraveným názvem \"The Savage Poetry\" vyšla v roce 2000. K tomuto kroku skupina přistoupila proto, že se původních pouze 900 vydaných kusů dema prodávalo za velké ceny na aukční síni eBay. Vydavatelství původně plánovalo vydání pouze reedice, jenže podle Ludwiga v té době „zněli Edguy úplně jinak, než v roce 1995“, takže by album „nereflektovalo aktuální podobu kapely“. Podle kytaristy Dirka Sauera ovšem novým verzím písní moderní produkce uškodila a deska tak ztratila určitý náboj.\n\nDalším velkým milníkem a podle Sammeta zlomovým albem v historii kapely se stala v roce 2001 vydaná deska \"Mandrake\". Ludwig o ní řekl, že skupina měla po desce \"Theater of Salvation\" pocit, že „power metal rychlostí a bombastičností už nemá kam dál posunout“. Právě z toho důvodu se Edguy zčásti vrátili ke svým rockovým kořenům a skladby zněly více hardrockověji. Ke skupině se také začala obracet mediální pozornost a Sammet byl srovnáván s Brucem Dickinsonem, zpěvákem Iron Maiden. V rámci podpory \"Mandrake\" Edguy vyrazili na své první samostatné turné, během kterého kromě Evropy vystupovali také v Americe, Japonsku, Rusku a Austrálii. Během evropské části turné bylo zároveň nahráno první oficiální koncertní album skupiny. To vyšlo v roce 2003 pod názvem \"Burning Down the Opera\".\n\nKe konci roku 2003 podepsali Edguy smlouvu s německým hudebním vydavatelstvím Nuclear Blast a zároveň oznámili, že na příští rok plánují vydat extended play a poté také další studiovou desku \"Hellfire Club\".\n\nV roce 2004 skupina vydala extended play \"King of Fools\" a následně také studiové album \"Hellfire Club\". \"King of Fools\" se prodával s mnohem větším úspěchem, než kapela předpokládala, a umístil se v německém žebříčku mezi 40 nejlepšími singly. \"Hellfire Club\" původně plánovali členové skupiny nahrávat sami, nakonec se ale rozhodli svěřit zvuk bicích a baskytary někomu zkušenějšímu. Vybrán byl producent Sascha Paeth, který má dle Ludwiga na výsledku desky značný podíl. Od Paetha zároveň dostali Edguy kontakt na Michaela Rodenberga, jenž se postaral o notové zápisy živého symfonického orchestru, se kterým Edguy album nahrávali. Deska \"Hellfire Club\" byla, stejně jako předchozí nahrávky, smíchána ve Finsku. Zvukový technik Mikko Kamila ji ovšem od skupiny obdržel pozdě a neměl tolik času na konečný mix, a proto zní podle Sammeta hardrockové písně stejně jako metalové. Díky tomu se Edguy rozhodli, že u dalších nahrávek chtějí ohledně mixu alba spolupracovat s někým v Německu.\n\nNázev desky odkazuje k tajné chatě v Anglii v 18. století, která se jmenovala právě Hellfire Club. V ní se podle Sammeta scházeli muži z vysokých společenských vrstev a společně zde pili, hodovali a provozovali orgie. Album se umístilo na čtvrté pozici v německé hitparádě Media Control Charts. V rámci jeho propagace se Edguy vydali na turné, během kterého vystupovali po celém světě. Na něm natočili své první DVD, které nazvali \"Superheroes\" a vydali ho v září roku 2005. Zároveň s ním byl vydán také stejnojmenný extended play \"Superheroes\". Ten se umístil na desáté pozici ve švédské hitparádě Sverigetopplistan a na dvacáté páté v německé.\n\nV pořadí sedmé studiové album vyšlo na začátku roku 2006 a jmenovalo se \"Rocket Ride\". Skupina na něm již plně spolupracovala s producentem Saschou Paethem, který se postaral také o konečný mix. Ludwig o této spolupráci v roce 2017 řekl, že Paeth pomohl kapele rozvinout se. Stejně jako na předchozích dvou studiových albech; \"Hellfire Club\" a \"Mandrake\", i na \"Rocket Ride\" hráli Edguy spíše hard rock než power metal a speed metal. K podpoře alba Edguy vyrazili na další velké turné, které obsahovalo mimo jiné i šňůru koncertů v Jižní Americe, kde Edguy nahráli vystoupení v São Paulu, které v roce 2009 vydali na DVD pod názvem \"\". Album \"Rocket Ride\" se nejlépe umístilo na osmé pozici v německé a ve švédské hitparádě.\n\nNa začátku roku 2008 Sammet obnovil svůj vedlejší projekt Avantasia a vydal s ním album \"The Scarecrow\". Poté začal vydávání alb s Avantasií a s Edguy střídat. S Avantasií zároveň také vystoupil v létě 2008 na některých velkých evropských metalových festivalech, předtím ale ještě ve studiu s Edguy nahrál další studiovou desku. Po pár týdnech nahrávání o ní prohlásil, že se „nebude jednat o album typu \"Mandrake\", ani o malého bratříčka \"Rocket Ride\".“ Zároveň řekl, že album „bude jejich vstupenkou do síně slávy po bok skupin Led Zeppelin, Black Sabbath a AC/DC.“ Deska nakonec dostala název \"Tinnitus Sanctus\" a vyšla v listopadu 2008. K její propagaci Edguy odehráli v roce 2009 šňůru koncertů téměř po celém světě. Další rok vystupovali převážně v Německu jako předkapela skupiny Scorpions a na evropských festivalech.\n\n\"Tinnitus Sanctus\" se oproti předchozímu albu \"Rocket Ride\" propadlo na pozicích v evropských hitparádách. V německém žebříčku se umístilo na devatenácté pozici a ve Švédsku až na dvacáté osmé.\n\nZpěvák a skladatel Tobias Sammet začal na devátém albu Edguy pracovat již v roce 2010 a v dubnu 2011 začalo nahrávání ve studiu. Tehdejší novinka dostala název \"Age of the Joker\" a vyšla 26. srpna 2011. Na desce Edguy použili sbory, které do té doby Sammet zařazoval spíše do skladeb Avantasie. Podle producenta Saschy Paetha jsou použité sbory pro „heavy metal netypické, jelikož zní mnohem měkčeji.“ To je způsobeno tím, že Edguy použili kombinaci dvou mužských a dvou ženských hlasů.\nDeska se do dvou týdnů po vydání umístila na předních příčkách v evropských hitparádách. V německé obsadila třetí pozici a v českém žebříčku desáté místo, přičemž se album stalo první deskou Edguy, která se umístila v české hitparádě. Stejnou pozici poté Edguy s nahrávkou obsadili i ve švédské hitparádě. V první dvacítce prodejnosti se Edguy umístili také ve Švýcarsku, Velké Británii a Finsku. Tento úspěch v hitparádách znamenal, že se deska stala v té době nejúspěšnějším albem Edguy. V rámci podpory alba se Edguy, stejně jako po vydání předchozích nahrávek, zúčastnili velkého turné, které probíhalo v letech 2011 a 2012.\n\nEdguy začali na další studiové desce pracovat v září 2013 poté, co se Sammet vrátil z turné s Avantasií. Vzhledem k tomu, že fanoušci na desku čekali a i zbylí členové skupiny začali na Sammeta s deskou trochu tlačit, zamluvila kapela studio na listopad, přestože ještě neměla moc nápadů. Sammet nakonec podle vlastních slov musel „cíleně hledat inspiraci, ale nakonec byl překvapený, jak snadno to šlo.“ Album bylo pojmenováno \"\" a vyšlo 18. dubna 2014. Na přebalu byl nakreslen vesmírný policajt, který je podle Sammeta „typický představitel dobra a loví všechny ty hemzáky, podobně jako tomu bylo v \"Critters\".“ Tento obal ovšem mezi fanoušky skupiny vzbudil velké rozpory, část ho označovala za nepovedený a „stupidní“, další části se líbil a připadal jí zábavný.\n\nAlbum obsadilo druhou příčku v německé, osmé místo v české a dvanáctou pozici ve finské hitparádě. Ve Švýcarsku se v žebříčku Schweizer Hitparade umístilo na třinácté a ve Švédsku na dvacáté osmé pozici. Podle Davida Havleny, redaktora časopisu Spark, dokázali Edguy po delší době napsat hity, které se dají srovnat s jejich písněmi z počátku století. V roce 2014 Edguy v rámci podpory alba vystupovali na celosvětovém turné nazvaném Space Police World Tour a v roce 2015 na některých evropských festivalech.\n\nV lednu 2016 byl Sammet během rozhovoru pro Myglobalmind Webzine o \"Ghostlights\", v té době nově vydaném albu Avantasie, dotázán na 25. výročí Edguy. Tehdy řekl, že kapela zatím nijak neplánuje speciálně toto výročí oslavit. Podle Ludwiga byli ostatní členové připraveni po skončení Sammetova turné s Avanatsií na nové album, ale přibližně v polovině roku Sammet „zcela vyhořel“ a byl kvůli Avantasii vyčerpán, čímž „padl plán na nové album“. Sammetovo prohlášení, že skupina novou desku dělat nebude, tak bylo pro ostatní členy „obrovským zklamáním“. Když se poté situace uklidnila a členové kapely začali řešit, co s Edguy, rozhodli se vydat box set k oslavě čtvrtstoletí existence skupiny. Ten vyšel 14. července 2017 pod názvem \"Monuments\" a skládal se celkem ze dvou CD a jednoho DVD. Kapela na něm vydala pět nových písniček, výběr toho nejlepšího z historie Edguy a nevydaná píseň z roku 1995, která nikdy předtím oficiálně nevyšla. Na DVD byl záznam z turné k albu \"Hellfire Club\" z roku 2004 a všechny oficiální videoklipy skupiny. V rámci oslav výročí Edguy během podzimu 2017 vystupovali na evropském turné.\n\nBudoucí plány skupiny jsou nejasné a záleží především na Sammetovi, zda dá přednost Edguy nebo Avantasii. Ludwig, dle kterého byla krize z roku 2016 ta největší, která kapelu dosud postihla, postupně pracuje na své první sólové desce, zároveň ale prohlásil, že Edguy je „až moc dobrá kapela na to, aby takhle pomalu umírala“ a že by rozhodně měla pokračovat. Dirk Sauer o současném stavu kapely řekl, že je při řešení problémů optimista a že členové skupiny „za sebou mají mnohem horší situace, než je tahle“. Sám Sammet s Avantasií v únoru roku 2019 vydal studiové album \"Moonglow\". Během rozhovorů k této desce pak uvedl, že se po návratu z turné s Avantasií v roce 2016 rozhodl opustit zažitý harmonogram, kdy střídavě vydával alba Edguy a Avantasie. Dle jeho slov totiž všichni lidé kolem něj věděli, co by měl dělat a Sammet byl tou „mašinerií kolem už otrávený“.\n\nKapela původně začínala jako speedmetalová a powermetalová a postupně se propracovávala ke stylu skandinávského heavy metalu, na čemž mělo podíl i nahrávání jejích alb ve finském studiu Finnvox Studios. Od alba \"Mandrake\" z roku 2001 se Edguy postupně přibližovali k hard rocku a rocku a tento posun byl dovršen spoluprací s jejich současným producentem Saschou Paethem. Podle zpěváka Tobiase Sammeta ale Paeth nechal skupině volnou ruku v tom, jestli chtějí pokračovat právě ve stylu skandinávského heavy metalu, nebo ne. Sammet na prvních albech skupiny často zpíval v extrémních výškách, po domluvě s Paethem tento styl omezil, stejně jako hlasové vibrato, které často používal. Edguy ve svých skladbách také používají sbory, které Sammet využívá i u svého projektu Avantasia. Podle baskytaristy Edguy, Tobiase Exxela, to je „logické, jelikož je Sammet hlavní skladatel obou kapel.“ Není tak podle něj nutné, „aby se Edguy a Avantasia odlišovali.“ Sám Sammet tvrdí, že mezi skládáním písní pro Avantasii a Edguy nedělá žádné rozdíly a vždy se snaží složit co nejlepší skladby.\n\nVětšinu hudby i textů skládá v kapele Sammet, který je zároveň vůdcem skupiny. Podle kytaristy Jense Ludwiga je kapela „demokratická, takže každý může říct svůj názor, ovšem Tobi pak rozhodne, co je pro kapelu nejlepší.“ Přestože skladby skládá Sammet, kapela společně zkouší, natáčí dema a diskutuje nad tím, jak by písnička mohla znít. Ve výsledku tedy mají na skladbách podíl všichni členové skupiny. Texty jsou obvykle myšleny vážně, ale většinou mají humorný podtext a spousty vtipných a sarkastických vsuvek. Kromě klasických rockových prvků (kytara, baskytara a bicí) ve svých skladbách Edguy občas využívají i klávesy a některé další symfonické prvky, jako například Hammondovy varhany v písni „Robin Hood“ z alba \"Age of the Joker\". Album \"Hellfire Club\" nahrávali spolu se živým symfonickým orchestrem.\n\nOd roku 1998, kdy došlo k výměně bubeníka a příchodu baskytaristy, jehož post do té doby zastával Sammet, hrají Edguy ve stejné sestavě.\n\n\n\n\n"}
{"id": "265278", "url": "https://cs.wikipedia.org/wiki?curid=265278", "title": "Paul Belmondo", "text": "Paul Belmondo\n\nPaul Belmondo (* 23. dubna 1963, Boulogne-Billancourt, Île-de-France) je bývalý francouzský automobilový závodník, účastník formule 1 v roce 1992 a 1994, herec a aktuálně i majitel závodního týmu Paul Belmondo Racing, syn herce Jeana-Paula Belmonda a vnuk sicilského sochaře Paula Belmonda.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "265281", "url": "https://cs.wikipedia.org/wiki?curid=265281", "title": "Selanka", "text": "Selanka\n\nSlovo selanka (z pol. \"sielanka\" a \"sioło\", vesnice) je nejednoznačné a vyjadřuje více různých významů :\n\n\n\n"}
{"id": "265283", "url": "https://cs.wikipedia.org/wiki?curid=265283", "title": "Malý Kriváň", "text": "Malý Kriváň\n\nMalý Kriváň je hora ležící v pohoří Malá Fatra (část Krivánská Malá Fatra) na Slovensku. Po sousedním vrcholu Velký Kriváň se jedná o druhý nejvyšší vrchol pohoří.\n\nV hlavním hřebeni jej na západě od sousedního Stratenca (1512,6 m) odděluje sedlo Priehyb (1450,4 m). Sousedním vrcholem v hřebeni na severovýchodě jsou Koniarky (1535 m). Od nich jej odděluje výrazné sedlo Koniarok (1436,1 m n. m.). Do něj hřeben klesá přes dva vedlejší vrcholy. Směrem k západu do údolí Studenec vybíhá z vrcholu Malého Kriváně krátká, asi 1 km dlouhá, rozsocha se spočinkem Javoriny (1478,9 m) k jihovýchodu odbočuje 2 km dlouhá rozsocha s vedlejším vrcholem, který se jmenuje Mojský grúň (1525 m). Jihozápadním a později jižním směrem odbočuje poněkud delší rozsocha. Najdeme v ní postupně vrchol Meškalka (1535,5 m) a spočinky Ostredok (1370,3 m) a Veľká Kráľová (1173,5 m).\n\nNa vrchol lze vystoupit:\n\"Délka:\" Sučany – Chatová osada Jarolím – Malý Kriváň (4 hod)\n\"Délka:\" Snilovské sedlo – Velký Kriváň – Malý Kriváň (2 hod.)\n\"Délka:\" Krasňany – Priehyb – Malý Kriváň (4,25 hod.)\n\n"}
{"id": "265284", "url": "https://cs.wikipedia.org/wiki?curid=265284", "title": "Ándhrapradéš", "text": "Ándhrapradéš\n\nÁndhrapradéš nebo Ándhra Pradéš (telugsky ఆంధ్ర ప్రదేశ, \"Ándhra pradéš,\" urdsky آندھرا پردیش, Āndhrā pradēsh, anglicky \"Andhra Pradesh)\", v překladu \"Země Ándhrů\" (pradéš je hindsko-urdský výraz pro stát nebo provincii) je svazový stát v jihovýchodní části Indie. Na jihu sousedí se státem Tamilnádu, na západě s Karnátakou, na severu s Telangánou a Urísou. Na východě ho omývají vody Bengálského zálivu; u pobřeží leží enkláva Yanam, která patří pod svazové teritorium Puttuččéri. Parlament, vláda, jakož i další úřady státu sídlí v Hajdarabádu, který však od června 2014 není součástí Ándhrapradéše, jelikož připadl novému státu Telangáně.\n\nÁndhrapradéš se dělí na 23 okresů (telugsky జిల్లా \"džillá,\" pl. జిల్లాలు \"džillálu\" anglicky \"district,\" pl. \"districts).\" Mnohé okresy se jmenují podle měst, což je poznat i podle názvů: \"úru\" je telugský výraz pro „vesnici“, \"nagar\" sanskrtský (do telugštiny převzatý) a \"ábád (ábádu)\" persko-urdský pro „město“. Okresy Kršna a Gódávari se zase jmenují podle významných ándhrapradéšských řek.\n\n\nDo roku 2014 byla součástí státu i Telangána.\n\nJeho obyvatelé Ándhrové (též Telugové) hovoří drávidským jazykem telugštinou, ale v hlavním městě Hajdarábádu, někdejším muslimském centru jižní Indie, je také poměrně rozšířená urdština. Ándhrapradéš byl vytvořen v roce 1956 spojením státu Ándhra (dříve součásti tzv. Madráského prezidentství) a telugsky mluvících částí území dosavadního státu Hajdarábádu.\n\nPodle sčítání lidu z roku 2011 (tudíž před rozdvojením státu, a proto zahrnuje i údaje ze sousedního státu Telengana) byla populace Ándhrapradéše kolem 88,5% hinduistická s muslimskou menšinou 9,6%, Do zbytku jsou zahrnuti křesťané, džinisté, sikhové a buddhisté.\n\nV Bengálském zálivu u pobřeží státu leží nevelký ostrov Šríharikova (Shriharikota). Zde agentura ISRO vybudovala kosmodrom pro vypouštění raket s družicemi.\n\n"}
{"id": "265286", "url": "https://cs.wikipedia.org/wiki?curid=265286", "title": "Sedmikostelí", "text": "Sedmikostelí\n\nSedmikostelí (1998) je druhý román Miloše Urbana, první, který vydal pod svým jménem. Děj se odehrává na pražském Novém Městě, převážně v prostoru vyznačeném šesti gotickými kostely (Karlov, Emauzský klášter, kostel sv. Apolináře, kostel sv. Kateřiny, kostel sv. Štěpána a kostel Zvěstování Panny Marie Na slupi) a již zbořené kaple Božího Těla na Karlově náměstí.\n\nV kostelích dochází k vraždám, které vyšetřuje neúspěšný historik a policista-pochůzkář Květoslav Švach, hlavní postava románu. Seznamuje se s Matyášem Gmündem, který má v plánu vrátit architektonicky zničenou Prahu do „ideální“ doby Karla IV.\n\nDěj se odehrává v Praze. Hlavní postava tohoto strašidelného románu, jménem Květoslav Švach, nám vypráví, že celý život neprožil šťastně. Všechno to začalo v době, kdy se mu děti začaly smát pro jeho jméno, když byl malý - proto se označoval zkratkou písmenem K. K je obdivovatelem středověkého stylu života a s až romantickým nádechem sní o tom, že by sám nejraději v té době žil. Švach je neúspěšný člověk, který se ve své osamocenosti obrátil k minulosti. Ovšem historie, kterou studuje on, není tradiční historií, proto jsou i jeho studia neúspěšná. Hledá tedy uplatnění u policie. Nejprve vypráví o svém dětství a poté se vrací do současnosti, kde se dozvídáme, že se opil ve službě při hlídání jedné svědkyně, kterou ráno našli oběšenou. Kvůli tomu byl od policie vyhozen (policista Olejář, jemuž teče z uší hnis značící jeho černé svědomí). Postupně se seznamuje s tajemnou postavou cizince rytíře Matyáše Gmünda z Lübecku (a jeho skřetem), jenž s ním sdílí obdiv ke gotické architektuře a odpor k moderní době plné technologií a funkcionalistické architektury. Zjišťuje, že Gmünd obdivuje Karla IV. a nesnáší tamější moderní dobu a její stavby. Začne pro pana Gmünda pracovat, a dělá mu doprovod při obchůzkách po pražských gotických kostelech. Květoslav se při tom setkává s policistkou Rozetou, která ho okouzlí.\nVe městě začíná přibývat krutých a zvláštních, nepochopitelně provedených vražd. Většinou jde o lidi, kteří se podíleli na moderních stavbách, či lidi, kteří k nim měli nějak blízko.\nPři procházce s Gmündem se Květoslav dozvídá o pojmu Sedmikostelí, což je sedm kostelů. Květoslav začíná znovu pomáhat policii, a proto je mu nabídnuto, aby se vrátil zpět do služby, což po zvážení přijímá. K. pomalu přichází věci na kloub...\nNa konci příběhu se dozvídá, že Gmünd je šéfem Bratrstva Božího těla, které usiluje o to, aby byla nastolena monarchie. Nakonec se dozví, že za všechny vraždy může toto bratrstvo. Dále se dozvídá to, že Gmünd z Rozety udělal vraždící nástroj a také to, že si Květoslava hýčkali jen proto, že ve snech vidí do minulosti (stejně jako Rozeta).\nV pražském Novém městě si nakonec skupina vytvoří středověkou část, kde všichni žijí jako ve středověku a nikdo cizí se tam neodváží vejít. Květoslav nakonec skončí jako kronikář v tomto středověkém světě.\nHranice vytyčuje šest chrámů – gotických kostelů na Novém Městě (Karlov, Emauzský klášter, kostel sv. Apolináře, kostel sv. Kateřiny, kostel sv. Štěpána, kostel Zvěstování Panny Marie Na slupi a chrám božího Těla, který je přítomný pouze v rovině legend).\nV Česku kniha vyšla již třikrát (2. vydání v roce 1999, 3. vydání v nové grafické úpravě v roce 2014) v nakladatelství Argo. Román byl přeložen také do němčiny (2 vydání), nizozemštiny, maďarštiny, ruštiny, slovinštiny, španělštiny a korejštiny. V roce 2001 zpracováno do podoby četby na pokračování v Českém rozhlase 3 - Vltava (úprava Jan Kašpar).\n"}
{"id": "265293", "url": "https://cs.wikipedia.org/wiki?curid=265293", "title": "Windows Server Update Services", "text": "Windows Server Update Services\n\nWindows Server Update Services (WSUS) je služba zajišťující aktualizaci softwaru pro operační systémy Microsoft Windows. WSUS je lokálně spravovaná alternativa ke službě Microsoft Update. Používáním služby Windows Server Update Services mohou administrátoři plně spravovat distribuci aktualizací, uvolněných prostřednictvím Automatických aktualizací, do počítačů ve firemní síti.\n\nWSUS měla původ v Software Update Services (SUS), která zajišťovala pouze aktualizaci operačního systému. WSUS je postavená na SUS a přidává další software, který je schopen aktualizovat. Infrastruktura WSUS umožňuje jednotlivým klientů v síti stahovat automaticky patche a aktualizace z centrálního serveru společnosti. To šetří vytíženost linky připojení k Internetu, čas i místo na disku, jelikož jednotlivé počítače v síti nepotřebují přistupovat k serveru Windows Update a ani nemusí mít aktualizace na svém disku, ale stačí jim pouze se připojit k centrálnímu serveru.\n\nMicrosoft na svém webu umožnil stáhnout WSUS zdarma.\n\nWindows Server Update Services 2.0 zahrnuje „sklad“ aktualizačních balíčků, – službu, která přijímá nové aktualizace, a . Jako mnoho nových serverových produktů Microsoftu se spravuje prostřednictvím webového rozhraní. To umožňuje administrátorům schvalovat či odmítat aktualizace, a získávat rozsáhlé zprávy o tom jaké aktualizace určitý počítač potřebuje. Administrátor může WSUS nakonfigurovat tak, aby určité typy aktualizací přijímal automaticky (kritické aktualizace, ovladače zařízení…).\n\nAdministrátoři mohou WSUS použít s Active Directory pro nastavení konfigurace automatických aktualizací na straně klienta. Tím je zajištěno, že koncový uživatel nemůže zrušit, či obejít aktualizační pravidla daná společností. WSUS nevyžaduje použití Active Directory, konfigurace klientských stanic mohou být také prováděny úpravou registru.\n\n\nOd srpna 2006, Windows Software Update Services podporuje aktualizace následujících operačních systémů a softwaru:\n\n\n"}
{"id": "265295", "url": "https://cs.wikipedia.org/wiki?curid=265295", "title": "Erec", "text": "Erec\n\nErec je rytířský dvorský román ve verších německého básníka Hartmanna von Aue. Vznikl pravděpodobně mezi lety 1180 a 1185. Jedná se o volné přepracování starofrancouzského románu Erec et Enide Chrétiena de Troyes, který vznikl kolem roku 1170. Chrétienův Erec je prvním tzv. artušovským románem (něm.: Artusroman), tj. dílem, které se zabývá tématem krále Artuše a rytíři kulatého stolu. Artušovský román je uznáván jako samostatný literární žánr středověké literatury. Hartmannem von Aue byl tento žánr „přiveden“ do německy psané literatury.\n\nErec je mladý rytíř, který doprovází královnu při lovu a přitom je napadnut jiným, neznámým rytířem. Bez potřebné výstroje Erec pronásleduje hrubiána do jiné země, kde očividně platí jiný žebříček hodnot: neznámý šlechtic je zde oslavně přijat a očekává se od něj, že jako už po dvakrát i nyní vyhraje turnaj a tím hlavní cenu – dravého ptáka. Erec je v cizí zemi bez potřebných zbraní a bez pomoci. V tom okamžiku potká zchudlého rytíře Koraluse, který mu poskytne zbraň. Erec se přihlásí do turnaje, vyhraje a Koralus mu za to dá za manželku svou krásnou dceru Enite. Svatba se koná na dvoře krále Artuše. Erec s Enite pak odjedou do Karnantu na dvůr Erecova otce (který se vzdá ve prospěch Ereca vlády). Erec zanedbává kvůli své erotické lásce k Enite vladařské povinnosti a sklidí za to všeobecný posměch. Na to se rozhodne i s Enite Karnant opustit. Erec je rozzloben a pod hrozbou smrti zakáže své ženě, aby s ním mluvila. Enite na něj ale přesto promluví, protože ho chce varovat před loupežníky a za to se jí od Ereca dostane špatného zacházení. Po řadě dobrodružných příhod (tzv. Aventiuere), při kterých se Enite vždy projeví jako příkladná manželka, změní Erec názor a poprosí svou ženu za odpuštění. Při posledním dobrodružství (joie de la curt) přemůže Erec obrovského Mabonagrina. Nakonec se Erec a Enite vrátí na dvůr v Karnantu a žijí jako příkladný šlechtický pár.\n\nDílo se zabývá typickými tématy tohoto literárního žánru: \"rytířskou ctí\" a \"láskou\" (Minne). Cílem správného rytíře je žít tak, aby se jeho čest a Minne nacházely v rovnováze.\n\nHartmann von Aue strukturuje děj podle tzv. \"schématu dvojí cesty\". Dle tohoto schématu hrdina – rytíř dobude slávy a ožení se s krásnou urozenou ženou. Poté se ale dopustí vážné chyby (například, jako v tomto případě, že dá přednost erotické Minne před vladařskými povinnostmi a uškodí tím své cti) a padne znovu na samé dno. V druhém cyklu dobrodružství se mu podaří získat svou čest a pozici nazpět. Nakonec jsou jeho rytířská čest a Minne v rovnováze.\n\n"}
{"id": "265299", "url": "https://cs.wikipedia.org/wiki?curid=265299", "title": "Funkční klávesa", "text": "Funkční klávesa\n\nFunkční klávesa na počítačové nebo podobné klávesnici nemá pevně přidělenou funkci, ale operační systém a jednotlivé programy ji využívají podle svých potřeb. Poprvé se funkční klávesy objevily na klávesnici dálnopisného terminálu Singer/Friden 2201 Flexowriter Programatic z roku 1965; bylo jich 13, nesly označení F1 až F13 a nacházely se v pravé části klávesnice. Dnešní standardní klávesnice mívají 12 funkčních kláves značených F1 až F12 a umísťovaných obvykle v řadě v nejhořejší části klávesnice. \n\nPříklady častých funkcí spojených s těmito klávesami:\n"}
{"id": "265309", "url": "https://cs.wikipedia.org/wiki?curid=265309", "title": "Ferrari F2002", "text": "Ferrari F2002\n\nFerrari F2002 (Ferrari 2002 model) označován také jako Ferrari 653 – byl vůz formule 1 týmu Scuderia Ferrari Marlboro, který se účastnil mistrovství světa v letech 2002 – 2003.\n\nVůz byl poprvé představen na trati v Interlagos, kde s ním startoval Michael Schumacher, oba piloti ho přivezli až na závod v San Marinu a derniéru, v modifikaci F2002B, měl v San Marinu 2003, v dalším závodě ho již vystřídal nástupce F2003 – GA. Stal se nejdominujícejším vozem v historii šampionátu formule 1 a překonal tak i McLaren MP4/4 se kterým Alain Prost a Ayrton Senna nasbírali celkem 199 mistrovských bodů a zvítězili v 15 ze 16 závodů.\nJiž před sezónní testování odhalilo obrovský potenciál nového vozu, který hned na první pokus pokořilo traťový rekord na trati ve Fioranu. Nicméně vedení týmu se rozhodlo nenasadit vůz do prvních dvou závodů, s odůvodněním neodzkoušené spolehlivosti některých komponentů.\n\nHlavním úkolem týmu během zimní přípravy, bylo snížení hmotnosti celého monopostu, snížení těžiště a rozložení hmoty ve voze tak, aby došlo k vyvážení rovnováhy celého vozu. Ferrari poprvé na svém voze představilo titanovou převodovku. Hlavní výhodou nové převodovky byla především její nízká hmotnost a zvýšená tuhost a proto mohla být menší. V průběhu sezóny tým experimentoval s celo titanovým blokem ve kterém byl diferenciál, převodovka i motor.\n\nFerrari F2002 získalo svou převahu nad soupeři, především díky naprosté spolehlivosti všech dílu monopostu a techniky. Tímto se zcela odlišoval jak od svých předchůdců tak jeho současných soupeřů.\n\nAerodynamický tvar vozu navazoval zcela logicky na předchozí model, příď a přední přítlačné křídlo lžícovitého tvaru převzali tvůrci z modelu F2001. Zatímco bočnice dostaly zcela nový tvar, vpředu se zaoblily a směrem k zádi se snižovaly a výrazně zužovaly. Dále byla zlepšena aerodynamika zádi a byla tam zakomponována část zavěšení zadních kol. Na bočnice byly přidány další menší aerodynamické profily, které sloužily ke snížení součinitele odporu vzduchu. Nový tvar bočnic si vyžádal i změnu ve vnitřní hydrodynamice, chladiče vody a oleje byly uspořádány vějířovitě a skloněny dopředu.\n\n\nAgusta (výrobce helikoptér), Alenia Aeronautica, AMD, Brembo, Bridgestone, Magneti Marelli, Mahle, Marlboro, Shell, SKF, Vodafone, ZF Sachs, Acer, BBS, CIMA, Europcar, FACOM, FILA, Finmeccanica, Infineon, Iveco, Mecanica Solutions, Mecel, Momo, NGK, Olympus, Poggipolini Srl, PTC, Sabelt, Technogym, TRW Automotive, VECA Impianti.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n\n"}
{"id": "265321", "url": "https://cs.wikipedia.org/wiki?curid=265321", "title": "Tesařík alpský", "text": "Tesařík alpský\n\nTesařík alpský (\"Rosalia alpina\") je jeden z velkých tesaříků.\n\nJe to charakteristický druh hmyzu původních bukových lesů vyšších poloh od 600–1000 m. Rozšířený je ve střední a jižní Evropě, ale i v jižním Švédsku, zasahuje až do Malé Asie, na Krym, Kavkaz a jižní Kavkaz. V Česku je již velmi vzácný; pravděpodobně největší naleziště je v Českém ráji, ale v současné době se vyskytuje i v Polabí a na jižní Šumavě. Na Slovensku je místy hojný (Malé Karpaty, Bílé Karpaty, Strážovské vrchy, Malá Fatra a Velká Fatra, Slovenské rudohoří, Vihorlat a jiné).\n\nJeho tělo dosahuje velikost 15 - 38 mm, je dost ploché a dlouhé. Vrch těla je zbarven šedě, modrošedé až modře. Tykadla samečků jsou téměř dvakrát tak dlouhé jako tělo, zatímco u samiček sotva přesahují konec těla. Na štítu a krovkách jsou typické černé, bledě obroubené skvrny (velká přední, společná příčná a malá zadní skvrna), dosti proměnlivé. Proměnlivost kresby krovek byla příčinou popisu velkého počtu (více než 100) barevných odchylek (aberací). To podporuje zájem sběratelů, kteří jej pro půvabný vzhled, zejména pro proměnlivé zabarvení, sbírají dokonce v sériích.\n\nImaga (dospělci) poletují od června do srpna za teplých, slunečných dní kolem stromů, z nichž se vylíhla, a v blízkém okolí. Živí se mízou poraněných stromů. Nejpočetnější populace se vážou na původní pralesní porosty s čerstvě padlými nebo odumírajícími buky. Jiné hostitelské stromy jsou topol, vrba, hloh, ořech, hruška atd. Imaga obvykle upřednostňují jižní, teplé svahy.\n\nOplodněná samička klade vajíčka do čerstvě pokácených, padlých nebo odumírajících buků, do ran nebo štěrbin kůry. Z vajíček se vyvinou larvy bělavé barvy, válcovitého tvaru s malou příčnou hlavou. Ve dřevě žijí několik let a pak se pod povrchem kmene zakuklují. Larvám pomáhají trávit buničinu symbiotické organismy, kterými se larvy infikují při prožírání přes vaječný obal. Na vajíčka se dostanou ze střeva samičky při jejich kladení. Imago se prohryzává na povrch kmene výletovým otvorem. Vývin trvá 2 - 3 roky. Jelikož samička klade vajíčka většinou do nemocného dřeva a larvy se vyvíjejí v odumírající dřevě, není možné pokládat tesaříka alpského za škodlivého - škody jsou zanedbatelné. V přírodě počet larev snižuje datel, počet imág lesní ptactvo, ještěrky a hmyzožravci.\n\nTesařík alpský je významným zástupcem horské fauny. Jeho populace byla v posledních letech výrazně oslabena, proto je chráněn ve všech zemích střední Evropy. Je zákonem chráněn a není předpoklad, že by byl běžnými sběrovými metodami ohrožen jeho početní stav (existuje finanční postih). Přesto se počet vhodných lokalit z roku na rok zmenšuje. Příčinou jsou zásahy do jeho životního prostředí, především kácení původních bukových lesů a jejich náhrada jehličnany. Kromě toho má velký podíl na decimování populace pokácené a pořezané bukové dřevo ponechané přes léto v lese. Sem se totiž soustřeďuje většina snůšek vajíček, které po odvozu dřeva na podzim a později přijdou vlastně vniveč. Pokud samičky nakladou vajíčka do zbytků bukového dřeva po těžbě, vývin úspěšně skončí jen část populace, protože toto dřevo podléhá rychlému rozkladu způsobenému dřevokaznými houbami. Takto se možnosti vývinu omezují na vývraty uvízlé v korunách okolo stojících stromů, suché haluze nebo části kmenů. To vše se však odstraňuje jako potenciální zdroj nákaz a škůdců.\n\n\n"}
{"id": "265324", "url": "https://cs.wikipedia.org/wiki?curid=265324", "title": "Irun", "text": "Irun\n\nIrun (španělsky Irún; baskicky a oficiálně Irun) je s 61 300 obyvateli druhé největší město provincie Gipuzkoa v Baskicku na severu Španělska. Město leží na břehu Biskajského zálivu přímo při hranici s Francií: za hraniční řekou Bidasoa již leží město Hendaye.\n\nMěsto bylo založeno roku 1776 a téměř zničeno během Španělské občanské války. Spíše průmyslový Irun je zastiňován nedalekým známým a oblíbeným městem San Sebastián. Je zde důležité nádraží na trase Paříž - Madrid; stýká se zde trať běžného evropského rozchodu se španělskou širokorozchodnou tratí.\n\n"}
{"id": "265326", "url": "https://cs.wikipedia.org/wiki?curid=265326", "title": "Auxelles-Bas", "text": "Auxelles-Bas\n\nAuxelles-Bas je vesnická obec ležící v departementu Belfort, kantonu Giromagny. Rozkládá se na jižním úpatí Vogéz.\n\nPrvní písemná zmínka o vesnici jménem Axella pochází z roku 1130, ale je pravděpodobné, že toto území bylo osídlené už od římských dob, leží totiž na cestě Langres - Štrasburk která obchází Vogézy od jihu. Pevnost Auxelles získal Thierry de Montbéliard ve 12. století od Nicolase d'Auxelles. Od roku 1520 až do francouzské revoluce byla v držení hrabat z Ferrette. V roce 1569 byla obec Auxelles rozdělena na dvě části, výše položenou Auxelles-Haut a Auxelles-Bas. Hrad postavený ve 13. století byl v roce 1635 během třicetileté války vypálen, a v průběhu 18. století byl rozebrán a kameny použity obyvateli vesnic na stavbu domů.\n\nJižní podhůří Vogéz obsahovalo rudné žíly, které se začaly využívat od konce 14. století. Těžily se hlavně stříbro - olověné rudy (galenit), a v okolních lesích se získávalo dřevo na bednění ve štolách, a také na tavbu rud. Několik významných štol bylo i na území obce. Tato činnost přispěla k rozkvětu oblasti až do 16. století, potom nastal úpadek hospodářství. Oživení průmyslu nastalo až po revoluci počátkem 19. století s rozvojem tkalcovství. V roce 1882 bylo v obci 130 ručních tkalcovských stavů a tři větrné mlýny. V roce 1870 byl postaven kostel svaté Kateřiny, v roce 1881 žilo v Auxelles-Bas 720 obyvatel.\n\n\"Počet obyvatel\"\n\n\n"}
{"id": "265327", "url": "https://cs.wikipedia.org/wiki?curid=265327", "title": "Dolné diery", "text": "Dolné diery\n\nDolné diery je turisticky významná soutěska v Kriváňské Malé Fatře. Jsou součástí Jánošíkových dier. \n\nV soutěsce se nachází se v nich dva vodopády, které jsou součástí vodopádů Dierového potoka:\n\nSoutěskou prochází naučná stezka. Bizarní skalní útvary se specifickým klimatem jsou domovem většího počtu nezvyklých druhů rostlin a živočichů.\n\n\n"}
{"id": "265329", "url": "https://cs.wikipedia.org/wiki?curid=265329", "title": "Henequén", "text": "Henequén\n\nHenequén je přírodní rostlinné listové vlákno pocházející z druhu Agave fourcroydes .\n\nHenequén se často pokládá za druh sisalu, od kterého se jen nepatrně odlišuje ve svých fyzikálních vlastnostech.\nVlákno je asi 1 m dlouhé, elementární vlákno má délku cca 2-2,5 mm a tloušťku 18 μm. Je bílé a lesklé, nepatrně hrubší a méně pevné než sisal. Hodnotí se nejčastěji podle délky a dále podle požadavků zpracovatele. Pro henequén neexistuje žádná mezinárodní stupnice pro hodnocení, tak jako je tomu u sisalu .\n\nListy agave se sklízejí až po sedmi letech zrání rostliny, vlákna se z nich získávají mechanickým rozvolňováním. Příze z henequénu se vyrábí stejným způsobem jako ze sisalu a používá k výrobě provazů, lan a hrubých koberců \nVlákna se používala k textilnímu zpracování již ve středověku. K razantnímu nárůstu spotřeby došlo koncem 19. století, rekordní množství kolem 200 000 tun bylo dosaženo v roce 1916 . Později však spotřeba téměř konstantně klesala a v roce 2011 se počítalo s celosvětovými dodávkami 16 100 tun, na kterých se podílelo Mexiko 11 200 a Kuba 1 400 tunami . \n"}
{"id": "265337", "url": "https://cs.wikipedia.org/wiki?curid=265337", "title": "Agave fourcroydes", "text": "Agave fourcroydes\n\nAgave fourcroydes je druh textilní rostliny z čeledi chřestovité. Pochází z Mexika a Guatemaly, nejvíce se pěstuje ve státech Yucatánského poloostrova (Yucatán, Campeche, Quintana Roo). Dále je rozšířen v kultuře ve Střední Americe a na Karibských ostrovech. Vyznačuje se růžicí listů na kulatém, hrbolatém kmeni, který se se stářím prodlužuje - tak jak dochází k opadu starých, nebo osekávání nevhodných listů. Listy jsou silné, čárkovité, podlouhlé s ostrými nazpět (tedy k bázi) zahnutými trny, každý ukončený trnem vrcholovým. Koncový trn je tmavohnědé barvy - až 3 cm dlouhý. Kořen je svazčitý, mělce pod povrchem půdy ložený. Květenství na dlouhém stvolu. Květy drobné žlutavé. \"A. fourcroydes\" je textilní rostlina, její listové vlákno se nazývá henequén. Henequén je bílé, světle lesklé barvy, avšak hrubší, nežli sisal. Vyrábí se z něj hlavně provazy, rohožky a chňapky.\n\n"}
{"id": "265338", "url": "https://cs.wikipedia.org/wiki?curid=265338", "title": "Čertův kámen (Černý vrch)", "text": "Čertův kámen (Černý vrch)\n\nČertův kámen je skalní útvar na vrcholu Černého vrchu v Jizerských horách v nadmořské výšce 1025 m. Skalní útvar není dostupný značenou turistickou cestou. Je však přístupný pěšinami odbočujícími z  lesních cest v okolí Černého vrchu.\n"}
{"id": "265339", "url": "https://cs.wikipedia.org/wiki?curid=265339", "title": "Černý vrch (Jizerské hory)", "text": "Černý vrch (Jizerské hory)\n\nČerný vrch (německy \"Iser Schwarzer Berg\") je hora nacházející se v Jizerských horách, v okrsku Soušská hornatina, jejíž je nejvyšším vrcholem. Leží asi 2 km severozápadně od osady Jizerka a přibližně 2 km jihovýchodně od turistické chaty Smědava, v katastrálním území Jizerka obce Kořenov. Vrch je součástí Vlašského hřebene, který jím začíná a dále pokračuje jihovýchodním směrem.\n\nS výškou 1026 m n. m. patří mezi nižší jizerskohorské tisícovky, ale přitom je čtvrtý nejprominentnější, protože ho od mateřské Jizery odděluje výrazné, 140 metrů hluboké sedlo.\n\nNa vrchol nevede značená turistická cesta. Je však přístupný pěšinami odbočujícími z lesních cest v okolí Černého vrchu – buď z Promenádní cesty na severovýchodě nebo z Jezdecké cesty na jihozápadě.\n\nNa vrcholu se nachází skalní útvar Čertův kámen, kde je umístěna v pouzdře vrcholová kniha již z roku 1968. Na Čertův kámen vede několik horolezeckých cest (např. \"Cesta pod slaněním\", klas. V. UIAA nebo \"Varianta JV spáry\", klas. V. UIAA).\n\n\n"}
{"id": "265340", "url": "https://cs.wikipedia.org/wiki?curid=265340", "title": "Čertův odpočinek", "text": "Čertův odpočinek\n\nČertův odpočinek je skalní útvar, nachází se na úbočí Černé hory (1085 m n. m.), cca 300 m jihovýchodně od vrcholu v jihozápadní části Jizerských hor. Lokalita je součástí katastrálního území obce Bedřichov v okrese Jablonec nad Nisou v Libereckém kraji.\n\nTento skalní útvar je pojmenován podle toho, že tvarem připomíná křeslo. Vrchol útvaru je pročleněn výraznými skalními mísami.\n\nDonedávna byl ze stanoviště dobrý výhled do širokého okolí, v současnosti je ale postupně zakrýván vzrůstajícím smrkovým porostem.Čertův odpočinek je přístupný, lze ho dosáhnout po žlutě značené turistické stezce.\n\n\n"}
{"id": "265346", "url": "https://cs.wikipedia.org/wiki?curid=265346", "title": "Elementární vlákno", "text": "Elementární vlákno\n\nElementární vlákno (angl.: \"elementary fibre\", něm.: \"Elementarfaser\") je malé, dále nedělitelné vlákno. Skládáním elementárních vláken vzniká vlákno. U elementárního vlákna se sledují parametry jako délka, tloušťka, barva, vlastnosti trhu a tahu .\n"}
{"id": "265349", "url": "https://cs.wikipedia.org/wiki?curid=265349", "title": "Jistě, pane ministře", "text": "Jistě, pane ministře\n\nJistě, pane ministře a navazující pokračování Jistě, pane premiére (v anglickém originále Yes Minister a Yes, Prime Minister) je komediální televizní seriál BBC z prostředí vysoké politiky natočený mezi léty 1980 a 1988. Jeho autory jsou Antony Jay a Jonathan Lynn.\n\nSeriál je politickou satirou zesměšňující chování politiků a státní byrokracie. Autoři vytvořili fiktivní ministerstvo pro administrativní záležitosti, které pak přizpůsobili reálnému chodu britské politiky. Obvyklou osou všech osmatřiceti epizod jsou názorové střety ministra pro administrativní záležitosti (pozdějšího premiéra Velké Británie) Jamese \"Jima\" Hackera (Paul Eddington) se stálým tajemníkem ministerstva (pozdějším tajemníkem vlády) sirem Humphreym Applebym (Nigel Hawthorne). Hackerova vládní politika, prováděná na základě udržení vlastních preferencí, naráží na zájmy cynického Applybyho, jehož jediným záměrem je koncentrace moci v rukou státní správy a vyšachování ministra z politiky ministerstva. Dvojici sekunduje osobní tajemník Bernard Woolley (Derek Fowlds), který je sice vázán loajalitou vůči ministrovi, jako člen státní správy ale musí hájit její činnost společně s Humphreym. Autoři přitom nezmiňují, zdali Hacker pochází z řad britských konzervativců či labouristů.\n\nSitcom si vydobyl veliké popularity mezi diváky a kladný ohlas našel i mezi kritikou. Třikrát vyhrál ocenění britské televizní akademie (BAFTA) a v roce 2004 se umístil na šestém místě v hlasování o nejlepší britský sitcom všech dob. Seriál si oblíbila i tehdejší britská premiérka Margaret Thatcherová, která dokonce na jeho motivy napsala krátký skeč, ve kterém se s Paulem Eddingtononem a Nigelem Hawthornem objevila na televizních obrazovkách na Vánoce roku 1984.\n\nV roce 2013 vznikla nová řada seriálu s obměněným obsazením, kterou ovšem napsali autoři původního scénáře.\n\nJonathan Lynn a Antony Jay také příběh seriálu vydali knižně a stylizovali jej jako editorské zpracování deníků Jima Hackera, vzpomínek Bernarda Woolleyho, soukromé i pracovní korespondence sira Humphreyho Applebyho a dalších archivních materiálů (v překladu Jana Klímy vydalo čtyřsvazkovou edici nakladatelství Aurora).\n\nPolitická partaj Jima Hackera poráží ve všeobecných volbách ve Velké Británii stávající stranu a její předseda je pověřen sestavením nové vlády. Jelikož Hacker dlouhodobě působil jako stínový ministr zemědělství, je skoro jisté, že získá ministerské křeslo. Zmocňují se ho však pochyby, jelikož kampaň na vedení strany vedl proti nastupujícímu premiérovi. Po návštěvě v Downing Street č. 10 Jim odchází jako ministr pro administrativní záležitosti. Přestože post mnozí považují za způsob politického hřbitova, Hacker se nenechá vyvést z míry a je rozhodnut řídit transparentní resort, očištěný od starých nešvarů, čelem k voličům. Snaha o změnu však naráží na postoj sira Humphreyho Applebyho, stálého tajemníka ministerstva. Ten navenek projevuje náklonnost k ministrovým záměrům, sám ovšem pracuje pouze pro zájmy byrokratické státní správy. Hackera si snaží podmanit buď nadměrným zasypáváním informacemi, nebo přísnou cenzurou všech dokumentů, které se mají k ministrovi dostat. Nadto cynicky kritizuje ministrovo spojování úřadu s politikou strany.\n\nJim Hacker po čase opouští svojí počáteční naivnost ve vztahu k voličům i tajemníkovi ministerstva a začíná hrát podle Humphreyho pravidel, která obrací proti němu. Ve vztahu k občanům však Humphreyho začne paradoxně napodobovat. Jazýček na vahách přitom vychyluje ministrův osobní tajemník Bernard Woolley, který ve vztahu k Hackerovi vystupuje vstřícněji a podporuje zásady demokracie. Jeho vstřícnost však ochromuje sir Humphrey, který mu neváhá zdůraznit, že jako člen státní správy je podřízen jemu a jedině on může zajistit jeho kariérní vzestup, v případě nepřízně i pád. Ministr je ve funkci pouze dočasně a z dlouhodobého hlediska nemá podstatnější vliv. Mnoho epizod se odehrává kolem návrhů, které zastává jedna strana, zatímco ta druhá ho striktně odmítá. Humornou zápletku vytváří vzájemné přesvědčování a cesty intrik. Společný nepřítel samozřejmě dokáže spojit i dříve nevraživé strany.\n\nVše pokračuje po Hackerově vzestupu do č. 10 a Humphreyho činnosti jako tajemníka vlády. Jimova politického poradce Franka Weisela, dřívějšího horlivého zastánce očisty resortu, který ovšem přijal politickou trafiku, nahrazuje stávající poradkyně premiéra Dorothy Wainwright, nová posila proti rozpínavé Humphreyho politice. Appleby se i nadále chodí radit k bývalému tajemníkovi vlády Arnoldu Robinsonovi, stejnému cynikovi jaký je on sám, nového stoupence ovšem nalézá ve Franku Gordonovi, stálém tajemníkovi ministerstva financí, tedy \"faktickém\" pánovi nad ekonomickou politikou.\n\nJonathan Lynn v rozhovorech přiznává, že stálá aktuálnost seriálu spočívá v tom, že se při ohlédnutí do minulosti nic kolem nás podstatně nezmění. Problémy politické a hospodářské jsou stále stejné, mění se jen jména a čísla. Děj vyprávění se neodehrává v parlamentu, jelikož se tam neodehrává ani vládnutí. Podnětná jednání o zásadních problémech se odehrávají v soukromí, seriálové scény se proto této zásadě přizpůsobují. Voličům je poté sděleno pouze to, co si politici přejí.\n\nNámět autoři čerpali díky vzpomínkám a zkušenostem svých blízkých v politice, na základě publikovaných prací typu \"Deník Richarda Crossmana\" (ministr Crossman psal o svých neustálých bojích se stálou tajemnicí ministerstva), zpráv z médií, ale i vlastní fantazie. Antony Jay jako odborník na politickou byrokracii přednesl problém a zkušený filmař Jonathan Lynn scénku doplnil o zábavné dialogy. Scenáristé začínali s instruktážními filmy na výchovu manažerů, \"Jistě, pane ministře\" proto chápali jako špatné příklady chování politiků.\n\nV roce 2013 se autoři původního seriálu, scenáristé Jonathan Lynn a Antony Jay pokusili seriál znovu oživit. Spolu s režisérem Garethem Gwenlanem natočili novou šestidílnou řadu s názvem \"Yes, Prime Minister\", kterou odvysílala britská televize UKTV. Tentokrát ovšem v novém obsazení, neboť dva z hlavních představitelů už zesnuli. Premiéra Jima Hackera hrál David Haig, stálého tajemníka sira Humphreyho Applebyho Henry Goodman a asistenta Bernarda Wooleyho Chris Larkin. Děj celé série se soustředil kolem jednoho kritického víkendu, během něhož se řeší vztah Británie k Evropě a dohoda o ropovodu ze zemí bývalého Sovětského svazu. Nová verze se nesetkala s tak příznivými ohlasy jako původní série.\n\nČeská televize zařadila od roku 2000 do svého programu všechny původní seriálové řady s českým dabingem. Hlavní postavy dabovali Viktor Preiss, František Němec a Lukáš Vaculík. Tvůrci českého znění Ivana Breznenová, Věra Pokojová a Michal Vostřez byli v roce 2001 oceněni zvláštní cenou Františka Filipovského za dabing.\n\nPražské Divadlo na Vinohradech uvedlo v roce 2006 divadelní představení \"Jistě, pane ministře\". České dialogy byly seskupeny do jednoho celku, přičemž vycházely ze čtyř vybraných epizod seriálu. Hru doplňovala videoprojekce zobrazující okamžiky zákulisního jednání. Jako fotografický doprovod se divákům představila i královna Alžběta II. Pod vedením režiséra Martina Stropnického účinkovali v hlavních rolích ti herci, kteří připravili i český dabing seriálu, tedy Viktor Preiss coby Jim Hacker a František Němec jako sir Humphrey. Dabingového Lukáše Vaculíka nahradil v úloze osobního tajemníka Bernarda Jan Šťastný a v dalších rolích účinkovali Svatopluk Skopal (politický poradce), Simona Postlerová (ministrova žena Anna), Daniela Kolářová, Otakar Brousek a Jiří Žák.\n\nV Česku vyšel seriál na DVD s českým dabingem, původním anglickým zvukem i titulky. Vzhledem ke stáří a kvalitě původního materiálu byl obraz digitálně zrestaurován. Celkem byly vydány tři DVD disky Jistě, pane ministře a dvě DVD Jistě, pane premiére.\n\nZajímavostí je, že všechny epizody seriálu, s výjimkou tří z prvního cyklu, skončily výrokem „Jistě, pane ministře“, resp. „Jistě, pane premiére“.\n\n"}
{"id": "265352", "url": "https://cs.wikipedia.org/wiki?curid=265352", "title": "Pepsi", "text": "Pepsi\n\nPepsi Cola (nebo zkráceně Pepsi) je druh sladkého syceného nealkoholického kolového nápoje, který je celosvětově rozšířen a je největším konkurentem nápoje Coca-Cola. Vyrábí jej společnost PepsiCo. Značka Pepsi vznikla 28. srpna 1898, ale první nápoj byl připraven již roku 1893 lékárníkem Calebem Bradhamem. Název je odvozen z výrazu dyspepsie, protože původní receptura vznikla jako lék na žaludeční potíže. V dnešní době existuje několik druhů výrobku Pepsi (\"Pepsi Light\", \"Pepsi Twist\", \"Pepsi MAX\", v Americe např. Diet Pepsi Jazz v několika variantách aj.).\n\nOd roku 1898 se logo několikrát výrazně změnilo. Do roku 1961 měla v logu okrasný nápis \"Pepsi Cola.\" Od roku 1961 do 2008 se s menšími změnami drželo klasické logo Pepsi a v roce 2008 bylo změněno na nové designové zpracování loga.\n\n"}
{"id": "265353", "url": "https://cs.wikipedia.org/wiki?curid=265353", "title": "Rohožka", "text": "Rohožka\n\nRohožka je věc rostlinného nebo syntetického původu používaná k otírání bot či kopyt. Její primární použití je ve vstupu do lidských příbytků, kde slouží k otírání mokrých špinavých bot či k vydrhnutí hrubších nečistot. S rohožkami se setkáváme též ve vozidlech, kde mají funkci zachycení hrubších nečistot typu hlíny. Rohožky jsou hrubé povahy, tak aby mohly dobře sedřít hmotu z bot. V zemědělství se používají rohože při vstupech do stájí nebo se uvnitř montují na stěny, aby se o ně mohly drbat zvířata (což je jim příjemné).\n"}
{"id": "265356", "url": "https://cs.wikipedia.org/wiki?curid=265356", "title": "Luboš Malina", "text": "Luboš Malina\n\nLuboš Malina (* 27. ledna 1959 Náchod) je český multiinstrumentalista, jeho záběr je široký (akustické a elektrické banjo, irské píšťaly, klarinet, kaval, tárogató, saxofon, mandolína, kytara). \n\nJe bývalým členem brněnské skupiny Poutníci, kde se potkal s Robertem Křesťanem, se kterým spolupracuje dodnes. Je spoluzakladatelem a kapelníkem české multižánrové skupiny Druhá tráva.\n\nLuboš Malina je současně vyhledávaný producent a studiový hráč, podílel se například na projektu Lucie v Opeře, na deskách Lenky Dusilové, skupin Kabát, Mig 21, Teagrass, albu \"Písňobraní\" dua Plocek a Šuranská a mnoha dalších. Doposud natočil čtyři sólové desky. Několikrát byl oceněn v anketě Bluegrassové asociace ČR jako Banjista roku. V současnosti kromě účinkování s Druhou trávou spolupracuje s Katkou García (projekt Garcia a Kon Sira), se svými bratry (Malina Brothers) a s instrumentálním triem Malina - Liška - Nejtek. Od roku 2005 vystupoval také s Pavlem Bobkem (Malinaband), pro kterého zároveň produkoval tři poslední studiové desky. V roce 2016 vydal album \"Fragile Bliss\" v triu s Tomášem Liškou a Michalem Nejtkem, za které byl nominován na Cenu Anděl 2016 v kategorii Jazz & Blues.\n\n"}
{"id": "265362", "url": "https://cs.wikipedia.org/wiki?curid=265362", "title": "Josef Šrámek (politik)", "text": "Josef Šrámek (politik)\n\nJosef Šrámek (14. března 1875 Štítina – 23. července 1937 Vítkovice) byl právník a politik, první (a poslední) slezský zemský prezident.\n\nPo maturitě na českém gymnáziu v Opavě pokračoval ve studiu na právnické fakultě Univerzity Karlovy v Praze. Po dokončení studií působil na finančním ředitelství v Opavě (1899–1901) a od roku 1901 v politické správě jako úředník na Těšínsku. V roce 1917 byl jmenován okresním hejtmanem v Opavě. Po obsazení Opavy českým vojskem v prosinci 1918 byl pověřen vedením zemské správy politické a později byl jmenován slezským zemským prezidentem. Od roku 1920 působil také jako zplnomocněný vládní komisař pro Hlučínsko. V roce 1928 byla země Slezská zrušena a stal se tak zároveň prvním i posledním slezským zemským prezidentem. Veškerou svou činností přispíval k všestranné konsolidaci zdejších složitých poměrů.\n\n\n"}
{"id": "265364", "url": "https://cs.wikipedia.org/wiki?curid=265364", "title": "Bitva u Sekigahary", "text": "Bitva u Sekigahary\n\nBitva u Sekigahary (šindžitai: 関ヶ原の戦い; kjúdžitai: 關ヶ原の戰ひ; \"Sekigahara no Tatakai\"), známá také jako Rozdělení říše (天下分け目の戦い, \"Tenka Wakeme no Tatakai\"), byla rozhodující bitvou, která proběhla 21. října 1600 a která Iejasu Tokugawovi vydláždila cestu k titulu šóguna. I když trvalo ještě další tři roky, než Tokugawa získal a upevnil svoji moc nad klanem Tojotomi a dalšími daimjói, Sekigahara je všeobecně považována za neoficiální začátek šógunátu Tokugawa, posledního šógunátu, který vládl Japonsku.\n\nBitva se odehrála u městečka Sekigahara, které se dnes nachází v prefektuře Gifu.\nVojska Iejasua Tokugawy bojovala proti vojskům vedeným Micunarim Išidou, která byla loajální Hidejorimu, synovi Hidejošiho Tojotomiho. Obrat v bitvě nastal, když Hideaki Kobajakawa, který byl na Išidově straně, během boje zradil spojence. Zpočátku sice stál Kobajakawa mimo bitvu a boje se neúčastnil, ale když Tokugawa nařídil svým ašigaru střílet na Kobajakawovy oddíly, zapojil se Kobajakawa do boje na Iejasuově straně. Kobajakawova zrada spolu se zradou několika dalších daimjóů byly hlavním důvodem rozhodného Iejasuova vítězství a dočasného zastavení bojů.\n\nI přesto, že Hidejoši Tojotomi sjednotil Japonsko a upevnil svoji moc, jeho nešťastná invaze do Koreje významně oslabila moc klanu Tojotomi, stejně jako ostatních věrných, kteří pokračovali ve službě a podpoře klanu po Hidejošiho smrti. Korejská invaze též zhoršila pokračující konflikty mezi armádními veliteli a Hidejošiho byrokraty. Přítomnost Hidejošiho a jeho bratra Hidenagy přinutila obě strany omezit se maximálně na hádky, ale po jejich smrti se konflikty obnovily a rozvinuly do otevřených nepřátelských akcí. O klanu Tojotomi bylo známo, že má rolnické předky. Z toho důvodu nemohl být Hidejoši, ani nikdo z jeho rodiny, jmenován šógunem. Po následné smrti Tošiie Maedy zmizely i poslední zbytky přátelství mezi oběma stranami. Zejména Kijomasa Kató a Masanori Fukušima veřejně kritizovali byrokraty, hlavně Micunariho Išidu a Jukinagu Konišiho. Iejasu Tokugawa využil této situace, získal nespokojence na svou stranu a nasměroval jejich nevraživost proti klanu Tojotomi.\n\nPo smrti regenta Tošiie Maedy nezůstal Iejasuovi žádný další soupeř, který by měl stejné postavení, vážnost, reputaci a celkový vliv v rámci klanu Tojotomi. Z tohoto důvodu se mnozí obávali, že Iejasu Tokugawa upře práva Hidejorimu Tojotomimu, stejně jako to Hidejoši Tojotomi udělal s potomky Nobunagy Ody. Tyto obavy byly obzvlášť evidentní mezi loajálními byrokraty, kteří podezřívali Iejasua z podněcování nepokojů mezi Tojotomiho bývalými vazaly.\n\nNakonec bylo odhaleno údajné spiknutí za účelem zavraždit Iejasua Tokugawu, kterého se mělo zúčastnit množství vazalů loajálních Tojotomimu a mezi kterými byl i syn Tošiieho Maedy, Tošinaga. Byli obviněni z účasti na spiknutí a donuceni podřídit se Iejasuově moci. Kagekacu Uesugi, jeden z Hidejošim jmenovaných regentů, se Iejasuovi vzepřel a budoval si svou armádu. Když ho Iejasu oficiálně odsoudil a požadoval, aby přišel do Kjóta obhájit se před císařem, Uesugiho hlavní rádce Kanecugu Naoe reagoval protiobviněním, které zesměšňovalo Iejasuovo zneužívání a porušování Hidejoriho zákonů do takové míry, že to Iejasua velmi rozzuřilo.\n\nIejasu povolal na pomoc své přívržence a vedl vojsko na sever do útoku proti Uesugimu, kterého obvinil z velezrady klanu Tojotomi. Micunari Išida využil příležitosti a vytvořil alianci proti Iejasuovým přívržencům. Išida se, ve spolupráci s Jošicugem Ótanim a Ekeiem Ankokudžim, zmocnil početných daimjóů, které držel jako rukojmí v Ósackém hradě, a postavil armádu do boje proti Iejasuovi. Tato západní aliance byla oficiálně vedena Terumotem Mórim, ale sám Móri se boje nezúčastnil.\n\nTokugawa následně zanechal část svých vojsk, aby držely Uesugiho pod kontrolou a pochodoval na západ postavit se západní alianci. Několik málo daimjóů, nejvýznamnější byl Masajuki Sanada, opustilo Iejasuovu alianci, ale většina, ať už z odporu vůči Išidovi nebo z loajality k Iejasuovi, zůstala s Iejasuem.\n\nKlan Tojotomi se následující bitvy nezúčastnil, a ani se oficiálně nepřidal k žádné ze stran.\n\nIšida se na svém sídelním hradě Sawajama setkal s Jošicugem Ótanim, Nagamorim Mašitou a Ekeim Ankokudžim. Tady utvořili alianci a pozvali Terumota Móriho do jejího čela, ovšem Terumoto se ve skutečnosti distancoval od následujících bojů. Išida poté oficiálně vyhlásil válku Iejasuovi a 19. června oblehl hrad Fušimi, který byl v držení Mototada Toriiho, vazala Tokugawů. Následně západní vojska dobyla několik Tokugawských opěrných bodů v regionu Kansai. V průběhu měsíce se západní síly přesunuly do provincie Mino, kde se nacházela Sekigahara.\nZpět v Edu Iejasu dostal zprávy o situaci v Kansai a rozhodl se vyrazit se svým vojskem na západ. Rozdělil své jednotky a v čele hlavního voje vyrazil po Tókaidó k Ósackému hradu. Jeho syn Hidetada vedl další voj po Nakasendó. Hidetadova vojska však uvázla, když oblehla hrad Ueda, který patřil Masajukiovi Sanadovi. I když měl Hidetada k dispozici 38 000 mužů, tedy ohromnou přesilu nad 2 000 Sanadovými muži, nebyl schopen obsadit strategickou dobře bráněnou pozici. Ve stejné době bylo 15 000 Micunariho mužů vázáno na poloostrově Kii 500 obránci hradu Tanabe pod velením Fudžitaky Hosokawy. Výsledkem bylo, že na bitevní pole u Sekigahary se včas nedostavila značná část jak východních jednotek, tak západních jednotek.\n\nKdyž viděl, že Iejasu vede své jednotky na Ósaku, rozhodl se Išida opustit své pozice a pochodoval na Sekigaharu. 15. září začaly obě strany rozmísťovat své síly. Východní aliance měla 75 000 mužů, západní 128 000.\n\nZápadní síly měly obrovskou taktickou výhodu, ale Iejasu oslovil mnoho daimjóů západní aliance a slíbil jim léna a shovívavost po bitvě, když změní stranu. To vedlo část západních velitelů, kteří drželi klíčové pozice k tomu, že váhali, když měli poslat posily anebo se přímo zapojit do probíhající bitvy.\nHidemoto Móri a Hideaki Kobajakawa byli dva z těchto daimjóů. Nacházeli se v takových pozicích, že kdyby se rozhodli zapojit do bitvy, obklíčily by západní síly Iejasuovy jednotky ze tří stran. Ale Hidemoto Móri podlehl Iejasovu přemlouvání a přesvědčil i Hiroie Kikkawu, aby se bitvy nezúčastnil.\n\nI když Hideaki Kobajakawa odpověděl na Iejasovu nabídku, během bitvy váhal a zůstával neutrální. Jak bitva nabírala na intenzitě, nařídil nakonec Iejasu svým pěšákům střílet z mušket směrem na Kobajakawovy pozice na hoře Macuo a přinutit ho k zapojení se do bitvy na straně Tokugawů. Kobajakawovi vojáci napadli pozice Jošicugy Ótaniho, který už bojoval s jednotkami Takatora Tódóa. Když viděli tento akt zrady, západní generálové jako Jasuharu Wakisaka, Suketada Ogawa, Naojasu Akaza a Motocuna Kucuki hned také změnili stranu a zvrátili průběh bitvy.\n\nZápadní armáda se rozpadla a její velitelé se dali na útěk. Někteří spáchali sebevraždu (jako například Ótani), někteří byli zajati (např. Išida, Koniši a Ankokudži) a ostatní se mohli vrátit do svých domovských provincií (např. Jošihiro Šimazu a Terumoto Móri).\n\nIejasu Tokugawa přerozdělil území a léna zúčastněných. V zásadě odměnil ty, kteří mu pomáhali, a zbavil půdy, potrestal a vyhnal do exilu ty, kteří bojovali proti němu. Takto Iejasu získal vládu nad množstvím území, která dříve patřila klanu Tojotomi. Micunari Išida, Jukinaga Koniši a Ekei Ankokudži byli v Kjótu veřejně popraveni. Vliv a vážnost klanu Tojotomi a zbytku jeho loajálních vazalů dramaticky klesly, byť z pohledu klanu Tojotomi byla bitva technicky jen interní konflikt mezi jeho vazaly. Ovšem Iejasu Tokugawa se o tři roky později stal šógunem a získal tak postavení, které bylo volné od pádu šógunátu Ašikaga. Tato změna v oficiálních hodnostech též převrátila vztah podřízenosti mezi klany Tokugawa a Tojotomi. V každém případě, Iejasu nezískal žádný důvod k válce proti klanu Tojotomi. K jeho naprostému zničení musel ještě podniknout mnoho politických manévrů, které vyvrcholily až roku 1615 obléháním Ósaky.\n\nI když byla většina klanů spokojena se svým postavením po bitvě u Sekigahary, byla i řada klanů, zejména ze západu, které vůči Tokugawům pociťovaly odpor a nenávist za to, že jim bylo zabráno jejich území, anebo za to, co vnímaly jako znevážení a trest. Obzvláště tři klany se se svým novým postavením smiřovaly velmi těžce, byly to klany Móri, Šimazu a Čósokabe.\n\nKlan Móri se musel vzdát provincie Aki a stáhnout se do provincie Nagato (také známé jako Čóšú) i přesto, že se bitvy vůbec neúčastnil. Po celou dobu trvání šógunátu Tokugawa bylo Čóšú centrem protišógunátních aktivit.\n\nKlan Šimazu připisoval porážku slabé špionáži. I když nebyli přesídleni ze své domovské provincie Sacuma, nikdy nebyli zcela loajálni k Tokugawskému šógunátu. Měli výhodu velké vzdálenosti od hlavního města a výborné špionáže a na konci Tokugawského šógunátu demonstrovali, že jsou virtuálním autonomním královstvím nezávislým na šógunátu.\n\nKlan Čósokabe, který vládl provincii Tosa, byl zbaven titulů a poslán do exilu. Bývalí vazalové klanu Čósokabe se nikdy úplně nepodřídili nadvládě nového klanu Jamauči. Ve skutečnosti klan Jamanuči dělal rozdíly mezi svými starými vazaly a bývalými vazaly klanu Čósokabe tím, že jim přiznával nižší postavení a i jinak je diskriminoval. Tyto rozdíly přetrvávaly po celé generace od pádu klanu Čósokabe.\n\nPotomci těchto tří klanů o 250 let později spolupracovali na svržení Tokugawského šógunátu.\n\n\n"}
{"id": "265365", "url": "https://cs.wikipedia.org/wiki?curid=265365", "title": "Branka Katić", "text": "Branka Katić\n\nBranka Katić ( - 20. ledna 1970, Bělehrad, Jugoslávie) je srbská herečka.\n\nProslavila se ve filmu Emira Kusturici \"Černá kočka, bílý kocour\" (1998), kde hraje roli mladé Idy, do které se zamiluje cikánský chlapec Zara. Poprvé se na obrazovce objevila už v roce 1983 v seriálu \"Nashlednou, Pet\". Za svou kariéru účinkovala v několika úspěšných filmech a projektech ke kterým patří například \"Mi nismo andjeli\" z roku 1992, \"Hezké vesnice hezky hoří\" z roku 1996, \"Rane\" z roku 1998, \"Válečníci\", což je TV film z roku 1999, kde si zahrál třeba i Predrag Bjelac.\n\nK dalším úspěšným filmům, ve kterých hrála patří také film \"V červenci\" z roku 2000, televizní film \"Deník Anny Frankové\" z roku 2001, nebo \"Jagoda u Supermarketu\" z roku 2003 a \"Dveře dokořán\" z roku 2006, kde se objevili i takoví herci, jako Jude Law, Juliette Binoche, Robin Wright Penn nebo Vera Farmiga. Spousta hereckých hvězd se spolu s ní objevila i ve filmu \"Veřejní nepřátelé\" z roku 2009. Patří k nim Johnny Depp, Christian Bale, Marion Cotillard, Giovanni Ribisi, Leelee Sobieski a Channing Tatum. Zatím posledním úspěšným projektem z roku 2010 je \"Žena se zlomeným nosem\".\n\n\n"}
{"id": "265368", "url": "https://cs.wikipedia.org/wiki?curid=265368", "title": "Děkanát Prostějov", "text": "Děkanát Prostějov\n\nDěkanát Prostějov (latinsky: \"Decanatus Prostannensis\") je územní část Arcidiecéze Olomouc. Tvoří ho 34 farností.\n\nDěkanem je R. D. Mgr. Aleš Vrzala, farář v prostějovské farnosti Povýšení svatého Kříže. Kaplan pro mládež je P. Mgr. Tomáš Strogan. Místoděkanem je od července 2019 P. Mgr. Andrzej Kaliciak, SDS, administrátor ve Vřesovicích. V děkanátu působí 8 diecézních a 14 řeholních kněží, spadá sem 34 farností s 93 kostely a kaplemi. Na území děkanátu žije 31 000 lidí katolického vyznání, nedělní účast na bohoslužbách je odhadována na 12,90% \n\n\"Podle stránek děkanátu a arcidiecéze z 8. 3. 2017\"\n\n\n"}
{"id": "265375", "url": "https://cs.wikipedia.org/wiki?curid=265375", "title": "Živé kvety", "text": "Živé kvety\n\nŽivé kvety jsou slovenská rocková skupina, která vznikla v Bratislavě v roce 1994 kolem zpěvačky a textařky Lucie Piussi. Především její osobou je skupina spjata s legendárním Divadlem Stoka.\n\n\n\n\n"}
{"id": "265376", "url": "https://cs.wikipedia.org/wiki?curid=265376", "title": "Kostel Nanebevzetí Panny Marie (Banská Bystrica)", "text": "Kostel Nanebevzetí Panny Marie (Banská Bystrica)\n\nKostel Nanebevzetí Panny Marie ( ), nazývaný také německý, je dominantou městského hradního areálu v Banské Bystrici na Slovensku. Na starších základech románské baziliky se čtvercovou svatyní ho postavili v polovině 13. století bohatí němečtí měšťané, majitelé dolů.\n\nOpevnění okolo kostela se datuje k roku 1442. Od té doby prošel mnoha přestavbami. Na jižní straně kostela přistavili roku 1473 kaple sv. Ondřeje a Těla Kristova a roku 1480 kapli sv. Jana Křtitele. Také boční loď na severní straně přestavěli v roce 1478 na kapli a zasvětili ji sv. Barboře, patronce horníků.\n\nPo ničivém požáru v roce 1500 zásluhou pozdně gotické přestavby, dostal kostel Nanebevzetí Panny Marie nový vzhled. Zasloužili se o to nejbohatší těžaři. Z tohoto období se datuje také jeho přívlastek „německý“. V roce 1761 opět postihlo město obrovský požár. Svým rozsahem patřil k největším v soudobé Evropě, zničil víc jak tři sta domů. Na faře se zřítila střecha a propadly se klenby. Hlavní oltář z dílny Mistra Pavla z Levoče, který byl vyšší než levočský, se přeměnil na popel. Jen zázrakem uniklo zkáze sousoší, „\"Kristus na Olivové hoře\"“. Z interiéru se zachovala bronzová křtitelnice, kterou vyhotovil Mistr Jodok v roku 1475 a oratorium sv. Jana Almužníka nad sakristií, které pochází z roku 1516. Neporušená zůstala také kaple sv. Barbory, známa raně gotickým oltářem Mistra Pavla, který byl dokončený roku 1509. V kapli můžeme obdivovat originální klenbu, stejně jako fresky svatých: Vojtěcha, Martina, Hieronyma, Imricha a Ladislava.\n\nMalba barokních kleneb z roku 1770 je dílem Antona Schmidta. Na hlavním oltáři jsou dva obrazy – Nanebevzetí Panny Marie a Sv. Trojice od J. L. Krackera z roku 1774. Liturgické předměty ze 17. a 18. století tvoří hodnotný chrámový poklad. Z nich vyniká kalich z poloviny 18. století od levočského zlatníka J. Szilassyho.\n\n"}
{"id": "265378", "url": "https://cs.wikipedia.org/wiki?curid=265378", "title": "Kostel Nanebevzetí Panny Marie (Bratislava-Staré Mesto)", "text": "Kostel Nanebevzetí Panny Marie (Bratislava-Staré Mesto)\n\nBlumentálsky kostel Nanebevzetí Panny Marie je eklektický kostel v Bratislavě v Starém Městě na Floriánském náměstí postavený v letech 1885-1888.\n"}
{"id": "265379", "url": "https://cs.wikipedia.org/wiki?curid=265379", "title": "Oksana Akiňšina", "text": "Oksana Akiňšina\n\nOksana Akiňšina (přechýleně \"Oksana Akiňšinová\", , *19. dubna 1987, Leningrad) je ruská filmová herečka.\n\nPro film ji jako dvanáctiletou objevil režisér Sergej Bodrov, který ji obsadil do svého jediného filmu \"Sestry\" (Сестры, 2001). Za roli Světy získala Oksana nominaci za nejlepší herečku na Evropských filmových cenách, hlavní cenu na filmovém festivalu v Bratislavě a ceny na ruských festivalech Kinotavr a Sozvezdije (zde za nejlepší debut).\n\nEvropskou známost jí přinesla hlavní role v následujícím filmu \"Lilja\" švédského režiséra Lukase Moodyssona. Smutný příběh šestnáctileté dívky Liljy, která opuštěná rodinou se nejprve přiživuje prostitucí a nakonec naletí švédskému kuplíři, získal rovněž řadu cen. Oksana obdržela cenu za nejlepší herečku na Evropských filmových cenách, dále byla oceněna na Dijonském filmovém festivalu, na festivalu v Rouenu, posbírala také několik cen na švédských filmových festivalech. Na III. festivalu evropského filmu ve Stuttgartu získala cenu jako \"Nejlepší mladá perspektivní umělkyně\".\n\nV roce 2004 pronikla na plátno i v USA (film \"Bournův mýtus\"), neobstála však na konkurzu na film \"Státní poradce\" (Статский советник) režiséra F. Jankovského. Hlavní role princezny Heleny na ni čekala ve filmu \"Vkodav z kmene Šedých psů\". Stejného roku 2006 hrála v dalším americkém filmu \"Pod Moskvou\".\n\nV roce 2008 natočila film \"Stiljagové\" (\"Cтиляги\") režiséra Valerije Todorovského.\n\n\"Pokud je uveden nejprve český název, film byl uveden u nás\".\n\n\n"}
{"id": "265380", "url": "https://cs.wikipedia.org/wiki?curid=265380", "title": "Vodopád Na Strašidlech", "text": "Vodopád Na Strašidlech\n\nVodopád Na Strašidlech neboli Vodopád Pod Strašidly je vodopád v pohoří Králický Sněžník. Je vytvořen na menším potoku, který je pravostranným přítokem řeky Moravy. Vodopád je dvoustupňový, celková výška je přibližně 18 m. Najdeme ho v hluboké zalesněné rokli několik set metrů cca západním směrem od dřevěné chaty Vilemínka, popř. od Tvarožných děr, asi 4 km SSV od horního konce vesnice Dolní Morava a asi 14 km severovýchodně od města Králíky v okrese Ústí nad Orlicí. Kousek od vodopádu stávala do roku 1998 dřevěná chata Pod vodopády.\n\nPod vodopádem se usazují štěrkové náplavy, kdy můžeme vidět zajímavé druhy rostlin, např. violka dvoukvětá (\"Viola biflora\"), šťovík árónolistý (\"Rumex arifolius\"), oměj pestrý (\"Aconitum variegatum\") a další. Na oklolních svazích se nacházejí kulturní smrčiny, místy se dochovaly i horské bučiny.\n\n"}
{"id": "265388", "url": "https://cs.wikipedia.org/wiki?curid=265388", "title": "Kostel svatého Isidora (Luleč)", "text": "Kostel svatého Isidora (Luleč)\n\nŘímskokatolický filiální kostel svatého Isidora v Lulči, je barokním kostelem z roku 1739 postaveným na základech kaple sv. Gottharda. Kostel, zasvěcený svatému Isidorovi, je chráněn jako kulturní památka České republiky.\n\nVýznamným dnem farnosti Luleč je 21. září, kdy se zde slaví den vzájemných modliteb farností za bohoslovce a bohoslovců za farnosti brněnské diecéze.\n\n"}
{"id": "265391", "url": "https://cs.wikipedia.org/wiki?curid=265391", "title": "Kevin Warwick", "text": "Kevin Warwick\n\nKevin Warwick (* 9. února 1954, Coventry) je britský vědec a profesor kybernetiky na Universitě v Readingu v Anglii. Je znám pro své studie zaměřené na propojení lidské nervové soustavy s počítačem, věnuje se také robotice. Byl to pravděpodobně první člověk, který si \"dobrovolně\" nechal do paže vložit upravené RFID čipy, které detekovaly některé jeho nervové impulsy a on jimi tak mohl posílat povely robotické paži a dveřím ve svém bytě.\n\nPravděpodobně nejslavnější výzkum provedený Warwickem (a původ přezdívky „kapitán Kyborg\", kterou mu dal technologický web the Register) je série experimentů, známých pod názvem projekt Kyborg, během kterých si Warwick nechal do ruky implantovat elektroniku s cílem „stát se kyborgem.“\n\nPrvní fáze výzkumu, která začala 24. srpna 1998, zahrnovala jednoduchý RFID vysílač implantovaný Warwickovi pod kůži. Implantát dokázal ovládat dveře, osvětlení, vytápění a další počítačem řízené systémy, ke kterým se Warwick přiblížil. Hlavním cílem experimentu bylo otestovat hranice toho, co lidské tělo dokáže přijmout a jak snadné by bylo přijímat od mikroprocesoru smysluplný signál.\n\nDruhá fáze zahrnovala komplexnější neurální rozhraní, které bylo zvlášť pro tento experiment navrženo a sestaveno Dr. Markem Gassonem a jeho týmem na univerzitě v Readingu. Toto zařízení obsahovalo soustavu elektrod BrainGate propojenou s externí „rukavicí“, která obsahovala podpůrnou elektroniku. Zařízení bylo implantováno 14. března 2002 v nemocnici Radcliffe Infirmary a bylo přímo propojeno s Warwickovou nervovou soustavou. Voperovaná soustava obsahovala 100 elektrod, z nichž 25 bylo kdykoli přístupných. Ve srovnání, středový nerv, který zařízení monitorovalo, přenáší mnohonásobně více signálů. Experiment byl úspěšný a získaný signál byl natolik detailní, že robotická paže vyvinutá Warwickovým kolegou Dr. Peterem Kyberdem, dokázala imitovat pohyby Warwickovy vlastní ruky.\n\nDíky tomuto implantátu byla Warwickova nervová soustava připojena k internetu na Kolumbijské univerzitě. Odtud Warwick dokázal ovládat robotickou paži na univerzitě v Readingu a obdržet zpětnou vazbu ze senzorů ve špičkách prstů. Warwick také úspěšně zapojil ultrasonické senzory umístěné na kšiltovce a zažil jistý druh mimosmyslového vnímání.\n\nSilně medializované pokračování experimentu, během něhož bylo jednodušší zařízení implantováno do ruky Warwickovy ženy (konečným cílem bylo dosažení telepatie či empatie za využití internetu pro přenos signálu na dálku), bylo rovněž úspěšné, a to do té míry, že došlo k první přímé a plně elektronické komunikaci mezi nervovými soustavami dvou lidí. V závěru experimentu byl zkoumán vliv implantátu na funkčnost Warwickovy paže. Panovaly obavy, že přímé propojení s nervovou soustavou může způsobit nějaké poškození nebo rušení, ale nebyly nalezeny žádné měřitelné známky poškození, či odmítnutí implantátu organismem.\n\nWarwick se svými kolegy tvrdí, že by výzkum provedený v rámci projektu Kyborg mohl vést k vývoji nových lékařských nástrojů pro léčbu pacientů s poškozením nervové soustavy a mohl by pomoci při ambicióznějších vylepšeních, o která se Warwick zasazuje. Někteří transhumanisté dokonce spekulují, že by podobná technologie mohla být využita k telepatii.\n"}
{"id": "265393", "url": "https://cs.wikipedia.org/wiki?curid=265393", "title": "Câmara de Lobos", "text": "Câmara de Lobos\n\nCâmara de Lobos je město na jižním pobřeží portugalského ostrova Madeira vzdálené asi 7 km vzdušnou čarou západně od centra hlavního města Funchalu, s jehož předměstím již srůstá. Câmara de Lobos je střediskem stejnojmenného okresu zahrnujícího 5 obcí (freguesias), přičemž Câmara má téměř 17 000 obyvatel a celý okres pak asi 35 000 obyvatel. \n\nNa místě dnešního města vznikla rybářská obec krátce po počátku osídlování Madeiry, a to ještě před založením Funchalu. Přebýval zde jeden z objevitelů Madeiry, kapitán João Gonçalves zvaný Zarco, později i jeho syn João Gonçalves da Câmara. \n\nNázev Câmara de Lobos znamená tulení doupě (port. \"lobo marinho\" – mořský vlk /= tuleň/). Tuleni zde skutečně kdysi přebývali ve skalních dutinách na mořském břehu. Po vzniku rybářské obce neměli dostatek klidu a odstěhovali se na ostrovy Desertas. \n\nCâmara de Lobos je centrem madeirského rybářství. V přístavu je malá loděnice vyrábějící rybářské čluny, kde vznikla také kopie Kolumbovy lodi Santa María, vozící turisty kolem ostrova. V Câmara de Lobos je jediná tepelná elektrárna na ostrově a jsou zde sila pro skladování cementu dovezeného na ostrov (na Madeirě se nenachází vápenec). Od roku 1996 zde sídlí madeirský pivovar (založen 1872), který produkuje pivo značky Coral. \n\nVe světě Câmaru de Lobos nejvíce proslavil Winston Churchill, který zde kolem roku 1950 trávil dovolenou, maloval zdejší krajinu a měl v oblibě madeirské víno. Obec navštěvovala v 19. století při svém léčení na Madeiře také Sisi, manželka rakouského císaře. \n\nAreál města na západě uzavírá útes Cabo Girão (580 m). Z východu se až téměř do města dostanete z Funchalu pěšky po novém pobřežním chodníku. Ve svahu nad dnešním městem Câmara de Lobos leží obec Estreito de Câmara de Lobos, středisko vinařství.\n"}
{"id": "265395", "url": "https://cs.wikipedia.org/wiki?curid=265395", "title": "Lilja", "text": "Lilja\n\nLilja či Lilja navždy ( \"\") je oceňované švédské filmové drama z roku 2002 od Lukase Moodyssona. Silné tragické drama volně inspirované skutečnou událostí prostřednictvím 16leté Lilji realisticky popisuje depresivitu a marasmus post-sovětské společnosti a krutost obchodování s lidmi a sexuálního otroctví.\n\nFilm získal mj. 4 Zlatohlávky včetně ceny za nejlepší film nebo nominaci na Evropskou filmovou cenu za nejlepší herečku a nejlepší film. Premiéru v ČR měl 1. dubna 2004.\n\nŠestnáctiletou Lilju žijící na šedém bezperspektivním předměstí Petrohradu nechala matka napospas a odstěhovala se s přítelem do USA. Stává se z ní rebelka a velké ideály, že své město opustí a přestěhuje se někam, kde bude šťastná, neopouští. Po tom, co jí zradí nejlepší kamarádka Nataša a před svým otcem na ní svede svou prostituci, když u ní našel velké množství peněz, sama se pouští do experimentů a zkusí se prodávat. Jediným skutečným přítelem jí je Voloďa, třináctiletý bezprizorní hoch, který se s ní protlouká. Z neštěstí ji vytrhne až starší hezoun Andrej, který jí slibuje krásný život ve Švédsku. Lilja mířící do Švédska nechává Voloďu samotného, tak jako kdysi matka ji. Na poslední chvíli před odletem musí náhle odjet za svou babičkou a Lilju posílá letadlem samotnou s tím, že za ní co nejdříve přiletí. Lilja ihned po příletu na letiště poznává, že se stala obětí podvodu, zanedlouho je nucena k prostituci a jako rebelka dostává od svého pasáka zabrat. Nešťastné Lilje se podaří po čase uprchnout, ale už je tolik psychicky vyčerpaná, bezradná a zničená, že najde svůj definitivní klid ve skoku z mostu. Nepřemluví jí ani zesnulý chlapec Voloďa, který jí od své smrti v mysli provázel.\n\nFilm získal několik ocenění a nominací na festivalech po celém světě:\n\n\n\n"}
{"id": "265396", "url": "https://cs.wikipedia.org/wiki?curid=265396", "title": "Kičmeňga", "text": "Kičmeňga\n\nKičmeňga nebo také Kičmenga ( nebo ) je řeka ve Vologdské oblasti v Rusku. Je 208 km dlouhá. Povodí má rozlohu 2330 km².\n\nPramení v Kičmengských bažinách severozápadně od vesnice Kičmengskij Gorodok. Na horním a středním toku opisuje velkou neuzavřenou kružnici přes neobydlenou oblast okolo severních výběžku Severních Úvalů. Teče v širokém údolí. Tok řeky je rychlý a překonává kamenité prahy. Na horním toku je koryto značně členité. Na dolním toku vtéká do obydlené oblasti a ústí zleva do řeky Jug (povodí Severní Dviny) u vesnice Kičmengskij Gorodok.\n\nZdrojem vody jsou především sněhové srážky. Průměrný roční průtok vody ve vzdálenosti 20 km od ústí činí 18,8 m³/s. Zamrzá na konci října až v listopadu a rozmrzá v dubnu až na začátku května.\n"}
{"id": "265398", "url": "https://cs.wikipedia.org/wiki?curid=265398", "title": "Ondrej Kovaľ", "text": "Ondrej Kovaľ\n\nOndrej Kovaľ (* 10. června 1979) je slovenský herec.\n\nJeho rodiče byli nadšení amatérští loutkáři, a tak měl k uměleckému prostoru blízko již od dětství. Vystudoval konzervatoř a bratislavskou VŠMU. Po absolutoriu získal angažmá v SND v Bratislavě, kde účinkuje například v představení \"O myších a lidech\" nebo \"Večer tříkrálový\". Pochvalné kritiky za svůj výkon si vysloužil především v inscenaci \"Tančírna\". V roce 2007 se stal jednou z hvězd slovenského televizního seriálu Rodinné tajomstvá. \n\nOndrej Koval si získává místo také v českém filmu. Po dramatické úloze ve filmu Ondřeje Trojana Želary (2003) se v Účastnících zájezdu (režie Jiří Vejdělek) objevuje v komediální poloze, kde má v roli hudebníka Maxe možnost využít své hudební nadání, které projevil již jako člen kapely Prievan.\n\n\n"}
{"id": "265402", "url": "https://cs.wikipedia.org/wiki?curid=265402", "title": "Záboří nad Labem", "text": "Záboří nad Labem\n\nZáboří nad Labem () je obec v okrese Kutná Hora. Leží 5 km jihozápadně od Chvaletic a 10 km východně od Kolína nedaleko soutoku Doubravky s Labem. Obec má dvě místní části, kromě samotného Záboří ještě 3 km jihovýchodně ležící Habrkovice. V celé obci žije obyvatel.\n\nPrvní písemná zmínka o vesnici pochází z roku 1338.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Záboří nad Labem, \"(798 obyvatel, poštovní úřad, telegrafní úřad, telefonní úřad, katol. kostel, četnická stanice)\" byly v roce 1932 evidovány tyto živnosti a obchody: biograf Sokol, výroba cementového zboží, sušárna čekanky, elektroinstalatér, 2 holiči, hospodářské družstvo, 4 hostince, jednatelství, kapelník, klempíř, kolář, výroba ovocných konzerv, 2 kováři, 2 krejčí, výroba krémů na obuv, lázně, mědikovec, mlýn, 2 obchody s obilím, obuvník, velkoobchod s minerálními olejemi, 7 vývozu ovoce a zeleniny, 2 pekaři, vývoz labského písku, pokrývač, porodní asistentka, radiopotřeby, 2 rolníci, 2 řezníci, 5 obchodů se smíšeným zbožím, Okresní hospodářská záložna, spořitelní a záložní spolek, studnař, 3 švadleny, 2 tesařští místři, 3 trafiky, 2 truhláři, 2 zahradnictví, 2 zámečníci, továrna na kyselé zelí.\n\n\nDopravní síť\n\nVeřejná doprava 2011\n\n"}
{"id": "265411", "url": "https://cs.wikipedia.org/wiki?curid=265411", "title": "Hnědé řasy", "text": "Hnědé řasy\n\nHnědé řasy je buď české synonymum pro skupinu Phaeophyceae, česky častěji chaluhy, nebo obecněji pro skupinu stramenopilních řas, též nazývanou Ochrophyta.\n\nHnědé řasy mohou také být v zastaralém pojetí oddělení Chromophyta z říše rostliny (Plantae). Do oddělení jsou zařazeny třídy:\n\na ve starších systémech jsou součástí ještě skupiny Cryptophyta – skrytěnky a Haptophyta, později vyčleněné do samostatných oddělení.\n"}
{"id": "265413", "url": "https://cs.wikipedia.org/wiki?curid=265413", "title": "MicroATX", "text": "MicroATX\n\nmicroATX, také známá jako µATX nebo mATX je standard počítačových základních desek s maximální velikostí 244 mm x 244 mm. Přesto některé µATX mají rozměry pouze 171,45 mm x 171,45 mm. Standardní délka ATX je o 25% větší než u maximální µATX desky a sice 305 mm x 244 mm.\n\nSoučasně jsou k dispozici microATX základní desky podporující CPU od Intel i AMD. Nejsou známé žádné µATX základní desky pro jiné procesorové architektury než x86 a x86-64.\n\nµATX bylo navrženo tak, aby bylo plně zpětně kompatibilní s ATX. Patice pro připojení hardwarových prvků jsou výběrem ze standardní ATX. Panel I/O konektorů je nezměněn, proto mohou být µATX desky použity ve standardních určených pro ATX. Navíc většina µATX základních desek používá stejný napájecí konektor jako ATX, což umožňuje použití běžných napájecích zdrojů pro ATX.\n\nMicroATX často používají stejné čipové sady jako ATX, což jim umožňuje používání stejných komponent. Nicméně kvůli své malé velikosti mají často méně rozšiřovacích slotů.\n\nZa zmínku stojí, že některé skříně vyžadují nízkoprofilové PCIE karty.\n\nVětšina moderních ATX desek má sedm PCI-Express rozšiřujících slotů, zatímco µATX má typicky čtyři.\n\n\nATX motherboard size comparison; rear is on left.\n\nFlexATX (229 × 191 mm)\n\nMicroATX/Embedded ATX (244 × 244 mm)\n\nMini ATX (284 × 208 mm)\n\nStandard ATX (305 × 244 mm)\n\nExtended ATX (EATX) (305 × 330 mm)\n\nWorkstation ATX (WTX) (356 × 425 mm)\n\nThe G31M-S, an ASRock microATX motherboard"}
{"id": "265415", "url": "https://cs.wikipedia.org/wiki?curid=265415", "title": "SMS Von der Tann", "text": "SMS Von der Tann\n\nSMS \"Von der Tann\" byl prvním bitevním křižníkem postaveným pro německé císařské námořnictvo a zároveň první německou velkou válečnou lodí poháněnou parními turbínami. Byl postaven v loděnicích Blohm & Voss v Hamburku (konstrukční číslo 198) a stal se prototypem německé koncepce bitevních křižníků.\n\nKoncem roku 1914 se zúčastnil dvou výpadů proti britskému pobřeží. V roce 1915 operoval v Severním moři a na Baltu. V roce 1916 se zúčastnil dalších dvou výpadů proti britskému pobřeží a bitvy u Jutska/Skagerraku, ve které potopil HMS \"Indefatigable\". Poškození z bitvy se opravovala dva měsíce. V druhé polovině roku 1916 se zúčastnil dalších dvou výpadů do Severního moře a v dubnu 1918 jednoho výpadu k pobřeží Norska. Po válce byl potopen vlastní posádkou ve Scapa Flow.\n\nNa návrhu nového plavidla – označovaného jako \"Kreuzer F\" – pro \"Kaiserliche Marine\" se začalo pracovat v srpnu 1906. Bylo předloženo několik návrhů, všechny s hlavní výzbrojí tvořenou děly ráže od 305 do 343 mm. Finanční omezení ale nakonec vedlo k rozhodnutí použít levnější děla menší ráže. Byla vybrána 280 mm Kruppova děla umístěná do dvouhlavňové dělové věže Drh LC/1907, mírně upravené varianty použité již na bitevních lodích třídy \"Nassau\".\n\nJasno nebylo zpočátku ani kolem budoucí role, jakou by toto plavidlo (a po něm následující) mělo zastávat. Admirál Tirpitz požadoval loď, která by byla obdobou britské konstrukce, tedy: těžká děla, lehké pancéřování a vysoká rychlost. Nepočítal ale se zapojením lodí nového typu do bitevní linie hlavního loďstva. Císař Vilém II. spolu s většinou důstojníků \"Reichs Marine Amt\" (Říšský úřad námořnictva) ale požadovali, aby se loď byla schopná zapojit do hlavní bitevní linie a operovat spolu s bitevními loděmi poté, co pro ně jako průzkumný předvoj zajistí průzkum bojem. Tato koncepce ale vyžadovala silnější pancéřování, než u britských konstrukcí, což bylo – pro zachování rychlosti – nutno kompenzovat snížením zásoby paliva a tím pádem i dosahu.\n\nDne 22. června 1907 císař povolil realizaci nové jednotky, která měla být pojmenována \"Von der Tann\" po bavorském generálovi z prusko-francouzské války (1870) Ludwigovi von und zu der Tann-Rathsamhausen.\n\n\"Von der Tann\" nesl osm 280mm děl ve čtyřech dvouhlavňových věžích Drh LC/1907: po jedné na přídi a zádi a dvě věže byly umístěny diagonálně uprostřed (za předním komínem byla věž na pravoboku, zatímco věž za zadním komínem se nacházela na levoboku). S touto výzbrojí byl \"Von der Tann\" nejslaběji vyzbrojeným německým bitevním křižníkem a právě podle rozmístění vyzbroje (zejména podle pouze jedné věže na zádi) ho lze nejsnáze identifikovat oproti ostatním německým konstrukcím bitevních křižníků. Čtyři muniční komory pojaly až 660 střel (po 165 střelách v každé) pro hlavní děla. Každé dělo mohlo střílet teoreticky rychlostí až tří ran za minutu, dopravit 302 kg vážící protipancéřový projektil s úsťovou rychlostí 855 m/s na vzdálenost 18 900 m (po roce 1915 byl dostřel zvětšen na 20 400 m) a na vzdálenost 12 000 m prorazit 200mm boční pancíř.\n\nNa rozdíl od svých britských protějšků, nesl \"Von der Tann\" dělostřelectvo střední ráže – tvořené deseti 150mm děly – v kasematech. Každé mělo k dispozici 150 explozivních a průbojných granátů. Dále se v kasematech nacházelo dvanáct 88mm děl a další čtyři děla téže ráže byla v roce 1916 umístěna volně na zadní nástavbě, takže je bylo možno použít i proti letadlům a vzducholodím. Pro osmaosmdesátky bylo k dispozici celkem 3 200 kusů munice. Tato všechna děla střední ráže byla určena primárně k obraně před útočícími torpédovkami a torpédoborci.\n\nHlavňovou výzbroj doplňovaly čtyři podhladinové torpédomety ráže 450 mm, pro které bylo k dispozici celkem 11 torpéd C/03. Po jednom torpédometu bylo umístěno na přídi a zádi v ose plavidla a po jednom torpédometu na každém boku těsně za první dělovou věží.\n\nJelikož se u \"Von der Tann\" počítalo s tím, že bude bojovat i v rámci hlavní bitevní linie spolu s bitevními loděmi, bylo jeho pancéřování mnohem silnější, než u jeho britských protějšků. Ze své hmotnosti obětoval na pancéřování o 10% více, než jednotky třídy \"Indefatigable\", se kterými se později utkal v bitvě u Jutska/Skagerraku.\n\nPancéřování \"Von der Tann\" tvořila Kruppova cementovaná a niklovaná ocel. Hlavní boční pancéřový pás měl 80-120 mm na přídi, 250 mm ve střední části a 100 mm na zádi. Přední nástavba byla chráněna 250 mm silným pancířem a zadní 200 mm. Přední strana hlavních dělových věží měla tloušťku 230 mm, boky 180 mm a stropy 90 mm. Kasematy chránil 150 mm pancíř. Horní paluba měla 20 mm a pancéřová paluba 50 mm. Stejně jako předcházející pancéřový křižník SMS \"Blücher\" měl i \"Von der Tann\" protitorpédovou obšívku. Ta sestávala z 25 mm pancéřového pásu, který byl odsazený o 4 m od vnějšího trupu a mezí ním a vnějším trupem se nacházely zásobníky uhlí.\n\nOd května 1910 vykonával zkušební plavby s dělníky z loděnice na palubě. Po převzetí do služby vykonal první bitevní křižník \"Kaiserliche Marine\" několik reprezentačních dálkových plaveb. Na jaře 1911 navštívil Rio de Janeiro, Puerto Militar a Bahía Blanco. Do Kielu v Německu se vrátil 6. května 1911.\n\nDne 8. května 1911 byl přiřazen k průzkumné eskadře křižníků, která měla vykonávat průzkum pro bitevní lodě \"Hochseeflotte\". V červnu 1911 se \"Von der Tann\" zúčastnil námořní přehlídky ve Spitheadu u příležitosti korunovace britského krále Jiřího V.\n\nPři vypuknutí první světové války sloužil jako vlajková loď velitele průzkumné eskadry kontradmirála Tapkena. Dne 28. srpna 1914 se podílel na neúspěšném výpadu proti britským bitevním křižníkům po první bitvě u Helgolandské zátoky. Dne 3. listopadu téhož roku se zúčastnil ostřelování Great Yarmouthu. Ve 3 hodiny ráno 15. prosince opustila 1. průzkumná divize bitevních křižníků (\"Von der Tann\", SMS \"Derfflinger\", SMS \"Seydlitz\", SMS \"Moltke\" a pancéřový křižník \"Blücher\") doplněná o 2. průzkumnou divizi lehkých křižníků ústí řeky Jade, aby se vydala na další výpad proti anglickému pobřeží. Později vyplulo i jádro \"Hochseeflotte\", aby jeho bitevní lodě poskytly vzdálené krytí bitevním křižníkům. V ranních hodinách 16. prosince ostřelovala jižní skupina, složená ze \"Von der Tann\" a \"Derfflinger\", cíle u Scarborough a Whitby, zatímco zbývající křižníky tvořící severní skupinu, napadly Hartlepool. Ve 12:30 hlásil SMS \"Stralsund\" kontakt s několika nepřátelskými křižníky a o něco později hlásil šest velkých lodí nepřítele identifikovaných jako bitevní lodě třídy \"Orion\". Ve 13:00 se tyto nacházely na pozici 54° 20' severní šířky a 2° 0' východní délky a tato informace umožnila bitevním křižníkům vyhnout se kontaktu se silnějším protivníkem. Ve večerních hodinách se všechny jednotky vrátily do svých přístavů.\n\nV roce 1915 operoval v Severním a Baltském moři. Bitvy u Dogger Banku 24. ledna se \"Von der Tann\" nezúčastnil, protože tou dobou byl v doku kvůli nutným opravám po kolizi z 25. prosince 1914. V ranních hodinách 10. srpna 1915 ostřeloval ruskou pevnost na ostrově Utö ve východním Baltu. Nejprve v 5:06 zahájil palbu na ruský pancéřový křižník \"Bajan\", ale ten se záhy stáhl. \"Von der Tann\" proto obrátil svoji pozornost k pobřežní baterii na ostrově. Do 6:18 na ní vystřelil celkem 62 granátů ráže 280 mm a 60 ráže 150 mm, ale žádný zásah nezaznamenal. Dvě sporadicky odpovídající 152mm děla pobřežní baterie ale zaznamenala úspěšný zásah, když se jim podařilo zasáhnout přední komín křižníku.\n\nV noci z 5. na 6. dubna 1916 podnikl výpad proti Hoofdenu a 24. dubna ostřeloval Great Yarmouth a Lowestoft.\nBitvy u Jutska/Skagerraku (31. květen až 1. červen 1916) se zúčastnil jako poslední loď ve formaci Hipperovy průzkumné eskadry bitevních křižníků. Jeho cílem byl poslední bitevní křižník britské Beattyho eskadry HMS \"Indefatigable\". Ten inkasoval těsně po 17:00 (15 minut po zahájení boje) tři zásahy na zádi 280 mm granáty z \"Von der Tann\", takže vybočil z formace a začal ztrácet rychlost. V 17:05 zasáhla \"Indefatigable\" další salva. Jeden 280mm granát dopadl před přední 305mm věž a druhý prorazil její slabý stropní pancíř a pronikl do věže „A“. Oba pak způsobily explozi muničního skladu pod věží o 30 sekund později. \"Indefatigable\" se potopil s téměř celou posádkou. Po tomto úspěchu přesunul \"Von der Tann\" palbu na HMS \"New Zealand\", ale vzápětí se stal terčem zezadu se přibližující 5. eskadry rychlých bitevních lodí pod velením kontradmirála Evan-Thomase. Nejdříve se stal cílem dělostřelců na HMS \"Barham\" a HMS \"Valiant\". V 17:11 byl zasažen 381mm granátem z \"Barhamu\" na zádi pod čarou ponoru. Následkem toho nateklo do lodi 600 tun vody a ponor na zádi se zvýšil o 1 metr. Později obě dvě první lodě Evan-Thomasovy 5. eskadry přenesly svoji „pozornost“ na \"Moltke\" a na \"Von der Tann\" se zaměřily zbývající HMS \"Warspite\" a HMS \"Malaya\". Přibližně kolem 17:20 \"Von der Tann\" opětoval palbu \"Barhamu\", ale poté (17:30) se znovu zaměřil na \"New Zealand\", přičemž spolu s \"Moltke\" prudce kličkoval, aby se vyhnul granátům z britských bitevních lodí 5. eskadry. V 17:23 zásah 343mm granátem vypáleným z HMS \"Tiger\" vyřadil dělovou věž „C“ a v 17:51 další granát z \"Tigeru\" zasáhl dělovou věž „A“. Po otočce k severu, se poslední dvě fungující baterie hlavních děl zaměřily na \"Malaya\". Během střetnutí hlavních sil pak byl zasažen ještě jednou a to ve 20:19, když 381mm granát z HMS \"Revenge\" zasáhl a zdemoloval zadní nástavbu.\n\nBěhem bitvy byly poruchami a zásahy postupně vyřazeny všechny čtyři hlavní dělové věže, ale tři z nich (kromě věže „A“) se povedlo zprovoznit. Během celé bitvy vystřílel \"Von der Tann\" celkem 170 granátů ráže 280 mm. Vlastní ztráty činily 11 mrtvých a 35 zraněných mužů posádky. Opravy ve Wilhelmshavenu po bitvě trvaly do konce července 1916.\n\nVe dnech 18.-19. srpna 1916 a poté 18.-20. října 1916 podnikl dva výpady do Severního moře. V listopadu a prosinci téhož roku musel podstoupit opravu turbín a další opravu porouchané turbíny musel podstoupit od května do června 1917. Dne 23. dubna 1918 se zúčastnil dalšího výpadu, tentokráte k pobřeží Norska.\n\nPo vyhlášení příměří byl na základě článku 23 smlouvy o příměří spolu s ostatními plavidly \"Hochseeflotte\" 24. listopadu 1918 internován ve Scapa Flow – konkrétně v západní části zátoky, mezi ostrovy Hoy a Cava, uprostřed formace zakotvených zbývajících bitevních křižníků. Na pravoboku kotvil SMS \"Hindenburg\" a na levoboku \"Moltke\". Když vyšlo najevo, že německé lodě už se zpátky do Německa nevrátí a mají být rozděleny mezi vítězné mocnosti, byly 21. června 1919 na rozkaz von Reutera potopeny vlastními posádkami – mezi nimi i \"Von der Tann\". Dne 7. prosince 1930 byl vrak vyzvednut a nejpozději v roce 1934 sešrotován v Rosythu.\n\n"}
{"id": "265422", "url": "https://cs.wikipedia.org/wiki?curid=265422", "title": "Černá kočka, bílý kocour", "text": "Černá kočka, bílý kocour\n\nČerná kočka, bílý kocour je koprodukční film režiséra Emira Kusturici z roku 1998.\n\nNa 55. MFF v Benátkách v roce 1998 získal film Stříbrného lva za režii.\n"}
{"id": "265423", "url": "https://cs.wikipedia.org/wiki?curid=265423", "title": "Tesařík obrovský", "text": "Tesařík obrovský\n\nTesařík obrovský (\"Cerambyx cerdo\" Linné, 1758) je druh brouka z čeledi tesaříkovití (Cerambycidae). Je rozšířen ve střední a jižní Evropě, jižním Švédsku, severní Africe, a na Kavkaze. Na východě je hranicí jeho výskytu řeka Dněpr.\n\nDospělý brouk je tmavě hnědý, konec krovek má červenohnědý a dosahuje délky až 56 mm. Jako u mnoha dalších druhů z čeledi Cerambycidae mají samci tesaříka obrovského dvakrát delší tykadla než samice a jsou štíhlejší.\n\nLarvy se vyvíjejí ve dřevě živých dubů, vzácněji v jiných druzích, ve stromech starších více než 100 let, rostoucích na slunečných stanovištích. Samice kladou vajíčka do kůry, ve které se vylíhnou larvy, které v kůře první rok přezimují. V dalším období tříletého až pětiletého cyklu vývoje postupně pronikají larvy do lýka a běli, nakonec se prožírají do dřeva, ve kterém si vytvářejí chodbičky a komůrky, ve kterých se zakuklují. Larvy jsou světle žluté s rezavou hlavou a dosahují délky až 10 cm.\n\nI když svou činností larvy brouka způsobují škody, je brouk zařazen mezi ohrožené druhy a je chráněn zákonem.\n\n"}
{"id": "265430", "url": "https://cs.wikipedia.org/wiki?curid=265430", "title": "Sněžné věžičky", "text": "Sněžné věžičky\n\nSněžné věžičky (německy \"Haindorfer Schwarzer Berg\") jsou skalní útvar a zároveň název nižšího vrcholu Černé hory v centrální části Jizerských hor. Leží asi 3 km západně od vrcholku Jizery a asi 8 km jihovýchodně od Hejnice.\n\nSkály se nacházejí v katastru města Hejnice, asi 1 km severovýchodně od vrcholu Černé hory, od kterého jsou odděleny mělkým sedlem (1048 m), kde se nalézá i nejvýše položené rašeliniště v české části pohoří – Vánoční louka. Severní část Sněžných věžiček je součástí Přírodní rezervace Černá hora a na severovýchodním úbočí se zhruba 1 km od vrcholu nalézá Přírodní rezervace Rašeliniště Na Čihadle. Jejich poloha zhruba uprostřed horstva z nich dělá dobrý výhledový bod. Vrchol je však pokryt dnes už vzrostlým smrkovým lesem, který zřejmě během několika let výhled ze skalisek, tyčících se na vrcholu, omezí.\nSněžné věžičky tvoří tvoří množství různých skalních útvarů – skalních věží, izolovaných skal, skalních hradeb a mrazových srubů. Ústřední skupinou Sněžných věžiček jsou tři skalní věže, vysoké až 10 metrů. Nejnižší z věží má na vrcholu malou vyhlídkovou plošinu, zajištěnou instalovaným zábradlím, a výstup na ni je usnadněn železnými stupačkami; je odtud dobrý výhled na nejmalebnější věž skupiny, Sněžnou hlavičku, zakončenou skalním hřibem. Třetí skalní věž skupiny se nachází cca 50 m na severozápad.\n\nK vrcholu se lze dostat po žlutě značené turistické stezce vedoucí z rozcestí Rozmezí ležícím na Kristiánovské cestě na jižní straně hory. Další možnou variantou je přístup od Černé hory po žluté značce přes Vánoční louku (nově vybudovaná dřevěná stezka přes podmáčené úseky louky).\n\n\n"}
{"id": "265435", "url": "https://cs.wikipedia.org/wiki?curid=265435", "title": "Potah", "text": "Potah\n\nPotah je slovo s více významy: \n\n"}
{"id": "265443", "url": "https://cs.wikipedia.org/wiki?curid=265443", "title": "Černé jezírko (okres Ústí nad Orlicí)", "text": "Černé jezírko (okres Ústí nad Orlicí)\n\nČerné jezírko je malé jezírko v okrese Ústí nad Orlicí v Pardubickém kraji v České republice. Nachází se na jižním svahu kopce Chlum ve vzdálenosti 0,6 km severovýchodně od hradu Litice nad obcí Litice nad Orlicí. Jezírko se nachází v mokřadu, který vznikl po zatopení lomu.\n\nV mokřadu roste rdest maličký.\n\n"}
{"id": "265447", "url": "https://cs.wikipedia.org/wiki?curid=265447", "title": "Wengo", "text": "Wengo\n\nWengo je poskytovatel VoIP a dceřiná společnost Neuf Cegetel. Podporují vývoj free a open source (GPL) programů pro VoIP (video konferenci, SMS a chat). Jejich software využívá otevřené standardy a otevřený protokol SIP, pracují na vývoji WengoPhone – software projektu OpenWengo.\n\nSpolečnost byla oficiálně založená v září 2004 a své služby začala poskytovat v roce 2005, známé jako „Wengophone, classic edition“. V září 2005 společnost Wengo začala nabízet videofonní služby, tedy ve stejný čas jako Skype a to na těchto platformách: Windows, Linux, Mac OS X. V roce 2006 se objevuje možnost integrovat služby Wengo s projektem Gaim (nyní Pidgin), což dává uživatelům možnost komunikovat přes protokoly MSN, Yahoo nebo Google Talk.\n\nWengo a Skype začaly nabízet bezplatné PSTN volání v roce 2006, což odstartovalo zájem o internetovou telefonii. V červnu 2006 nabízí Wengo dvouměsíční neomezené volání na mnoho míst včetně Belgie, Guadeloupe, Indie, Martiniku, Polska a Vietnamu.\n\nV prosinci 2006 Wengo vydává wengovisio – VoIP klient pro USB flash disky.\n\n\n"}
{"id": "265450", "url": "https://cs.wikipedia.org/wiki?curid=265450", "title": "Antibiotická rezistence", "text": "Antibiotická rezistence\n\nAntibiotická rezistence je odolnost infikujících organismů vůči antibiotikům. Vyskytuje se přirozeně a může být šířena cestováním s největším rizikem z Indie, kde rozšiřování napomáhá špatná hygiena. Zlepšení čistoty je doporučováno jako strategie k boji s rezistencí. Rezistence je také jedním z vedlejších efektů chybného (nad)užívání antibiotik a dezinfekce. Principem vzniku je podobná vývoji pesticidové rezistence u škůdců (například hmyzu). Přirozená rezistence se vztahuje na bakteriální druhy, které jsou mimo spektrum působení antibiotika, tj. nenesou zásahové struktury příslušné antimikrobiální látky. Získaná (sekundární) rezistence je následkem evoluce bakteriálního genomu a selekčního tlaku prostředí. Získaná rezistence vzniká buď jako důsledek mutací genu na bakteriálním chromozomu, nebo získáním genu od jiné bakterie (rezistentní na danou antimikrobiální látku). Antibiotickou rezistenci ovšem lze získat i bez expozice antibiotikům. Superbakterie například obsahují enzym New Delhi metalo-beta-laktamáza, rozšířeným z Indie, který se však vyskytuje i na odlehlých místech v přírodě. Může se tam přenést vzduchem.\n\nEvoluční teorie genetické selekce vyžaduje, aby téměř 100% infikujících organismů bylo zničeno pro prevenci genetické selekce na rezistenci. Přežije-li malá část populace bakterií léčbu a může-li se reprodukovat, průměrná susceptibilita (citlivost) nové populace na ničící sloučeninu bude mnohem menší než u původní populace, protože nová populace vyrostla z nemnohých organismů, které vydržely původní léčbu. Toto přežití je výsledkem dědičné rezistence na sloučeninu, která byla v původní populaci řídká, ale v novém potomstvu zcela selektovaném z těchto původně málo rezistentních organismů je mnohem častější. Jsou však rozdíly mezi způsoby chemické či fyzikální dezinfekce. Evoluce rezistence může být velmi rychlá.\n\nGeny rezistence jsou velmi staré. Například bakterie rezistentní na penicilin existovaly již před jeho užíváním. Mnohočetná léková rezistence je také stará.\n\nAntibiotická rezistence se stala vážným problémem v rozvojových i vyspělých zemích. V roce 1984 polovině lidí v USA způsobil aktivní tuberkulózu kmen, který byl rezistentní na alespoň jedno antibiotikum. Způsobuje to zvýšené podávání antibiotik v nemocnicích i u praktických lékařů, ale i nedokončená léčba antibiotiky. Rozšiřování rezistentních bakterií pak napomáhají i sami pacienti. V některých zařízeních jako nemocnice a střediska pro děti je míra antibiotické rezistence natolik vysoká, že obyčejná levná antibiotika jsou prakticky nepoužitelná pro léčbu častých infekcí. To vede k častějšímu použití nových a dražších sloučenin, což obratem vede k dalšímu zvýšení rezistence na tyto nové léky a k nekončící snaze vyvinout nové a odlišné antibiotické látky pro udržení předstihu před infekcemi. Existují obavy, že věda nakonec ztratí tento předstih a některé bakteriálních infekce již nebude možné léčit. Nicméně jisté kombinace více antibiotik se zdají být účinné. \n\nJedním z příkladů selekce je bakterie \"Staphylococcus aureus (zlatý stafylokok)\", která byla úspěšně léčena penicilinem v 40. a 50. létech 20. století. V současnosti jsou téměř všechny její kmeny rezistentní na penicilin a mnoho je rezistentních na nafcilin, což nechává jen úzký výběr léků jako vancomycin pro účinnou léčbu. Situaci zhoršuje fakt, že geny kódující antibiotickou rezistenci mohou být přenášeny mezi bakteriemi; to umožňuje bakteriím, které nikdy nebyly vystaveny působení antibiotik, získat rezistenci od těch, které ji mají. Problém antibiotické rezistence se zhorší, když jsou antibiotika použita na léčbu nemocí, u kterých nemají žádný účinek, např. rýma nebo jiné virové nemoci a když jsou široce používána k prevenci a ne léčbě (např. v potravě pro zvířata), protože to vystaví rezistenční selekci více bakterií.\n\nV zemědělství, hlavně v USA, se užívají antibiotika k růstu zvěře, což je v Evropě zakázáno. WHO nabádá, aby se tato praxe opustila a nezhoršovalo to šíření rezistence.\n\nU bakterií se vyvinuly různé mechanismy jak neutralizovat účinek antibiotik. Mezi nejrozšířenější patří enzymatická inaktivace, snížená permeabilita bakteriálních obalů, vylučování antibiotika z bakteriální buňky, modifikace nebo nahrazení cíle působení antibiotika.\n\nPřenos genů způsobujících rezistenci se uskutečňuje mobilními částicemi jako jsou plazmidy, transpozony a integrony. Geny jsou předávány během dělení z buňky mateřské do buněk dceřiných, nebo také různými mechanizmy i do buněk bakterií různých druhů. Mechanizmy přenosu jsou transdukce, konjugace, transpozice a transformace.\n\n"}
{"id": "265455", "url": "https://cs.wikipedia.org/wiki?curid=265455", "title": "Alena Ježková", "text": "Alena Ježková\n\nAlena Ježková, občanským jménem Alena Wagner (* 6. října 1966 Praha) je česká novinářka a spisovatelka a odbornice na public relations. V prezidentských volbách 2018 působila jako mluvčí a poradkyně kandidáta Pavla Fischera. V roce 2014 sama úspěšně kandidovala jako nezávislá za KDU-ČSL na prvním místě kandidátky „My, co tady žijeme“ v komunálních volbách do zastupitelstva Prahy 1. \n\nVystudovala obor čeština pedagogika na Filozofické fakultě Univerzity Karlovy a doktorské studium obor grafický design a vizuální komunikace na Vysoké škole uměleckoprůmyslové. \n\nPracovala jako nezávislá novinářka a publicistka pro \"Práci\", \"Lidové noviny\" a \"Respekt\" a jako reportérka, editorka a zástupce šéfredaktora v časopise \"Reflex\". V letech 2000–2002 působila jako ředitelka odboru public relations Magistrátu hlavního města Prahy, v této pozici iniciovala mezinárodní soutěž na dodnes užívané logo hl. m. Prahy. Posléze působila na řídících pozicích v PR a komunikačních agenturách REGTIME a AMI Corporate Design, od roku 2005 jako nezávislý konzultant v oblasti komunikace, PR, grafického designu, publikací a periodik. \n\nNa podzim 2017 se stala mluvčí a poradkyní kandidáta na prezidenta Pavla Fischera, který skončil třetí po prvním kole volby. \n\nJako kurátorka vytvořila historickou stálou expozici \"Králův dvůr\" v Prašné bráně v Praze a expozici \"Pražské zvony\" ve věži chrámu sv. Mikuláše na Malé Straně.\n\nJejí literární tvorba se vyznačuje takřka básnickým čtivým jazykem. Za geniální dětské knihy považuje díla Roalda Dahla nebo Astrid Lindgrenové.\n\nJe autorkou dvoudílné publikace \"Tichá srdce\", která přibližuje historii českých a moravských klášterů i život členů různých řeholních řádů.\n\nPoslední knihou Aleny Ježkové je osobní cestopis \"Poutnice – Tři cesty do Santiaga.\" Kniha byla vydána po úspěšném crowdsourcingovém projektu.\n\n\n\n"}
{"id": "265459", "url": "https://cs.wikipedia.org/wiki?curid=265459", "title": "PPTP", "text": "PPTP\n\nPoint-to-Point Tunneling Protocol (PPTP) je způsob realizace Virtuální privátní sítě (VPN). Obvyklými náhradami za PPTP jsou protokoly SSTP, L2TP nebo IPsec. Na konci července 2012 byl prolomen šifrovací protokol MS-CHAPv2 a od té doby nelze použití PPTP VPN považovat za bezpečné.\n\nNormy pro PPTP byly publikovány jako RFC 2637. PPTP nebylo navrženo nebo schváleno jako standard Komisí techniky Internetu IETF. PPTP pracuje na základě vytváření běžné PPP relace s GRE (Generic Routing Encapsulation) zapouzdřením. Druhá relace na TCP portu 1723 je používána pro zahájení a řízení GRE relace.\n\nProtože PPTP vyžaduje dvě síťové relace, je pro něj nesnadné proniknout síťovým firewallem. Spojení PPTP jsou ověřována pomocí autentizačních metod Microsoft MSCHAP-v2 nebo EAP-TLS. Přenos VPN je nepovinně chráněn MPPE šifrováním (Microsoft Point-to-Point Encryption), které je popsáno pomocí standardu RFC 3078. Microsoft MSCHAP-v2 může být narušeno, pokud uživatelé zvolí slabá hesla. Kvalitnější bezpečnostní volbu pro PPTP představuje certifikované EAP-TLS.\n\nTento protokol byl vyvinut vývojovým konsorciem tvořeným společnostmi Microsoft, Ascend Communications (nyní součást Alcatel-Lucent), 3Com a dalšími.\n\nPPTP je oblíbený, protože jeho nakonfigurování je snadné a byl prvním protokolem podporovaným Vytáčeným připojením sítě (Dial-Up Networking) firmy Microsoft. Všechna vydání Microsoft Windows počínaje Windows 95 OSR2 jsou svázaná s PPTP klientem, ačkoli jsou omezena na pouze 2 souběžná odchozí spojení. Služby vzdáleného přístupu (Remote Access Service – RAS) pro Microsoft Windows obsahují PPTP server.\n\nDistribuce Linuxu donedávna postrádaly plnou podporu PPTP, protože se věřilo, že MPPE je zatíženo patentem. Plná podpora MPPE byla přidána do větve Linuxu 2.6.13, která je udržována Andrewem Mortonem. SuSE Linux 10 byl první linuxovou distribucí, která nabízela kompletně pracujícího PPTP klienta. Oficiální podpora PPTP byla přidána 28. října 2005 do oficiálního vydání jádra verze 2.6.14.\n\nMac OS X (včetně verze nahrané v iPhone) obsahoval PPTP klienta do verze macOS Sierra a iOS 10. PPTP klienty pro starší vydání Mac OS prodávají společnosti Cisco a Efficient Networks. Ve verzi systémů iOS 10 a macOS Sierra byla oficiální podpora protokolu PPTP, z důvodů jeho prolomení, již odstraněna. Uživatelům je doporučeno, aby tento protokol pro realizaci virtuální privátní sítě nadále nevyužívali a to ani pomocí instalace aplikací třetích stran.\n\nPřístroje PALM PDA se zařízením Wi-Fi jsou vybaveny PPTP klientem Mergic.\n\nMicrosoft Windows Mobile 2003 a novější také podporují PPTP protokol.\n\nZdokonalením PPTP na platformách Microsoft je použití buďto L2TP/IPsec nebo IPsec. Přebírání vylepšených VPN technologií je pozvolné, protože PPTP je pohodlně a snadno nastavitelný, zatímco L2TP/IPsec vyžaduje sdílený klíč (shared key) nebo strojní certifikáty (machine certificates). Na zařízeních Cisco je možné nastavit VPN server tak, aby spojení ověřoval prostřednictvím Uživatelsky vytáčené služby pro vzdálenou autentizaci RADIUS. To znamená, že je možné použít řešení PPTP stylu za použití IPsec, aniž by bylo potřeba sdílených klíčů (shared keys) nebo certifikátů. Uživatelé mohou poté používat svá vlastní uživatelská jména a hesla.\n\nVzhledem k prolomení MS-CHAPv2 v červenci 2012 a závislosti stávajících implementací na tomto protokolu nelze nadále PPTP VPN považovat za bezpečný způsob VPN, reálně hrozí odposlech hesla a veškeré další komunikace. Protokol PPTP VPN by proto měl být okamžitě nahrazen jinými řešeními, např. OpenVPN a dosavadní PPTP-VPN spojení považovat za nešifrovaná.\n\n\n"}
{"id": "265462", "url": "https://cs.wikipedia.org/wiki?curid=265462", "title": "T. Rex", "text": "T. Rex\n\nT.Rex (též T Rex nebo T-Rex) byla anglická rocková skupina, vedená kytaristou a zpěvákem Markem Bolanem. Skupina byla založena v 60. letech v Londýně jako folk rocková s názvem \"Tyrannosaurus Rex\" a vydala v roce 1968 své debutové album \"My People Were Fair and Had Sky in Their Hair... But Now They're Content to Wear Stars on Their Brows\", které dosáhlo 15. pozice v britské hitparádě. V 70. letech dosáhla T.Rex úspěchu jako glam rocková skupina s hity „Hot Love“, „Get It On“, „Telegram Sam“ a „Metal Guru“.\n\nAť už se budeme zajímat o Tyrannosaurus Rex nebo T.Rex, vždy bude platit, že obě tyto kapely můžeme zcela ztotožnit s kytaristou a zpěvákem, který se jmenoval Marc Bolan (vl. jménem Marc Feld 30.9.1947–16.9.1977), protože bez něj by tato uskupení nebyla ničím jiným než partami doprovodných muzikantů.\n\nMarc dostal svoji první kytaru v 9 letech a už ve 14 letech ho vyrazili ze školy. Marc si z toho ale zřejmě tolik nedělal, stal se členem hnutí mod a následně se vydal na dráhu manekýna. Jenomže při předvádění oblečení toho zřejmě hudebně moc neprodukoval, a tak se v roce 1967 připojil k anglické mod kapele John’s Children, kde k jejich materiálu přispěl singlem Desdemona, který BBC (kvůli textu o zvedání sukně) moralisticky zakázala. Kapela se následně rozpadla.\n\nMarc se vydal do Paříže, kde se setkal s jakýmsi čarodějem a stal se jeho učněm. Zájem o magii a mystiku Marka hodně ovlivnil, což se odrazilo i na jeho rané tvorbě. V této době již začíná používat pseudonym Marc Bolan, kde Bolan je pravděpodobně vytvořen ze jména Bob Dylan, kterého Marc také svého času napodoboval.\n\nPo návratu do Londýna se dává dohromady s perkusákem Stevem „Peregrinem“ Tookem a vytváří ryze akustické folkové duo Tyrannosaurus Rex, které na sebe následujícího roku upozorní singlem „Debora“. Úspěch se dostavuje, vycházejí další desky a kapela se pevně zabydluje na undergroundové hippie scéně. Jenomže v roce 1969 se začínají projevovat hudební i lidské rozdíly obou muzikantů. Bolan odmítá na desky umisťovat Tookovy kompozice, což není pochopitelně zcela pochopeno a následné americké turné končí fiaskem a Tookovým vyhazovem. Steve Took se později vydal na dráhu drogového dealera a na počátku 80. let ho jeho zaměstnání přivedlo do hrobu.\n\nBolan ale nevěší kytaru na hřebík a ještě téhož roku začíná spolupráce s dalším perkusistou Michaelem Finnem, kterého si vybral nejen pro jeho hudební kvality, ale prý také kvůli tomu, že se Bolanovi líbila jeho motorka.\n\nAle úspěch se opět dostavuje, a to díky singlu Ride a White Swan. Název kapely je zkrácen na T.Rex (vcelku nechtěně, protože producenty už nebaví na pásky ve studiu neustále psát dlouhý název kapely) a hudebně se kapela stále více přibližuje k popu než k undergroundu.\n\nPro potřeby turné se k dvojici přidávají další dva hudebníci (Steve Currie – basa, Bill Legend – bicí) a z T.Rex se stává regulérní rocková kapela.\n\nZásadním zlomem pro britskou scénu počátkem 70. let bylo vystoupení T.Rex v pořadu Top of the Pops, kam Bolan přišel nalíčen, a právě toto vystoupení se stalo začátkem glam rockového období, jehož stěžejní deskou byla \"Electric Warrior\" (1971). Singl „Get It On“ dokonce boduje i v glam-rockem téměř nezasažené Americe.\n\nT.Rex jsou na vrcholu popularity a i další deska s názvem \"The Slider\" je velice úspěšná, Bolan v tomto období vypadá jak velice ošklivá ženská a patři mu primát ve vystupování v ženských šatech. Novináři mluví o tzv. T.Rextasy, kterou srovnávají s beatlemánií, protože šílenství teenager fanynek, které ječí a omdlévají na koncertech, je enormní. Bolan dokonce koncertně spolupracuje s Eltonem Johnem a Ringem Starrem, mimo jiné i na koncertním záznamu \"Born to Boogie\".\n\nRok 1973 sice přináší veleúspěšný singl „20th Century Boy“, ale zároveň je posledním rokem výsadního postavení T.Rex na hudební scéně. Bolanovi stoupá kromě slávy do hlavy také kokain do nosu, což vede k diktátorskému přístupu k ostatním muzikantům, jenž vyvolal nejprve odchod Billa Legenda (konec roku 1973) a po totálním propadáku, kterým se stala deska \"Zinc Alloy and The Hidden Raiders of Tomorrow\", opouští kapelu i producent Tony Visconti, jehož podíl na úspěchu kapely byl rozhodně nezanedbatelný. A aby těch rozchodů nebylo málo, tak se Marc rozvádí, a to konkrétně se svou ženou June Child a zakládá nový poměr. Partnerkou se mu stává zpěvačka Gloria Jones, která vstupuje i do kapely a v roce 1975 Markovi naděluje syna, kterého pojmenují Rolan Bolan (pozn. David Bowie, který byl Bolanovým velkým kámošem, pojmenoval syna Zowie).\n\nV roce 1975 vzniká deska \"Bolan's Zip Gun\", kterou produkuje sám Marc, ale na počátku téhož roku kapela dostává další ránu odchodem Mickeyho Finna. V té době už Marc nežije v Anglii a kvůli daním se stěhuje nejprve do Monte Carla a později do USA, kde vegetariánství mění za hamburgry a muzikant, kdysi připomínající spíše elfa než člověka, začíná vypadat jako otylý páprda. Jenomže deska \"Futuristic Dragon\" (1976) a singly z ní vyjmuté se stávají částečně úspěšnými a singl „Born to Boogie“ (1976) dokonce dosahuje na 13. pozici britské hitparády a deska \"Dandy in the Underworld\" (1977) je dokonce pochválena i kritikou, která v posledních letech nešetřila výsměchem nad Bolanovu produkci. Marc se vzpamatoval i fyzicky, podařilo se mu zhubnout a na televizní stanici ITV má dokonce vlastní show, kam zve mladé nadějné punkové kapely a s kapelou The Damned pořádá úspěšné turné. Zdá se, že jeho hvězda opět zazáří naplno…\n\nMarc Bolan se bál aut a dokonce si ani neudělal řidičák. Míval totiž vidění, že se zabije právě v autě a tyto představy se promítly i do textů jeho skladeb. Zároveň o sobě tvrdil, že se nikdy nedožije 30 let. Zjevně byl dobrým prorokem, protože 16. 9. 1977 (14 dní před 30. narozeninami) umírá na místě spolujezdce, když se spolu s Glorií vrací z kalby domů a pravděpodobně vinou technické závady se trajektorie auta protíná s pozicí stromu nedaleko od jejich bydliště v jihovýchodním Londýně. Glorie vyvázne jen s několika zraněními, ale Bolan je na místě mrtev. Dnes je na tomto místě postaven památník připomínající událost a je cílem mnoha jeho fanoušků i mnoho let po tragédii. Existence kapely pochopitelně končí.\n\nBolanův syn Rolan Bolan v 90.letech spojil své síly s Finnem a zahráli při příležitosti 20. výročí smrti Bolana. Finn sice v roce 2002 umírá, ale Rolan Bolan dodnes vystupuje pod hlavičkou kapely T.Rex (Celebration of Marc and Mickey) a šíří slávu svého otce dál.\n\nTyrannosaurus Rex:\n\nT.Rex:\n\n\n\n"}
{"id": "265470", "url": "https://cs.wikipedia.org/wiki?curid=265470", "title": "Kamenivo", "text": "Kamenivo\n\nKamenivo je zrnitý materiál přírodního nebo umělého původu, určený pro stavební účely. Používá se např. při výrobě betonu, malt nebo dalších stavebních hmot. Při výrobě betonu je kamenivo hlavní složkou (tzv. plnivo), která má v betonové směsi nosnou funkci. Maximální velikost zrn v betonové směsi je 125 mm. Požadavky na kamenivo jsou pevnost, trvanlivost, nenasákavost, tvarový index a humusovitost. Dále nesmí obsahovat slídu, jíly, síru, hlinité a odplavitelné částice.\n\n"}
{"id": "265472", "url": "https://cs.wikipedia.org/wiki?curid=265472", "title": "Markéta Zinnerová", "text": "Markéta Zinnerová\n\nMarkéta Zinnerová, provdaná Markéta Jílková (* 21. června 1942 Brno) je česká prozaička, scenáristka, autorka literatury pro děti a mládež.\n\nPo maturitě na JSŠ v Liberci a nástavbovém studiu osvěty v Praze, pracovala v osvětových zařízeních v Liberci a Sokolově. V letech 1962–1964 byla zaměstnána jako průvodčí ČSD.\n\nNa konci šedesátých let pracovala v časopisech \"Mladý svět\", \"Květy\". V letech 1971–1976 byla dramaturgyní literárně – dramatického vysílání pro děti a mládež v Československé televizi. Od roku 1976 je spisovatelkou z povolání.\n\nV 80. letech pracovala v Československém rozhlase, v letech 1991–1992 působila jako metodička v domově dětí. V letech 1981–1985 vystudovala dálkově dramaturgii a scenáristiku na pražské FAMU.\n\nVe svých dílech prokazuje důkladnou znalost lidské psychiky, zvláště jemné citové vazby mezi dětmi a dospělými. Autorka se podílela též na doprovodných textech k vystřihovánkám a omalovánkám. Její díla byla často podkladem pro filmové zpracování.\n\n\n\n\n\n\n\n\n\na další\n\n\n\n\n"}
{"id": "265477", "url": "https://cs.wikipedia.org/wiki?curid=265477", "title": "Tesařík krovový", "text": "Tesařík krovový\n\nTesařík krovový (\"Hylotrupes bajulus\") je druh tesaříka který se často objevuje v krovech nových domů, protože na jejich konstrukci může být použito dřevo s nakladenými vajíčky tohoto brouka. Brouk pochází z Evropy, avšak v poslední době je rozšířen v mnoha částech světa (Středozemí, jižní Afrika, Asie, USA a Kanada). V současnosti byl objeven v Perthu v Austrálii.\n\nTesařík krovový dává přednost suchému měkkému dřevu. Na stromech žijí pouze larvy, které se tam vyvíjejí z nakladených vajíček. Vývoj od vajíčka po dospělého jedince trvá 2 - 3 roky, podle obsahu vlhkosti dřeva. Larvy dospívajícího brouka se zakuklí na jaře a dospělý brouk vylézá otvory o průměru 6–10 mm, které si ve dřevu vyhlodá. Dospělí brouci jsou nejaktivnější v létě.\n\n"}
{"id": "265480", "url": "https://cs.wikipedia.org/wiki?curid=265480", "title": "Kasuár přílbový", "text": "Kasuár přílbový\n\nKasuár přílbový či kasuár jižní (\"Casuarius casuarius\") je velký pták a typický představitel rodu \"Casuarius\", který obývá tropické deštné lesy v severovýchodní Austrálii, východní Indonésii, na Nové Guineji a na ostrovech Aru a Seram. Patří také k mnoha ptákům, které popsal v 18. století zoolog Carl Linné ve své práci \"Systema Naturae\".\n\nKasuár je svým vzhledem zřejmě nejpodobnější svým předkům z celého řádu běžců. Je to nelétavý pták s tvrdým a tuhým peřím, které ho chrání v hustém porostu v pralesech. Nejnápadnějším znakem je však jeho většinou hnědá „přilbice“, podle které získal i český název a kterou používá k rozrážení hustých porostů pralesů, ale také s její pomocí vydolovávají potravu. Nápadná je i jeho modrá tvář a krk, červený zátylek a dlouhé kožovité přívěsky, které jsou zbarveny červeně. Křídla jsou redukovaná do podoby ostrých ostruh, zakrněla během vývoje. Zato má krátké a dost silné nohy s ostrými drápy, které fungují doslova jako dýky. Pokud je kasuár zahnán do úzkých či se cítí ohrožen, vyskočí a drápy může způsobit vážná zranění i lidem, smrtelná jsou však tato zranění jen ojediněle. Peří se u samic i samců liší, ale samice je mohutnější a má větší a delší helmici. Nedospělý pták má prosté hnědé peří.\n\nKasuár přílbový je největší zástupce čeledi kasuárovitých a druhý nejtěžší pták na světě, jehož hmotnost se nejčastěji pohybuje pro samice okolo 58 kg pro samce okolo 30 kg. Délka těla může dosáhnout až 1,5 m.\n\nKasuár přílbový je převážně býložravec, který při hledání potravy natáhne hlavu a přílbou si razí cestu hustým pralesem, kde hledá semena, spadlé plody stromů nebo bobule, příležitostně také larvy hmyzu či drobné savce.\nVětšinu roku žije tento pták samotářsky a s opačným pohlavím se setkává až v období rozmnožování, které trvá od června do října a při kterém samci zaberou teritorium o rozloze 1–5 km čtverečních. Samec si své teritorium důkladně hlídá a pokud by do něho vstoupil jiný nevítaný samec, ihned se pustí do velice agresivního boje. Samci postaví z listů a travin velké hnízdo umístěné na zemi. To mívá 5–10 cm na výšku a až 100 cm na šířku. Tato hnízda staví převážně ve vysoké trávě, pod keřem nebo v jiném úkrytu, aby nebyli tak nápadní a nestali se snadnou kořistí svých predátorů. Samice do něj po spáření snese 3–6 velkých vajec, které měří zhruba 138 mm × 95 mm. Vejce jsou nejprve hráškově zelená a spolu s časem začnou blednout. Samice se mohou za rok i třikrát spářit, o vejce se nestará, sedí na nich samec, a to cca 40 dní. Vylíhlá mláďata jsou pruhovaná, postupem času rezavá s malým náznakem přílbice. Mláďata dospívají ve věku 2,5–3,5 let, kdy získávají podobu dospělce a v přírodě se mohou dožít i 18, vzácněji 20 let, v zajetí podstatně více. Kasuáři jsou také zdatnými plavci.\n\nDříve býval kasuár poměrně běžným druhem ve své lokalitě rozšíření, ale dnes tomu kvůli narůstajícímu lovu, dopravě, ale hlavně kvůli vysokému plenění jejich přirozeného biotopu zdaleka již není. Počet kasuárů přílbových ve volné přírodě se odhaduje na více jak 10 000 jedinců a v lidské péči se chová zhruba necelých 300 jedinců . V současné době se počet jedinců v jednotlivých oblastech, kde žije, výrazně liší, ale všeobecně je v Červeném seznamu IUCN ohodnocen jako zranitelný druh .\n\n\nTento druh je chován ve více než 60 evropských zoo. V Česku jsou kasuáři přílboví k vidění ve třech zoo:\n\n\nV minulosti byl kasuár přílbový chován rovněž v Zoo Brno, Zoo Děčín, Zoo Chleby, Zoo Liberec a Zoo Ústí nad Labem. První odchov na území někdejšího Československa si připsala Zoo Praha (1998). Do odchovu kasuára v Zoo Zlín v roce 2017 byla pražská zoo dokonce dlouhodobě jediná z českých a slovenských zoo, které se podařilo tento druh odchovat. Na Slovensku je chován v Zoo Bojnice a také v Malkia Parku.\n\nPrvní kasuár se do Zoo Praha dostal v roce 1954. Od té doby jich zahradou prošlo hned několik. V roce 1989 došlo k významnému příchodu díky samci Kašíkovi (narozen 1987 v Zoo Edinburgh). O dva roky později ho doplnila samice Káča (původem z volné přírody, přišla však ze Zoo Bratislava). Právě tento pár, který žije v zoo i nyní, se postaral o založení úspěšného chovu. Odchov kasuárů je velkou vzácností. První odchov v dějinách českých i slovenských zoo byl zaznamenán v roce 1998 (vylíhnutí konkrétně 11. 5.). V letech 1994–1998 přitom samice snesla 23 vajec, z nichž 19 bylo oplozených. Teprve až poslední vejce ze snůšky v roce 1998 přineslo úspěch. O to větší, že se v letech 1997 a 1998 odchovy podařily kromě Zoo Praha už jen třem evropským zoo (nizozemskému Vogelparku Avifauna v Alphenu, kde vedou evropskou plemennou knihu, španělské Zoo Madrid a britské Zoo Paignton). Úspěšné odchovy od té doby následovaly ještě tři. Hned v roce 1999 se podařilo odchovat rovnou dvě mláďata – následně umístěna do Zoo Brno, resp. Zoo Alma-Ata – a následně po desetileté pauze v roce 2009. Další mládě se vylíhlo v roce 2012, ale nepodařilo se odchovat.\n\nJelikož se u kasuárů stará o mláďata samec, stal se právě Kašík jednou z tváří reklamní kampaně Seznamte se!, která se snažila představit významné zvířecí \"celebrity\" pražské zoo.\n\nExpozice kasuárů navazuje na areál někdejší usedlosti Černohouska s kavárnou poblíž horní stanice lanovky v horní části zoo. Jedná se o samotářský druh, a tak mají samec i samice samostatné výběhy.\n\n\n"}
{"id": "265484", "url": "https://cs.wikipedia.org/wiki?curid=265484", "title": "Huckleberry Finn", "text": "Huckleberry Finn\n\nHuckleberry Finn je hlavní chlapecká postava románu \"Dobrodružství Huckleberryho Finna\" (1884) od Marka Twaina. Objevila se však již v dřívějším románu \"Dobrodružství Toma Sawyera\" (1876) a vystupuje i v dalších Twainových knihách, například v \"Tom Sawyer Abroad\" (1894), \"Tom Sawyer detektivem\" (1896). Huckleberry mnoho svých aktivit provádí se svým kamarádem Tomem Sawyerem.\n\nV \"Dobrodružství Toma Sawyera\" Huckleberry nemá matku a jeho otec je věčně opilý a nestará se o něj. Huck je chudý a převážně vyrůstá na ulici. Nechodí do školy, ani do kostela. Je to velký nezbeda, ale má dobré srdce. Lidé v městečku ho nemají rádi a zakazují svým dětem se s ním stýkat. Nakonec začne bydlet u vdovy Douglasové, které zachránil život, a ta se ho se svou sestrou pokouší civilizovat.\n\nDobrodružství Huckleberryho Finna je vyprávěno Huckem v první osobě (ich-formě), lidovým jazykem, považovaným tehdy za sprostý a primitivní. Otec jej unese do divočiny. Huck není spokojen ani s civilizovaným, ani s necivilizovaným životem a utíká pryč. Velkou část příběhu tvoří putování společně s uprchlým Jimem.\n"}
{"id": "265495", "url": "https://cs.wikipedia.org/wiki?curid=265495", "title": "Mistrovství světa silničních motocyklů", "text": "Mistrovství světa silničních motocyklů\n\nMistrovství světa silničních motocyklů (\"„MotoGP“\") je nejprestižnější seriál motocyklových závodů. Již tradičně je rozdělen do několika kategorií, dnes jsou to třídy Moto3, Moto2 a MotoGP. Poslední jmenovaná třída je pokládána za vrchol motocyklového sportu, jakýsi motocyklový ekvivalent Formule 1. Dnes je podle ní pojmenován i celý šampionát, ačkoli se jedná spíše o marketingové označení vlastníka komerčních práv Dorna Sports. Oficiální název, který používá Mezinárodní motocyklová federace (FIM), zní „\"FIM Road Racing World Championship Grand Prix\"“. Jednotlivé závody jsou označovány jako „Grand Prix“ (velká cena).\n\nMotocykly, na kterých zde jezdci závodí, se nevyrábí sériově, ačkoli dnes již mají některé součásti, které ze sériových motocyklů vycházejí – např. motory.\n\nJedná se o nejstarší motoristické mistrovství světa, první ročník se konal již v roce 1949 (mistrovství světa formule 1 bylo založeno o rok později). Žádný z českých jezdců toto mistrovství nikdy nevyhrál, ale za nejúspěšnější jezdce mohou být považováni František Šťastný, Gustav Havel, Bohumil Staša a Stanislav Malina (50.–70. léta). Současně jediným českým účastníkem Mistrovství světa je Filip Salač (Moto3) poté, co v průběhu zimní přestávky mezi sezónami 2019 a 2020 oznámili svůj konec v Mistrovství světa jak Karel Abraham (MotoGP), tak Jakub Kornfeil (Moto3).\n\nV rámci MotoGP se jede i závod Grand Prix ČR.\n\nKaždá sezona se skládá ze série (v současnosti dvaceti) závodů na uzavřených závodních okruzích. Dříve převažovaly dočasné přírodní a městské okruhy, včetně slavné Tourist Trophy na ostrově Man, ale již od konce 80. let se jezdí výhradně na relativně bezpečných specializovaných automotodromech. Závody se konají vždy v neděli, a to i tradiční nizozemská velká cena \"Dutch TT\" na okruhu v Assenu, která se po dlouholeté tradici (od 20. let 20. století) nově od roku 2016 jezdí namísto soboty také v neděli.\n\nMotocykly jsou rozděleny do několika kategorií podle objemu motoru. Od první sezony v roce 1949 až do roku 2002 byly všechny třídy včetně sajdkár otevřeny dvoudobým (dvoutaktním) i čtyřdobým (čtyřtaktním) motocyklům. Celá padesátá léta a většinu šedesátých dominovaly čtyřdobé motory. V šedesátých letech se dvoudobé motory začaly dostávat do nižších kubatur. V sedmdesátých letech dvoudobé motory vytlačily zpočátku používané čtyřdobé. Roku 1979 se Honda pokusila o návrat čtyřdobých motorů do hlavní kategorie, ale projekt NR500 selhal.\n\nNa prahu 21. století, v roce 2002, pak přišla revoluce v podobě první \"výhradně čtyřtaktní\" třídy nazvané MotoGP, která měla nahradit kategorii motocyklů o objemu do 500 cm³, ačkoli ty ještě mohly jednu sezonu (2002) závodit současně s motocykly MotoGP. V roce 2010 následovalo zavedení třídy Moto2, která nahradila kategorii motocyklů o objemu do 250 cm³ a konečně o dva roky později (2012) byla zavedena i třída Moto3, která nahradila motocykly o objemu do 125 cm³.\n\nTím byla transformace šampionátu na výhradně čtyřtaktní dovršena.\n\nPostupně tedy existovaly tyto třídy: dvoutaktní i čtyřtaktní motocykly o objemu do 50 cm³, 80 cm³, 125 cm³, 250 cm³, 350 cm³ a 500 cm³. Výhradně čtyřtaktní třída MotoGP pak v roce 2002 začínala s max. povoleným objemem 990 cm³, který byl pro sezonu 2007 snížen na 800 cm³, aby byl v roce 2012 opět navýšen, tentokrát na rovných 1000 cm³. Motocykly už ale v rámci úspor nejsou tak extrémními prototypy jako byly v dřívějších letech. Další výhradně čtyřtaktní třídy Moto2 a Moto3 pak mají max. povolený objem 765 cm³, resp. 250 cm³.\n\nSajdkáry začínaly s max. povoleným objemem motoru 600 cm³, ale po dvou letech byl tento limit snížen na 500 cm³. Po sezoně 1996 byly sajdkáry jako součást mistrovství světa silničních motocyklů zrušeny, ale dodnes se jejich závody konají v rámci samostatného šampionátu Superside.\n\nToto je přehled historického vývoje jednotlivých tříd mistrovství světa silničních motocyklů.\n\n\nToto jsou současné technické specifikace jednotlivých tříd mistrovství světa silničních motocyklů.\n\n\nToto jsou okruhy, které jsou součástí kalendáře MotoGP v sezóně 2019. Je naplánováno celkem 19 velkých cen.\n\nSeznam mistrů světa v závodech silničních motocyklů, kteří zvítězili v Mistrovství světa silničních motocyklů v kategorii 50 cm³, 80 cm³, 125 cm³, 250 cm³, 350 cm³, 500 cm³, Moto 3, Moto2 a MotoGP.\n\nBodování je stejné pro všechny kategorie.\n\n\n"}
{"id": "265501", "url": "https://cs.wikipedia.org/wiki?curid=265501", "title": "Jiří Čart", "text": "Jiří Čart\n\nJiří Čart, také Georg Czarth nebo Georg Zarth (8. dubna 1708 Vysoká – po 1778 Mannheim) byl český houslista a hudební skladatel.\n\nNarodil se roku 1708 ve Vysoké u Německého Brodu. První školu navštěvoval v Německém Brodě a zde také získal základy hudebního vzdělání. Jeho učitelem hudby byl pravděpodobně Antonín Ignác Stamic, otec slavného hudebního skladatele Jana Václava Stamice. Z Německého Brodu odešel studovat hudbu do Prahy a potom jako sedmnáctiletý do Vídně. Ve Vídni si na studia přivydělával jako služebník u vídeňských aristokratů. Z Vídně odešel do polské Varšavy, kde byl členem královské polské kapely. Tato kapela se asi roku 1733 přestěhovala do Drážďan. Později opět přesídlil a hrál v kapele pruského korunního prince.\n\nŘadu let také působil jako houslista v Berlíně. V roce 1758 se stal členem kurfiřtské kapely v Mannheimu. V této kapele působil dvacet let, až do své smrti v roce 1778. Složil asi čtyřicet skladeb, z nichž část je nezvěstná. Skládal houslové koncerty, sonáty a symfonie. Tiskem jich z toho bylo vydáno asi jen třináct. Jeho tvorba časově spadá do období hudebního klasicismu. \n\n"}
{"id": "265512", "url": "https://cs.wikipedia.org/wiki?curid=265512", "title": "Hieroklés z Alexandrie", "text": "Hieroklés z Alexandrie\n\nHieroklés z Alexandrie byl řecký neoplatónský filosof a spisovatel. Žil a působil kolem roku 430.\n\nHieroklés studoval v Athénách a jeho mistrem byl Plútarchos z Athén (pozor, nezaměňovat s historikem Plútarchem z Chaironeie). Nakonec se vrátil do rodné Alexandrie, kde vyučoval. Zdá se, že v pozdější době byl z Alexandrie vyhnán, a tak musel odejít do Konstantinopole. Ale i v hlavním městě Římské říše byl za své náboženské a filosofické smýšlení utlačován a nakonec i uvržen do vězení.\n\nHieroklétova jediné kompletní dílo, které se dochovalo do současnosti jsou zápisky k Pythagorovu dílu \"Chrysa Epe\". Ve středověku a v renesanci Hieroklés z Alexandrie požíval velké vážnosti, o čemž svědčí množství jeho děl přeložených do mnoha evropských jazyků. Hieroklés odsuzoval astrologický fatalismus na základě názoru, že astrologie se opírá o iracionálno spíše, než o věštby a boží prozřetelnost. Pro ten samý důvod odsuzoval různé okultní a magické praktiky, protože mají tendenci nahrazovat harmonický božský řád.\n\nAčkoliv ve svých dochovaných dílech se o křesťanství nikdy nezmiňuje, jeho texty směřují ke smíření mezi tradičním řeckým náboženstvím a křesťanskou vírou, se kterou se Hieroklés mohl blíže poznat v Konstantinopoli.\n\nKompilovaná sbírka více než 260 antických vtipů od Hierokléa a Filágria nemá s osobou a dílem Hierokléa z Alexandrie žádnou souvislost. Rovněž částečně dochované dílo \"Prvky Etiky\", které uchránil pozdější spisovatel a kompilátor Ioánnes Stobaíos pochází od stejnojmenného stoického filosofa Hierokléa, který byl současníkem Epiktéta a který byl ztotožněn s latinským „Hierocles Stoicus vir sanctus et gravis“ římského autora Aula Gellia.\n\n\n\n\n"}
{"id": "265522", "url": "https://cs.wikipedia.org/wiki?curid=265522", "title": "Jaderný izomer", "text": "Jaderný izomer\n\nJaderný izomer je metastabilní stav atomového jádra způsobený excitací jednoho nebo více nukleonů. Jaderné izomery jsou energeticky bohatší oproti odpovídajícímu základnímu stavu jádra. Jaderné izomery mohou uvolnit přebytečnou energii a přejít do základního stavu.\n\nIzomery mohou přejít do základního stavu dvěma způsoby:\nnebo se dříve přemění na jiné nuklidy.\n\n"}
{"id": "265527", "url": "https://cs.wikipedia.org/wiki?curid=265527", "title": "Tomáš Cikrt", "text": "Tomáš Cikrt\n\nTomáš Cikrt (* 9. května 1969 Pardubice) je bývalý novinář a mluvčí ministerstva zdravotnictví, později společnosti MEDIGROUP a.s., od října 2014 šéfredaktor online Zdravotnického deníku (www.zdravotnickydenik.cz)\n\nOd svých šesti do čtrnácti let pobýval v Jedličkově ústavu, neboť trpěl kostní dysplazií. Vystudoval farmacii na univerzitě Komenského v Bratislavě, ale původně se měl stát lékařem jako jeho otec. Působil jako šéfredaktor týdeníku \"Zdravotnické noviny\". Byl předsedou obecně prospěšné organizace \"Koalice pro zdraví\" a je zakladatel občanského sdružení \"Paleček\" — společnost lidí malého vzrůstu. Později pracoval jako mluvčí společnosti provozující soukromé nemocnice v Českém Brodě, Brandýse nad Labem a Nymburku.\n\nOd září 2009 moderoval televizní debatu na soukromé televizi Z1.\n\nV letech 2007 až 2009 pracoval jako mluvčí ministerstva zdravotnictví, řízeného tehdy Tomášem Julínkem z ODS (formálně byl ředitelem odboru komunikace s veřejností). K řídícímu týmu ministerstva v tomto období rovněž náleželi Marek Šnajdr (1. náměstek), Pavel Hroboň (náměstek), Markéta Hellerová (náměstkyně) a Michael Vít (náměstek). V roli tiskového mluvčího se Cikrt profiloval jako obhájce tzv. nesocialistického pojetí zdravotnictví, otevřeného vůči posílení role soukromého kapitálu a tvorbě zisku. Tato koncepce zdravotní péče, kterou Cikrt hájil ve svých četných mediálních vystoupeních i na vlastních webových stránkách, se kritikům, kteří se záhy začali soustřeďovat na tzv. regulační poplatky („cikrtovné“), jevila jako málo zohledňující sociální dopady změn zdravotní politiky, jejichž větší část ostatně zůstala ve fázi záměrů. Po rekonstrukci Topolánkovy vlády v lednu 2009 odešel Cikrt spolu s ministrem Julínkem.\n\nAčkoli kritika Julínkových kroků a jejich veřejné prezentace nejsilněji zaznívala z řad opozice a menších koaličních stran, během roku 2008 v souvislosti s krajskými a senátními volbami začaly přibývat výhrady i od některých představitelů ODS. Např. v říjnu 2008 se Cikrt spolu s ministrem Tomášem Julínkem stal aktérem sporu se senátním kandidátem ODS v Praze Zdeňkem Schwarzem, který v minulosti kritizoval některé z plánů ministerstva zdravotnictví. Od Julínka a Cikrta se v této souvislosti distancoval tehdejší první místopředseda ODS a pražský primátor Pavel Bém. Schwarz dokonce Cikrta i Julínka vyzval k rezignaci.\n\nKvůli své nemoci (jedna z forem kostní dysplazie) měří pouze 139 cm. S manželkou, která je také podobně postižená (měří 128 cm), adoptovali postiženého chlapce.\n\n\n"}
{"id": "265533", "url": "https://cs.wikipedia.org/wiki?curid=265533", "title": "František Němec", "text": "František Němec\n\nJméno a příjmení František Němec se může vztahovat k následujícím osobnostem:\n\n"}
{"id": "265535", "url": "https://cs.wikipedia.org/wiki?curid=265535", "title": "Smečka", "text": "Smečka\n\nSmečka je lovící houf šelem (např. vlků, psů, lvů), případně jiných predátorů (žraloků aj.).\n\n\n\n\n"}
{"id": "265537", "url": "https://cs.wikipedia.org/wiki?curid=265537", "title": "Zelendárky", "text": "Zelendárky\n\nPřírodní památka Zelendárky (ev. číslo 993) je soustava deseti rybníků na potoce Divišovka a jeho přítoku, rozkládající se zhruba 3 až 5 km východně až severovýchodně od města Protivína v okrese Písek, poblíž osady Nová Ves u Protivína, části obce Žďár, a Těšínova. Soustavu tvoří rybníky \"Skopec\", \"Čejka\", \"Zukáček\", \"Uchcánek\", \"Starý u Nové Vsi\",\" Kolářů u Nové Vsi\", \"Na Rejčavých\", \"Starý a Nový u Krče\" a \"Mlýnský u Krče\". Chráněna je nejen soustava rybníků, ale i přilehlé břehové porosty, porost hrází a okolních mokřadů. Rezervace byla vyhlášena v roce 1985 na ploše 30,5681 ha. Název je převzat od stejnojmenné samoty (hospodářského dvora) severně od Nového rybníka u Krče. Část přírodní památky se nachází na území přírodního parku Písecké hory.\n\nChráněné území slouží jako přirozené sídliště několika chráněných druhů rostlin a živočichů a jako doklad charakteristického prvku jihočeské krajiny – rybníkářství.\n\nOblastí prochází okružní naučná stezka Zelendárky z Protivína, žlutě značená pěší turistická trasa z Protivína na Velký a Malý Kamýk a cyklistická trasa č. 1091. V této přírodní památce se u rybníka zvaného Reidův nachází boží muka. V nikách jsou zobrazeny tyto postavy světců: svatý Hubert, svatý Petr, svatý Eligius a Panna Marie. (Rybník Na Rejčavých).\n\nOchrana území probíhá od roku 1986, kdy bylo chráněno jako „chráněný přírodní výtvor“. Následně byla dle vyhlášky Ministerstva životního prostředí ČR číslo 395/1992 Sb. změněna na přírodní památku.\n\nPřírodní památka leží v okolí obce Nová Ves v nadmořské výšce mezi 400 až 435 m n. m. na ploché terénní sníženině při jihozápadním úpatí Píseckých hor. Důvodem ochrany je soustava 10 rybníků o velikosti mezi 0,9 až 5,5 ha tvořící dvě rybniční soustavy, které jsou charakteristickým prvkem jihočeské krajiny. Vyjma samotných rybníků jsou chráněny i přilehlé břehové porosty, hráze rybníků a podmáčené louky v blízkosti rybníků. Jelikož rybníky nejsou vhodné pro intenzivní chov ryb, došlo u nich k vývoji vhodných podmínek pro výskyt chráněných druhů.\n\nNa podmáčených loukách v okolí je možné pozorovat prstnatec májový (\"Dactylorhiza majalis\"), vrbinu kytkokvětou (\"Lysimachia thyrsiflora\"), všivec ladní (\"Pedicularis sylvatica\"), dále na území Česka poslední přežívající populace vodního mechu prameničky chabé (\"Fontinalis hypnoides\"). Dále zde roste kuřinka ostnosemenná (\"Spergularia echinosperma\"), blatěnka vodní (\"Liosella aquatica\"), úpor peprný (\"Elatine hydropiper\"), úpor trojmužný (\"Elatine triandra\"), bahnička vejčitá (\"Eleocharis ovata\") a ostřice šáchorovitá (\"Carex bohemica\"). V roce 2003 zde byl ověřen výskyt kriticky ohroženého šáchoru Micheliova (\"Cyperus michelianus\")\n\nAž do konce 70. let 20. století se na dně některých rybníků vyskytovala puštička rozprostřená (\"Lindernia procumbens\").\n\nZ chráněných druhů se na území přírodní památky vyskytují například z obojživelníků skokan zelený (\"Rana kl. esculenta\"), rosnička zelená (\"Hyla arborea\"), kuňka obecná (\"Bombina bombina\"), z plazů užovka obojková (\"Natrix natrix\"), z ptactva křepelka polní (\"Coturnix coturnix\") či ťuhýk obecný (\"Lanius collurio\").\n\n"}
{"id": "265539", "url": "https://cs.wikipedia.org/wiki?curid=265539", "title": "Antilopa koňská", "text": "Antilopa koňská\n\nAntilopa koňská (\"Hippotragus equinus\") je velká antilopa obývající otevřené lesy, suché buše a savany poblíž vody v jižní, východní, západní a střední Africe.\n\n\nSvým vzhledem i chováním se velice podobá antilopě vrané, s kterou bývá také často zaměňována, protože se jejich lokality rozšíření překrývají. Je to mohutná antilopa, která je po antilopě losí a kudu velkém největší africkou antilopou. Dosahuje hmotnosti až 250 kg, výšky v kohoutku až jednoho metru a délky těla mezi 2,4 až 2,6 m. Rozeznáváme u ní asi 6 poddruhů, které se liší převážně zbarvením srsti. Nejčastějším zbarvením je rezavá, méně častěji se objevuje i šedá. Břicho má světlejší a na hlavě má typickou antilopí kresbu, zvláště kolem očí a čenichu má bílou kresbu. Obě pohlaví mají dlouhé šedočerné rohy, samice však kratší a slabší. Svůj název získala pro svou určitou podobnost s koněm, zvláště pak díky protáhlému obličeji a vztyčené černé hřívě. Zvláštní jsou i ušní boltce, které jsou dlouhé a na konci zakončené černými chloupky. Antilopa koňská má také dlouhý ocas, který dorůstá délky 60-70 cm.\n\nAntilopa koňská se až z 90 % živí trávou, vzácněji listy a plody, což způsobuje, že potřebuje často pít. Většinou žijí v nevelkých skupinách tvořených z 20 samic s mláďaty a dospělým, vedoucím samcem. Často je lze spatřit i mezi stády zeber, impal, pakoňů, buvolů a pštrosů. Antilopa koňská umí podobně jako ostatní antilopy skvěle skákat a běhat a proto se jim nejednou povede uniknout svým hlavním predátorům, kterými jsou lvi, levharti, psi hyenovití a hyeny.\n\nAntilopy koňské jsou však vyhlášeny i svou bojovností, kdy spolu samci bojují o harém a samice. Při těchto soubojích využívají svých dlouhých a ostrých rohů, které mohou způsobit ošklivá ba i smrtelná zranění. Tyto antilopy mají velice zvláštní způsob boje, kdy samci klečí na předních nohách a srážejí se a přetlačují rohy. V období rozmnožování odežene samec od stáda jednu samici, s kterou žije nějakou dobu v páru. Samice rodí po 8,5–9měsíční březosti jediné mládě o které poměrně dlouhou dobu pečuje a které dosahuje pohlavní dospělosti ve věku 3 let. Mladí samci se poté sdružují do nevelkých mládeneckých stád.\n\nNa území Česka chovají tuto antilopu v ZOO Liberec, Zoo Zlín . Významným chovatelem je Zoologická zahrada Dvůr Králové, která je zapojena do reintrodukčních programů antilopy koňské.\n\nRozeznáváme 6 poddruhů:\n\n\n"}
{"id": "265542", "url": "https://cs.wikipedia.org/wiki?curid=265542", "title": "Stylobat", "text": "Stylobat\n\nStylobat je název pro poslední stupeň podnože - krepidómy antických chrámů určitých typů.\n\nTento stupeň bývá pro zdůraznění o něco vyšší a s celou krepidómou bývá směrem ke středu chrámu nepatrně vypouklý, aby se rozměry stavby opticky zvětšily. Nazývá se tak pokud u jeho okraje stojí sloupořadí. Poslední stupeň na jehož okraji stojí pouze zdi se nazývá toichobat.\n\n\n"}
{"id": "265550", "url": "https://cs.wikipedia.org/wiki?curid=265550", "title": "Anselme Gaëtan Desmarest", "text": "Anselme Gaëtan Desmarest\n\nAnselme Gaëtan Desmarest (1784 – 4. června 1838) byl francouzský zoolog, syn Nicolase Desmaresta.\n\nDesmarest publikoval několik děl jako \"Histoire Naturelle des Tangaras, des Manakins et des Todiers\" (1805), \"Considérations générales sur la classe des crustacés\" (1825), \"Mammalogie ou description des espèces des Mammifères\". Paříž: Veuve Agasse (1820), a \"Dictionnaire des Sciences Naturelles\" (1816–1830, spolu s André Marie Constant Dumérilovou). Jeho syn Eugène Anselme Sébastien Léon Desmarest (1816–1889) se také stal zoologem.\n"}
{"id": "265555", "url": "https://cs.wikipedia.org/wiki?curid=265555", "title": "Prvoklíček", "text": "Prvoklíček\n\nPrvoklíček (protonema) je většinou vláknitý provazec buněk, které dohromady formují haploidní fázi (gametofyt) vývojového cyklu mechorostů. Na prvoklíčku se zakládají pupeny, z nichž se potom vyvíjí vlastní rostlinka, gametofor. Na gametoforech, ojediněle přímo na prvoklíčku se vytvářejí pohlavní buňky, gametangia, a to samčí pelatky (anteridia) a samičí zárodečníky (archegonia).\n\nPrvoklíčky jsou typické pro mechy, některé játrovky, ale někdy se též vyskytují u hlevíků.\n\nPrvoklíček je vytvořen u všech druhů mechů. Nejčastěji je vláknitý, ale může být i lupenitý, pentlicovitý apod. U většiny mechů se po vyklíčení vytváří vláknitá větvící se chloronema (obsahující chloroplasty), která vytváří systém jednořadých vláken s příčnými přehrádkami. Z chloronematu se postupně diferencují rhizoidy (k substrátu přichycená vlákna), kaulonemata, která mohou být vzpřímená, bezbarvá nebo pouze s několika málo chloroplasty. Šikmé příčné přehrádky jsou vytvořeny obvykle pouze na kaulonematu, které však často není zřetelně odlišené od chloronematu. U některých rodů se tvoří pouze kaulonema (\"Funaria, Encalypta, Tortulam, Bryum\" aj.), u jiných pouze chloronema (\"Polytrichaceae, Tetraphidaceae, Orthotrichum\" aj.). Na chloronematu se potom zakládají i pupeny, z nichž postupně vyrůstají jednotlivé gametofory. U druhů bez chloronematu se pupeny zakládají na kaulonematu. Na vláknitém prvoklíčku se mohou vytvářet ojediněle i ploché jednovrstevné vícebuněčné útvary (\"Tetraphis\") nebo i protonemální přívěsky, které fungují jako rozmnožovací tělíska (\"Tetrodontium\"). Tyto útvary buď mizejí při vytvoření gametoforů (\"Tetraphis\") nebo jsou vytrvalé (\"Tetrodontium\"). \n\n\nPrvoklíček u játrovek s exosporickým typem klíčení (který je u nich nejčastější) je většinou redukován pouze na několik buněk vzniklých klíčením jednobuněčného výtrusu a obvykle není prakticky odlišován od gametoforu. Mnohdy se proto uvádí, že prvoklíček u játrovek chybí. Vzápětí po vyklíčení se začne vytvářet nepatrný vláknitý větvený či nevětvený, kulovitý až oválný či terčovitý mnohobuněčný útvar, který tvoří ve většině případů základ pouze jediného gametoforu. \n\n\n\nU většiny rodů klíčí výtrusy exosporicky obvykle krátkým, 2-4 buněčným vláknem, prvoklíčkem. Z koncové buňky tohoto vlákna vzniká následně gametofor. \n\nProkel (prothalium) kapraďorostů se často zaměňuje s označením prvoklíčku u mechorostů. Prokel vytváří na rozdíl od prvoklíčku celý gametofyt rostliny, je vláknitý, lupenitý nebo hlízkovitý a nese většinou samčí a samičí pohlavní orgány (pelatky i zárodečníky). \n\n"}
{"id": "265561", "url": "https://cs.wikipedia.org/wiki?curid=265561", "title": "Dodge Charger", "text": "Dodge Charger\n\nDodge Charger je sportovní kupé vyráběné americkou automobilkou Dodge v letech 1966 až 1978. Patří mezi nejtypičtější zástupce kategorie muscle cars.\nV současné době se vyrábí stejnojmenný sedan, podle podvozkové platformy označovaný Dodge Charger (LX).\n\nPrvní model měl výrazně splývavou záď (tzv. fastback) a přední světlomety skryté za mřížkou chladiče. Vycházel z modelu Dodge Coronet.\nNabízeny byly motory:\n\nRoku 1968 prošel Dodge Charger výraznou změnou exteriéru. Nový tvar karosérie, inspirovaný tvarem tehdejších stíhaček,\nbyl nazýván „coke bottle“ (láhev od koly). Tento design byl velmi agresivní a dynamický. Byla uvedena verze R/T s motorem 440 Magnum v základní výbavě.\n\nVerze pro rok 1969 se od té předchozí lišila pouze svislou příčkou v mřížce chladiče a širokými zadními světly, na rozdíl od čtveřice kulatých. Přibyly verze SE, 500 a Daytona.\nModel pro další rok, 1970 se opět nevyznačoval výraznějšími změnami. Byla upravena mřížka chladiče, odstraněna dělicí příčka a přidán výrazný chromový lem. Úpravou prošla také zadní světla. Nabídka pohonných jednotek byla poprvé od roku 1967 obohacena, a to o 440 Six Pack (7,2 l, 290kw). Zvláštností tohoto motoru byly tři dvoukomorové karburátory, z nichž dva se připojovaly až při požadavku maximálního výkonu.\n\nDodge Charger dostal nové tvary a menší rozměry. Současně byly z důvodu zpřísňujících se emisních limitů snižovány výkony motorů.\n\nV letech 1975-1978 byl Dodge Charger téměř identickým vozem jako Chrysler Cordoba. Nešlo již o sportovní automobil.\n\nDodge Charger se proslavil zejména v seriálu „Dukes of Hazzard“ o bratrancích Dukeových z městačka Hazzard. Následně pak ve filmové podobě z roku 2005. V tomto seriálu a filmu měl jejich Charger červeno-oranžovou barvu a přezdívku General Lee. Kromě toho se Charger objevil i v prvním díle filmu Rychle a zběsile kde řidič vozidla byl Vin Diesel. Jednalo se o přeplňovaný závodní speciál černé barvy model 1970 s motorem 440 Magnum. Patřil otci pouličního závodníka Dominika, který se v tomto voze zabil a proto z něj měl Dominik strach. Dominik s ním v závěru filmu nakonec vyjede na svou „poslední cestu“ a havaruje. Havárii přežije. Ve filmu Rychlí a zběsilí, je po havárii opět přestavěn a opět havaruje. Svou roli má pak také v Rychle a zběsile 5. Dále se objevil ve filmu Bullitt (v Česku-Bullittův případ). Je zde černý Charger ve verzi R/T s motorem Magnum z roku 1968 kdy asi po 8 minutové honičce s tmavě zeleným Ford Mustang 1968 Fastback (řízeným policistou Bullittem) je nakonec Charger v zatáčce vytlačen ze silnice a havaruje do čerpací stanice... typicky pro americké filmy vše ihned vybouchne. Nutno poznamenat, že toto filmové pronásledování po ulicích San Francisca je jedna z nejslavnějších scén automobilové kinematografie. Dále také můžeme vidět Charger ve snímku Q.Tarantina „Death Proof“, kde si Kurt Russell jako své druhé „auto zabiják“ zvolí právě Charger 1969 R/T černé barvy s bílou lebkou na kapotě. Nelze také opomenout snímek „Dirty Mary, Crazy Larry“ kde je zářivě zelený Charger 440 R/T s černým pruhem na bocích. Své uplatnění ve filmu získal Charger asi pro svůj agresivní a mohutný vzhled, doplňovaný zvukem big-blocku V8 který disponuje velkým výkonem a především kroutícím momentem. Velkým milníkem pro Muscle vozy Dodge byl hlavně snímek „Vanishing Point“, kde se představil vůz Challenger 1970 R/T s motorem Magnum a v remakeu filmu pak i jeho „bratr“, černý Charger řízený policisty, snažíc se zatavit Kowalskiho v Challengeru.\n\n"}
{"id": "265563", "url": "https://cs.wikipedia.org/wiki?curid=265563", "title": "Vanilla Ninja", "text": "Vanilla Ninja\n\nVanilla Ninja byla estonská dívčí hudební skupina, kterou ze začátku tvořili Maarja, Piret, Katrin a Lenna.\n\nTato rocková skupina byla založena v létě roku 2002. Jejich první písní byla Nagu Rockstaar. Na podzim 2003 se Vanilla Ninja proslavila vtrhnutím do německých hitparád se singlem Tough Enough, který se usídlil i v jiných zemích. Prvním mezinárodním albem se tak stalo Traces Of Sadness, které získalo zlatou desku a odkud hit Tough Enough pocházel. Toto album celkově udělalo z Vanilly Ninji hvězdy. Krátce po vydání alba se rozhodla Maarja odejít. Novou členkou skupiny se stala Triinu Kivilaan. Začalo se jim dařit i v Japonsku. V březnu 2005 vyšlo nové album s názvem Blue Tattoo a v krátké době po tom vyšlo CD a DVD Best Of. Poté se Triinu rozhodla ze skupiny odejít a vydat se na sólovou dráhu. \n\nV roce 2007 se hudební skupina Vanilla Ninja rozpadla.\n\n"}
{"id": "265568", "url": "https://cs.wikipedia.org/wiki?curid=265568", "title": "Keltská mytologie", "text": "Keltská mytologie\n\nKeltská mytologie je soubor pověstí a mýtů ústně tradovaných mezi Kelty, kteří žili na území Británie, Irska, západní části Pyrenejského poloostrova, v Galii (území dnešní Francie), na severu Apeninského poloostrova a dále přes střední Evropu až na poloostrov Malá Asie (vše v období 5. - 1. století př. n. l.). Hovořili stejným jazykem, měli stejné zvyky, ale vzhledem k velké oblasti, kterou obývali, se jejich pověsti a legendy značně lišily. Z období předtím, než převzali křesťanství, nezanechali za sebou žádné písemnosti. Existují tedy jen nepřímé důkazy (archeologické nálezy, písemnosti antických nekeltských autorů).\n\nKořeny keltské mytologie i náboženství je nutno hledat u indoevropanů z nichž po příchodu do Evropy vznikly i keltské kmeny. Indoevropané si s sebou přinesli i určité náboženské představy, které byly výrazně odlišné od představ zde již žijících kmenů. Asimilací původního obyvatelstva došlo k propojení těchto představ, které pak utvořily základ nejen keltské mytologie. U keltských kmenů je specifická skutečnost, že jejich náboženství a mytologie je představami původního obyvatelstva ovlivněna více než např. ve Středomoří. Tato skutečnost je poměrně dobře patrná na postavení žen a bohyň ve společnosti, předpokládá se, že keltské kmeny převzaly od původního obyvatelstva matriarchální mateřské bohyně, které se pak vdaly za jejich původní indoevropské bohy, čímž postupně vznikl nový panteon a spolu s ním i nová mytologie.\n\nVývoj keltské mytologie byl od prvního století př. n. l. velmi výrazně ovlivněn římskou říší, v průběhu sta let se prakticky všechny keltské kmeny staly součástí římské říše jako její provincie. To vedlo k tomu, že keltská mytologie přijala řadu podnětů od Římanů a řadu pozměněných motivů zase Římu poskytla. Řada keltských bohů se postupně stala přízviskem bohů římských na základě nějaké podobnosti. Díky této navázanosti na římskou kulturu je období od prvního století př. n. l. až po zánik Říma nazýváno galořímské období.\n\nV \"knize o nájezdech\" se můžeme dovědět něco o dobývání Irska z hlediska keltské mytologie. Začíná tažením pod vedením Cesairy a končí příchodem Gaelů (Keltů). Hlavními postavami jsou Tuatha Dé Danann (lid bohyně matky Danu). Před nimi bylo Irsko obsazeno Partholonem, který velel prvnímu kolonizačnímu nájezdu po Potopě. Partholon a jeho lid podlehli moru. Gaelové, první gaelsky mluvící Keltové, byli potomky Mílových synů, kteří přišli ze Španělska. Jakmile dorazili do Irska, narazili na tři bohyně země - Banbhu, Fódlu a Ériu. Každá od nich chtěla slib, že pokud se jim podaří v Irsku úspěšně usídlit, pojmenují zemi podle ní. Věštec \"(fili)\" Amhairghin ujistil Ériu, že se Irsko bude nazývat jejím jménem. Za to zas Éria předpověděla, že zem bude navždy patřit Gaelům.\n\nTuatha Dé Danann (nebo též Túatha Dé Danannští) je rasa božských bytostí, údajně pocházející z bohyně Danu. Byli obyvatelé Irska před příchodem Keltů. Do Irska přinesli s sebou čtyři mocné talismany - kámen Lia Fáil (zvolal, když se ho dotkl právoplatný král), Lughovo kopí (zaručovalo vítězství), Nuadův meč (nikdo před ním neunikl) a Dagdův kotel (od něj nikdo neodešel nespokojený). K nejvýznamnějším bohům Tuatha Dé Danann se vztahují různé mýty a příběhy.\n\n"}
{"id": "265572", "url": "https://cs.wikipedia.org/wiki?curid=265572", "title": "Liána", "text": "Liána\n\nLiána je popínavá rostlina s dřevnatým stonkem. Koření v zemi a používá kmen stromu jako oporu pro svůj stonek. Tím se dostane do vyšších pater lesa a získá více světla pro fotosyntézu. Některé liány jsou užívané i jako okrasné rostliny. \n\nNe všechny popínavé rostliny jsou liány, například svlačec rolní má stonek bylinný, a není proto mezi liány zařazován. Popínavým rostlinám se zkráceně také říká popínavky.\n\nLiány jsou dobře známé z tropických deštných pralesů. Tyto liány obvykle překlenují jednotlivé stromy a tak spojují celý prales do jednoho komplexu. Tím umožňují stromovým živočichům dostat se ze stromu na strom (lemur). Některé liány udrží i člověka. \n\nExistují však i liány v mírných pásech, například z rodu plamének (\"Clematis\"), réva vinná (\"Vitis vinifera\"), chmel otáčivý (\"Humulus lupulus\") a další.\n\nLiány si vyvinuly několik základních způsobů, jak se udržet na podkladě, jímž nejčastěji bývá strom. Prvním způsobem je ovíjení, a to buď pravotočivé (například chmel otáčivý), nebo levotočivé (vistárie). Jiné liány, jako je břečťan popínavý nebo křivouš, si zase vyvinuly příčepivé kořínky. Třetí možností jsou různé úponky, například u révy, révovníku či loubinců.\n\nPopínavé rostliny se používají k pokrytí větších vertikálních, nebo horizontálních ploch, vytvoření zajímavých efektů (loubí, pergoly).\n\n"}
{"id": "265573", "url": "https://cs.wikipedia.org/wiki?curid=265573", "title": "Popínavá rostlina", "text": "Popínavá rostlina\n\nPopínavé, pnoucí nebo plazivé (lidově „popínavky“) jsou takové rostliny, které potřebují kameny, stromy, nebo lidmi vytvořený objekt jako svou podporu. Dělí se na liány (s dřevnatým stonkem) a révy (s dužnatým). Popínavé rostliny se často nechávají porůstat stavby z estetických důvodů, nicméně fungují i jako tepelná izolace. Pro stromy, které popínají, jsou většinou zátěží (zvláště tropické druhy), nicméně jde především o fyzické narušení, úponky mají převážně fixační funkci, případně staré stromy se mohou zhroutit pod tíhou listů. Popínavky nemohou tedy strom skrze kůru „udusit“, ale v tropech používají například velké listy nejen k příjmu světla, ale i ke stínění spodnějších konkurentů.\n\nPopínavé rostliny obývají vodnaté plochy s dostatkem světla a v pralesích bývá i jejich prioritou směru růstu světlo. Tropické popínavé rostliny bývají trvalé, jiné bývají jednoleté. Popínavé rostliny investují totiž více energie do listů, než do stonku a dlouhé cévy by přes zimu mohly utrpět plynovou embolií. V pralesích probíhá kompetice lián a stromů o zdroje světla a odehrává se i v podzemí.\n\nPro popínavé rostliny jsou typické příčepivé adventivní kořínky, adhezivní terčíky, úponky háčkovité trichomy, které jim pomáhají přirůst ke své opoře. K samotnému „popínání“ jsou i mimo samotné popínavé rostliny (které podporu potřebují nutně) využívány mechanismy ovíjení, úponky, šlahouny, příčepivé kořínky a přísavné destičky; podle tohoto klíče již Darwin rozdělil popínavé rostliny na ovíjivé, úponkovité a šlahounovité.\n\nPopínavé rostliny nejsou žádným taxonem a „popínavost“ si vyvinuly několikrát nezávisle. Mezi hlavní druhy popínavých rostlin patří:\n"}
{"id": "265579", "url": "https://cs.wikipedia.org/wiki?curid=265579", "title": "Ulsterský cyklus", "text": "Ulsterský cyklus\n\nUlsterský cyklus je soubor epických příběhů, pojednávající o činech lidu Ulaid či Ulsteřanů, sporu se sousední provincií Connacht a o hrdinovi Cúchulainnovi. Tento cyklus se řadí do keltské mytologie. V klášteře Clonmacnois jej sepsali tři mniši, nejspíš někdy ke konci 11. století. Všeobecně se věřilo, že Ulsterský cyklus obsahuje velmi staré příběhy z lidové slovesnosti. Nedávno však badatelé předložili důkazy, že cyklus je původním literárním dílem a až poté se přenášel ústní lidovou slovesností. Důležitou součástí Ulsterského cyklu je vyprávění Táin Bó Cuailnge (Dobytčí nájezd na Cooley).\n"}
{"id": "265582", "url": "https://cs.wikipedia.org/wiki?curid=265582", "title": "Futurama: Benderovo parádní terno", "text": "Futurama: Benderovo parádní terno\n\nFuturama: Benderovo parádní terno (v anglickém originále \"Futurama: Bender's Big Score\") je film založený na seriálu \"Futurama\". Byl vydán v USA 27. listopadu 2007 přímo na DVD. Film byl napsán Kenem Keelerem spolu s Davidem X. Cohenem a byl režírován Dwaynem Carey-Hillem.\n\nVe filmu se objevuje řada postav, které se v seriálu často jen mihly. Například: Diblíkované, Fryův pes Sam, Barbados Slim, Robosanta, \"Bůh\", Al Gore a Kwanzaa-bot.\n\n\"Benderovo parádní terno\" a následující tři filmy byly předělány do podoby 5. série seriálu (každý film byl rozdělen do 4 epizod) \"Futurama\" a byly vysílány stanicí Comedy Central. Česká premiéra proběhla od 25. do 31. srpna 2010 na stanici Prima Cool.\n\nFilm začíná vysvětlením, proč měl Planet Express v uplynulých 2 letech zrušenou licenci (zrušila jim ji poručovací síť Box \"(Fox)\"). Profesor Farnsworth se telefonicky dozví, že ti, kteří se zrušili, byli sami vyhozeni a Planet Express je zpátky ve vzduchu (is back \"on the air).\n\nPosádka Planet Express to oslaví party, při které si Hermes omylem mečem usekne hlavu a na jeho tělo ještě spadne loď Planet Express. Je převezen do Muzea hlav, kde je jeho hlava umístěna do sklenice, zatímco se jeho tělo bude opravovat. Při této proceduře se Leela seznámí s Larsem Fillmorem, hlavovým technikem, což se Fryovi nelíbí.\n\nBěhem zásilky na planetu nudistických pláží Leela zjistí, že Fry má na svých hýždích vytetovaného Bendera, což Fry sám nevěděl. Když se opalují na pláži, trio nahých scammerských mimozemšťanů z nich pod záminkou petice vyláká jejich e-mailové adresy.\n\nKdyž se vrátí na Zemi, všichni dostávají stovky spamů. Každý nakonec některému podlehne a Bender je infikován virem. Scammerští mimozemšťané oklamou profesora Farnswortha a ten jim pod záminkou výhry v loterii převede vlastnictví firmy. A také se ukáže, že Bender díky viru poslouchá scammery na slovo. Během scammování celé Země odhalí scammeři tetování na Fryových hýždích, které obsahuje, jak se ukáže, binární kod pro cestování v čase bez paradoxů. I když zasáhne Diblík a varuje je, že použití tohoto kódu rozštěpí vesmír, nedbají scammeři varování a kód použijí.\n\nScammeři použijí Bendera (protože cesta v čase jde jen jedním směrem a on jako robot prostě na budoucnost počká), aby ukradl každý cenný předmět v historii. Hermes požádá Bendera, aby se vrátil v čase a přinesl jeho tělo z minulosti, protože muzeum bylo scammery podvedeno a oprava těla se zdržela. Profesor mezitím prozkoumal časový kód, a zjistil, že za jeho pomoci vytvořené kopie, včetně Hermesova těla, jsou odsouzeny ke zkáze.\n\nKdyž Bender ukradne všechny cenné předměty, scammeři se rozhodnou zničit kód zabitím Frye a vymazáním z Benderovy paměti. Fryovi se ale podaří s jeho pomocí uniknout do minulosti, 1. ledna 2000, dne, kdy byl zmražen a Bender je vyslán zabít ho. Zatímco čeká na Frye, vytvoří Bender svůj duplikát, protože si potřebuje odskočit na toaletu. Duplikovaný Bender chytí Frye a chce ho zabít a kvůli síle dvou protichůdných příkazů se spustí jeho autodestrukční mechanizmus. Fry ho stačí zavřít do kryoboxu, než stačí vybuchnout. Fry unikne než se původní Bender stačí vrátit z toalety a Bender stráví 12 let hledáním Frye po celém světě, až ho nakonec objeví v Panucciho pizzerii a vypálí ji do základů.\n\nKdyž se Bender vrátí úspěšně z mise, scammeři mu vymažou kód a poslušnostní virus. Když se členové Planet Expressu sejdou na pohřbu, Fry se najednou objeví a jak se dozvědí, přežil díky vytvoření své kopie, kterou Bender zabil, zatímco on se díky kryoboxu vrátil do budoucnosti. Diblík vymaže Fryovo tetování, aby nebylo možno ho už použít.\n\nPo řadě schůzek se Leela a Lars rozhodnou vzít. Na svatbě je bohužel lustrem zničeno, jak profesor předpověděl, Hermesovo tělo. Lars kvůli Hermesově nehodě přeruší svatbu.\n\nScammeři podvedou i prezidenta Země, Richarda Nixona, čímž přinutí všechny evakuovat Zemi. Na Neptunu, Leela sestaví za pomoci Robotického Santy flotilu pro útok na Zemi. Protože si scammeři pořídili obrovskou flotilu zlatých Hvězd smrti kolem Země, atak se zdaří pouze za pomoci Hermesovy byrokratické mysli, zapojené přímo do bitevního systému. Scammeři chtějí ještě vydírat za pomoci zničujícího profesorova zařízení, které pro ně Bender ukradl, ale nakonec jsou zničeni sami, protože Bender, jakmile se dostal z jejich kontroly, zařízení ukradl zpět.\n\nKdyž Fry vidí, že Leela je stále smutná, že ji Lars opustil u oltáře, pokusí se je dát zpátky dohromady. To je bohužel přerušeno vůdcem scammerů, který přežil výbuch díky speciálnímu obleku. Scammer pod pohrůžkou donutí Larse vydat mu stále existující časový kód v podobě Bendera v kryoboxu. Lars ho ale po otevření boxu povalí na zem a oba v následném výbuchu zahynou. Exploze ovšem odhalí Larsovo tetování, takže se ukáže, že jde o Fryovu kopii. Flashback vysvětlí, že Fry vypálení pizzerie Benderem přežil, ale spálil mu vlasy a hlasivky. Poté, co mu došlo že on je Lars, vrátil se v kryoboxu do budoucnosti.\n\nPo Larsově pohřbu se Bender vrátí do minulosti aby umístil tetování Fryovi během jeho pobytu v kryoboxu. Poté, co se vrátí do budoucnosti, oznámí všem, že přivedl všechny své kopie. Obrovská armáda Benderů, kteří se díky tomu nedostanou tam, kam by měli, způsobí ovšem trhlinu ve vesmíru.\n\n"}
{"id": "265591", "url": "https://cs.wikipedia.org/wiki?curid=265591", "title": "Jan Zrinský ze Serynu", "text": "Jan Zrinský ze Serynu\n\nJan Zrinský (1565/1566 – 24. února 1612) byl český šlechtic z rodu Zrinských, syn Mikuláše Zrinského ze Serynu a Evy z Rožmberka.\n\nEva z Rožmberka (1537–1591), Janova matka, byla nejmladší dcerou Jošta III. z Rožmberka a Anny z Rogendorfu. Za Mikuláše Zrinského ze Serynu (asi 1508–1566), proslulého bojovníka proti Turkům, byla provdána 10. října 1564 a odešla s ním do Chorvatska, do Čakovce.\n\nPrávě v Čakovci se pravděpodobně na přelomu let 1565/1566 narodil Jan Zrinský. Otce si příliš neužil. Mikuláš Zrinský byl velitelem pevnosti Szigetvár (Siget). Po měsíčním obléhání několikanásobnou tureckou přesilou padl 7. září 1566 při posledním beznadějném výpadu se zbytkem posádky, když již celá pevnost byla v plamenech. Mladá vdova se vrátila se dvěma dětmi na otcovské statky. Azyl získala u svého mladšího bratra Petra v Bechyni, kde setrvala až do svého dalšího sňatku v roce 1578. Jan zůstal po matčině odchodu do Itálie v péči milujících strýčků Petra a Viléma, kteří sami neměli děti. Rok 1593 byl pro Jana velmi významný – byl přijat do českého panského stavu. Petr Vok na něj později nechal přepsat hrad Rožmberk a přilehlé panství a vzhledem k vlastní přetrvávající bezdětnosti jej považoval za dědice.\n\nDne 7. listopadu 1600 se v Českém Krumlově oženil s Marií Magdalenou Novohradskou z Kolovrat, dcerou tehdy nejvyššího dvorského sudího Českého království Volfa Novohradského z Kolovrat a Judity ze Šternberka.\n\nJan Zrinský zemřel i po dvanáctiletém manželství bezdětný 24. února 1612. Jeho panství se dostala do rukou Švamberků. Je pohřben v cisterciáckém vyšebrodském klášteře. Honosný figurální náhrobek z červeného mramoru se dochoval dodnes.\n\n"}
{"id": "265599", "url": "https://cs.wikipedia.org/wiki?curid=265599", "title": "Handley Page Victor", "text": "Handley Page Victor\n\nHandley Page HP.80 Victor byl britský čtyřmotorový proudový bombardér, vyvinutý a vyráběný firmou Handley Page Aircraft Company, který sloužil za studené války. Do služby přišel jako třetí a poslední představitel bombardérů třídy V po typech Vickers Valiant a Avro Vulcan. Victor byl vyvinut jako součást britského leteckého jaderného odstrašování. V roce 1968 byl vyřazen z jaderných misí po objevu únavových trhlin, které byly zhoršeny přijetím letového profilu RAF v nižších hladinách, aby se zabránilo zachycení letounů.\n\nNěkolik strojů bylo upraveno pro strategický průzkum pomocí kombinace radaru, kamer a dalších senzorů. Vzhledem k tomu, že jaderné odstrašování převzaly v roce 1969 rakety Polaris ve službách Royal Navy, bylo mnoho ze zbývajících Victorů přestavěno na létající tankery. Během falklandské války byly Victory jako tankery nasazeny ve vzdušné logistické operaci k opakovanému doplňování paliva bombardérům Avro Vulcan během operace Black Buck, i na cestu zpátky.\n\nVictor byl posledním z bombardérů třídy V, který byl vyřazen, přičemž poslední letoun dosloužil 15. října 1993. V roli tankování byl nahrazen stroji Vickers VC10 a Lockheed Tristar.\n\nStejně jako další dva bombardéry třídy V, i „Victor“ byl navržen k průnikům do vzdušného prostoru SSSR ve velkých výškách a vysokou rychlostí. Jeho hlavní zbraní se měly stát jaderné pumy svrhované volným pádem. Předpokládalo se, že stroje třídy V poletí výše a rychleji než stíhací letouny protivníka, které by měly proti nim zasahovat.\n\nKonstrukce firmy Handley Page byla navržena na základě specifikací B.35/46 britského Ministerstva letectví. Pro to, aby letoun dosáhl požadovaných výkonů, mělo napomoci unikátní „srpkovité“ křídlo. Tento neobvyklý tvar nosné plochy původně navrhl německý aerodynamik Dr. Gustav Lachmann a dále rozpracoval Godfrey Lee, konstruktér firmy Handley Page. Hloubka srpkovitého křídla i úhel jeho šípu se od kořene směrem ke koncům snižuje ve třech postupných krocích. Tak je zajištěno konstantní Machovo číslo podél celého křídla, nedochází ke vzniku místních rázových vln, zvyšujících celkový odpor, a takto navržený letoun má potenciál dosáhnout vysoké cestovní rychlosti. Srpkovité křídlo mělo být vyzkoušeno ve třetinovém měřítku na kluzáku HP.87 a také na modifikovaném letounu Supermarine Attacker, označovaném HP.88. Při zkouškách ale kluzák HP.87 skončil havárií už během prvního letu a než byl dokončen HP.88, tvar křídla budoucího Victoru se změnil natolik, že získaná data nebylo možné považovat za dostatečně reprezentativní. I tak ale vývojové práce na HP.80 pokračovaly natolik úspěšně, že tyto ztráty a zpoždění prakticky neměly žádný negativní vliv na program vývoje bombardéru. Také konstrukce letounu využívala pokročilé materiály – sendvič, tvořený na povrchu dvěma hliníkovými pláty a vyplněný uvnitř vlnitým plechem.\n\nPro letové zkoušky byly postaveny dva prototypy, které obdržely sériová čísla WB771 a WB775. Victor vypadal na svoji dobu takřka futuristicky. Byl velmi promyšleně tvarován, jeho motory se vešly do silného kořene křídla těsně k trupu, srpkovitá vodorovná ocasní plocha se zřetelně patrným záporným úhlem nastavení a naopak velkým kladným vzepětím našla své místo na vrcholu silně šípovité směrovky (ocasní plochy tvaru „T“). Na rozdíl od Valiantu a Vulcanu, v nichž měli piloti zvláštní kabiny vystupující z obrysu trupu směrem vzhůru, celá osádka Victora byla umístěna v jedné úrovni a měla tak lepší vzájemný kontakt, nehledě na výhody z hlediska aerodynamiky a více prostoru pro kabiny letců. Specialitou Victoru byla i rozměrná „vana“, umístěná pod přídí trupu letounu a sahající zhruba na úroveň náběžné hrany křídla, obsahující radiolokátor pro zaměřování cílů, příďovou nohu podvozku a také nouzové místo pro bombometčíka, s náhradním optickým zaměřovačem. Stejně jako u obou dalších bombardérů třídy V, i v případě Victoru měli vystřelovací sedačky k dispozici výhradně piloti ; trojice operátorů zbraňových systémů dostala pouze malou pyrotechnickou složí nafukované polštáře, které jim měly pomoci dostat se ze sedadel a poškozený letoun opustit vstupními dveřmi na levé straně trupu před křídlem. Pro usnadnění seskoku za vysoké rychlosti byly dveře opatřeny mohutným deflektorem. Toto řešení, použité u všech letounů třídy V, se v praxi ukázalo krajně nešťastné a zapříčinilo naprosto zbytečné ztráty na životech operátorů zbraňových systémů.\n\nPrvní prototyp Victoru, sériové číslo WB771, vyrobila továrna Handley Page v Radlettu. Po ukončení zkoušek vybavení byl stroj částečně demontován a po silnici přepraven na letiště RAF Boscombe Down k letovým testům. Transport vyžadoval použití buldozerů, které vytvořily nové úseky silnic okolo překážek. Části letounu byly zakryty dřevěnou konstrukcí a plachtami s nápisy „GELEYPANDHY/SOUTHAMPTON“, což mělo vyvolat dojem přepravy lodního trupu. Slovo GELEYPANDHY vzniklo jako anagram z „Handley Page“, písmomalíř se ale během práce dopustil chyby a zaměnil A za druhé písmeno Y.\n\nPrototypy HP.80 zaujaly dobrými výkony, ale současně se u nich projevilo mnoho drobných nedostatků v konstrukci, které vedly dokonce ke katastrofě stroje WB771 v červenci 1954. Zavěšení ocasních ploch pouze ve třech bodech neodolalo provoznímu zatížení, ve skutečnosti podstatně vyššímu, než konstruktéři předpokládali na základě výpočtů. Směrovka s výškovkou se za letu odlomila a letoun havaroval, přičemž celá osádka zahynula. Navíc, oba prototypy byly „těžké na ocas“, což se narychlo vyřešilo přidáním zátěže do přídí letounů. Sériové Victory měly z téhož důvodu prodlouženou příď. Tak se navíc posunuly únikové dveře operátorů zbraňových systémů do bezpečnější pozice, dál od vstupních kanálů motorů a křídla letounu. Ocasní část pak byla uchycena ve čtyřech bodech, což zajistilo dostatečnou pevnost spojení.\n\nSériové letouny Victor B.1 byly poháněny proudovými motory Armstrong Siddeley Sapphire ASSa.7 o statickém tahu 49 kN. Jejich hlavní zbraní byla jaderná puma „Yellow Sun“. 24 kusů bylo upraveno na standard B.1A montáží radiolokátoru „Red Steer“ varujícího před nepřátelskými letouny v zadní polosféře do ocasní části stroje, systému detektorů ozáření radary protivzdušné obrany a prostředků radioelektronického boje (ECM).\n\nVerze B.2 představovala celkově zlepšený Victor, poháněný dvouproudovými motory Rolls-Royce Conway RCo.11 s tahem 76,8 kN. Nové motory vyžadovaly podstatné zvětšení a překonstruování vstupních otvorů v náběžné hraně kořenů křídla, které musely zajistit vyšší průtok vzduchu. Křídlo dostalo větší rozpětí a současně bylo vybaveno dvěma integrovanými podvěsy, někdy také nazývanými „Küchemannovy mrkve“. Tato tělesa doplňovala průřez letounu podle pravidla ploch a při vysokých podzvukových rychlostech výrazně redukovala vlnový odpor stroje. V pravé polovině křídla byla nově instalována pomocná energetická jednotka (APU) Blackburn Artouste, která umožnila letounu operovat nezávisle na pozemním vybavení (spouštět motory a systémy letounu). Díky ní bylo možné udržovat bombardéry ve stavu neustálé pohotovosti ke vzletu. Verze B.2 také dostala nad pilotní kabinu nástavec pro doplňování paliva za letu. Pod křídlem přibyly velké odhazovací přídavné nádrže a v kořeni svislé ocasní plochy se objevil kryt výkonnějších systémů pro radioelektronický boj (ECM), které navenek prozrazovaly i vstupy chladicího vzduchu, přezdívané „sloní uši“.\n\nS tím, jak se taktika bombardérů změnila od útoku ve velkých výškách k pokusu o „podlétnutí“ obrany protivníka těsně u země, obdržely Victory dvoutónovou kamufláž, radar umožňující kopírování terénu a do kabiny displeje s rolujícími mapami. 21 strojů verze B.2 bylo upraveno na B.2(RS) montáží vylepšených motorů Conway Rco. 17 s tahem 91 kN a závěsníku pro jadernou střelu Avro Blue Steel. Uvažovalo se původně o amerických střelách AGM-48 Skybolt s plochou dráhou letu (každý stroj měl nést čtyři), ale jejich vývoj byl zrušen v roce 1963.\n\nDevět letounů Victor B.2 bylo přestavěno k plnění úkolů strategického průzkumu. V této úloze nahradily typy Vickers Valiant, vyřazované z provozu kvůli únavovým lomům na křídle. Úprava spočívala v montáži kamer pro vzdušné snímkování, instalaci mapovacího radaru do pumovnice a na křídle se objevily vstupní otvory zachycovačů částic, uvolněných během jaderných testů.\n\nVyřazení flotily strojů Vickers Valiant způsobilo RAF kritický nedostatek letounů pro tankování paliva ve vzduchu. Řešení se našlo v podobě rekonstrukce Victorů verzí B.1/1A na tankovací letouny pro doplňování paliva ve vzduchu. Na šestici strojů B.1A byla instalována vždy dvojice plnících zařízení britského systému s měkkou stabilizovanou hadicí (po jednom pod každou polovinou křídla). Tyto Victory přišly do služby jako verze B.1A(K2P). Dalších čtrnáct strojů B.1A a jedenáct B.1 bylo přestavěno mnohem radikálněji. Mimo dvojice tankovacích hadic pod křídlem se objevily ještě dodatečné nádrže paliva v pumovnici spolu s třetím plnícím bodem, takže stroje, označované K.1A nebo K.1, mohly doplňovat palivo třem letounům současně.\n\nZbývající Victory B.2 byly shledány jako méně vhodné k bombardovacím útokům v malých výškách ve srovnání se staršími Avro Vulcan. Panovaly určité obavy z odolnosti konstrukce Victoru za podmínek namáhání poryvy během rychlého letu těsně u země. (Tady se obrovskou výhodou bombardérů Vulcan stalo jejich extrémně pevné a odolné delta-křídlo.) Protože ve stejném období se primárními nosiči britské odstrašující jaderné síly staly balistické rakety UGM-27 Polaris odpalované z ponorek Royal Navy, stroje Victor B.2 byly náhle přebytečné. Z uvedených důvodů proběhla modifikace 24 kusů na tankovací verzi K.2, opět s nádržemi v pumovnici a systémem tří plnících hadic. Podobně jako u K.1 / K.1A bylo i křídlo K.2 mírně upraveno pro snížení odporu. Tyto poslední verze tankovacích Victorů mohly nést až 41 tun paliva. Ve službě zůstaly do října 1993.\n\nVictor byl zařazen do služby jako poslední z bombardérů třídy „V“ a také jako poslední ze služby vyřazen, devět let po posledním Avro Vulcan (Ačkoli Vulcany sloužily déle v roli bombardérů.) Bojově létaly Victory během války o Falklandy (1982) a Války v Perském zálivu (1991) jako stroje pro doplňování paliva za letu. Jediné ofenzivní bombardovací mise typu HP Victor uskutečnily dva stroje verze B.1A během konfliktu na Borneu, který probíhal v letech 1962-66.\n\nHP Victor zůstává jedním z nejtěžších letounů, které kdy překročily rychlost zvuku (Ačkoli vždy to bylo při klesání.)\n1. června 1956 sériový Victor XA917, řízený zkušebním pilotem Johnny Allamem, neočekávaně překonal zvukovou bariéru poté, co za režimu vysokého výkonu motorů Allam zlehka potlačil stroj do klesání. Palubní přístroje ukázaly dosažení Machova čísla 1.1, současně i pozorovatelé v prostoru Watford – Banbury zaslechli sonický třesk. Tehdy byl Victor největší letoun, který dosáhl nadzvukové rychlosti.\n\nMnohem drsnějším způsobem prokázal své nadzvukové schopnosti Victor, používaný k testům střely Avro Blue Steel na základně Woomera v Austrálii v období 1957–1965. Během rutinního letu došlo k poruše pravého rychloměru, který ale krátce ukazoval hodnotu Mach 1.03. Victor nebyl oficiálně navržen a schválen k nadzvukovým letům, proto systém automatické stabilizace poté, co obdržel uvedenou hodnotu z porouchaného rychloměru, převedl stroj do stoupání, aby tak letoun zpomalil. Současně i piloti se po kontrole dalších dvou rychloměrů v kokpitu rozhodli raději snížit rychlost přitažením řízení. Dva souhlasné zásahy vyústily do nebezpečného přetažení letounu, které vedlo až ke ztrátě vztlaku. Přetížení skokem kleslo z +5G na –3G, daleko za konstrukčními limity draku. Bombardér přešel do nekontrolovatelné ploché vývrtky za nadzvukové rychlosti a během dvaceti sekund klesl z výšky 46 000 stop (asi 13 800 m) do pouhých 16 000 stop (4 800 m). Naštěstí měl jeden z letců zkušenosti jako testovací pilot a napadlo jej vypustit brzdící padák, normálně používaný ke zpomalení po přistání. Padák se otevřel, ale během několika sekund došlo k jeho odtržení od letounu. I tak ale zapůsobil dostatečně velkou odporovou silou, aby spolu s energickým potlačením řízení oběma piloty umožnil převedení Victoru do vodorovného přímého letu a posléze i bezpečné přistání. Je třeba si uvědomit, že celý pád stroje o hmotnosti 80 tun se odehrál za méně než minutu a na palubě po celou dobu byla plně natankovaná střela Blue Steel.\n\n\n\n\n\n\n\n\n\n\n\n\n\n\n\ndle verze :\n\n\nK roku 2007 se dochovalo pět kompletních Victorů, k tomu několik málo předních částí trupu s kabinou. Všechny jsou na území Velké Británie. Podle data výroby uvádíme :\n\nLetouny dostaly jména a malby na přídě nose art během Války v Zálivu, 1991. Z nich XL231\"\"Lindy\"\" a XM715 „\"Tina\"“ jsou udržovány v částečně použitelném stavu. Během významných výročí mohou být spouštěny jejich motory a osádky provádí rychlé pojíždění, zakončované brzděním pomocí vypuštěného padáku.\n\nLetoun HP Victor si zahrál roku 1962 významnou roli v britském filmu „The Iron Maiden“. Několik záběrů předvádí pojíždění, vzlet, průlet a přistání s vypuštěním padáku. Ačkoli se jedná ve skutečnosti o bombardér, ve filmu představoval nadzvukový transatlantický dopravní letoun budoucnosti. Michael Craig hraje konstruktéra letounu, jehož největší láskou je jeho parní lokomotiva (Originální Fowler R3 z roku 1920, v roce 2007 stále v provozu.), a Alan Hale vystupuje jako ředitel aerolinek – potenciálního kupce letounu.\n\n"}
{"id": "265601", "url": "https://cs.wikipedia.org/wiki?curid=265601", "title": "O slunovratu", "text": "O slunovratu\n\nO slunovratu je hudebně-taneční pořad Hradišťanu z roku 1998. Jiří Pavlica zhudebnil básně Jana Skácela doplněné lidovými texty i verši z Bible. Na CD vyšel v roce 1999, v roce 2002 na 2CD jako \"Zlatý Slunovrat\" a v roce 2004 na DVD i s taneční složkou pořadu choreografky Ladislavy Košíkové. Písně vyšly také ve zpěvníku \"O slunovratu\". Album bylo oceněno Žlutou ponorkou.\n\nV roce 2000 natočil Petr Hajn 50minutový film \"Slunovrat\" jako obrazový doprovod k písním z alba.\n\nJedná se komerčně o nejúspěšnější titul Indies Records, dosud se prodalo 35 000 kusů. V anketě a nejlepší album prvních třiceti let vydavatelství Indies se umístilo na třetím místě.\n\n\n\nV roce 2001 získalo album zlatou desku za 15000 prodaných nosičů. Při této příležitosti a při příležitosti výročí 80 let od narození Jana Skácela vyšlo 1. března 2002 2CD \"Zlatý Slunovrat\". První disk obsahuje nahrávku alba \"O slunovratu\", druhý pak nahrávku z večera s Janem Skácelem („Jan Skácel hostem Hradišťanu“) v Uherském Hradišti 20. listopadu 1987.\n\nV roce 2004 vyšel pořad \"O slunovratu\" i na DVD. Vystupuje zde i taneční část Hradišťanu. Písní je na disku více, než na albu z roku 1999, ale některé zde chybí.\n\nZajímavost:\nVideoklip jedné z písní se natáčel u Kostela svatého Michaela archanděla (Vítochov).\n\n\n\nV roce 2008 vydává label Indies Scope CD i DVD v jednom digipacku.\n"}
{"id": "265603", "url": "https://cs.wikipedia.org/wiki?curid=265603", "title": "Indra", "text": "Indra\n\nIndra (v Devanágarí इन्द्र nebo इंद्र), je védský bůh hromovládce a král bohů. V Rgvédu je nejčastěji vzývaným bohem a je oslavován jako přemožitel démonického hada Vrtry. V hinduismu jeho význam upadl, ale zároveň se stal součástí buddhistické a džainistické mytologie. Jeho nejbližším protějškem je íránský Verethragna a arménský Vahagn, ale také další indoevropští hromovládci jako slovanský Perun, galský Taranis nebo severský Thór.\n\nJeho otcem je Tvaštar a jeho manželkou Šačí, zvaná též Indrání.\n\nV Rgvédu se objevuje jeho jméno v řadě dvandvových kompozit, například s Maruty, Púšanem či Višnuem. Je také vůdcem Vasuů „Dobrotivých“, skupiny božstev zahrnujících například Agniho, Vájua, Súrju a Sómu. Sám je také nazýván \"dátá vásu\" „dárce dobrého“.\n\nEtymologie jeho jména je nejistá, Jaan Puhvel uvažuje o významu „silný“ s ohledem na slovanské \"jędrъ\" „silný“.\n\nIndra je znám také jako \"Vrtrahán\" „zabiják Vrtry“ . Titulování po poraženém protivníku je u indoevropských bohů a hrdinů časté, například Hermés je označován jako Argeifontés „zabiják Arga“ a Thór jako „samotářský zabiják hada“. Tento titul odpovídá íránskému Verethragna a arménskému Vahagn Višapakagh „Vahagn zhouba draka“.\n\nIndra je ztělesněním božské síly a odvahy. Hned po svém narození byl válečníkem, země a nebe se otřásaly a bohové byli vyděšeni. Často je označován jako \"dhrsán mánah\" „smělého ducha“ a také se vyznačuje velkou sexuální výkonností a plodností a je tak nazýván \"Saharamuška\" „ten, jenž má tisíc varlat“.\n\nJeho typickou zbraní je hromoklín vadžra vykovaný božským kovářem Tvaštarem. Po něm je Indra titulován jako \"vadžrahasta\" či \"vadžrabáhu\" „vadžrou ozbrojený“.\n\nIndra byl oslavován pod jménem Vrtrahán „zabiják Vrtry“ jako drakobijce. Vrtra je démonický had či drak, který podle rgvédského hymnu 1.32 zadržoval světové vody. Indra se na něj vypravil ozbrojen vadžrou a posilněn sómou a jeho porážce zabil i jeho matku Dánu a rozťal horu či jeskyni ukrývající vody. Podobný souboj se opakuje v pozdějším rgvédském hymnu 10.8, kde je Vrtra pod jménem \"Triširas\" „Trojhlavý“ poražen Trita Áptjem, pomocníkem Indry, který se též účastní boje. Triširas je však označen za syna Tvaštara a Indra se tak stal vinným bratrovraždou.\n\nV pozdně védském a povédském období počal Indrův význam upadat, a to především v souvislosti se zpochybněním jeho morálních kvalit. Již v rgvédském hymnu 4.18 se naráží na jeho pokus zabít své děti a otce, výše uvedený příběh z hymnu 10.8 jej činí bratrovrahem. Kromě toho také zabil démona Namučiho, se kterým uzavřel smlouvu o neútočení, ale našel skulinu v její formulaci, a počal tak být znám jako \"mitradruh\" „narušitel smluv, zrádce přátel“. Tento obraz Indry, neodpovídajícího ideálům kšatrijské morálky, byl plně rozvinut v bráhmanech. V eposu Rámájana svede krásnou Ahalju tak, že na sebe vezme podobu jejího manžela, mudrce Gautama Maháriši. Mudrc jej poté potrestal upadnutím varlat. K Indrovým prohřeškům zabití příbuzného a porušení smlouvy se tak přidalo ještě smilstvo a v puránách se tak hovoří o trojnásobném hříšníku Indrovi.\n"}
{"id": "265606", "url": "https://cs.wikipedia.org/wiki?curid=265606", "title": "Zelené pleso Kežmarské", "text": "Zelené pleso Kežmarské\n\nZelené pleso Kežmarské je jezero za čelní morénou v Dolině Zeleného plesa ve Vysokých Tatrách na Slovensku. Má rozlohu 1,7855 ha a je 188 m dlouhé a 136 m široké. Dosahuje maximální hloubky 4,5 m. Jeho objem činí 17 855 m³. Leží v nadmořské výšce 1545 m.\n\nNa severu a východě roste na pobřeží kosodřevina, zatímco jih a západ je travnatý a kamenitý. Na jihu se prudce zvedají stěny Ušaté veže, Malého Kežmarského štítu a Kežmarské kopy. Na západě se zvedají prahy Veľké Zmrzlé a Malé Zmrzlé doliny, oddělené hřebenem Jastrabí veže od Červené doliny. Na severu od jezera pozvolna stoupá svah hřebene Kozího štítu a Žeruchové kopy. Na východ klesá Dolina Zeleného plesa. Na moréně plesa stojí Chata pri Zelenom plese.\n\nPleso má dva přítoky. Jsou to\nNa východ z plesa odtéká Zelený potok, který vytváří Bielou vodu, jež ústí do Popradu. Rozměry jezera v průběhu času zachycuje tabulka:\n\nPřirozené zanikání tohoto plesa bylo zastaveno ve 2. polovině 19. století, kdy byl odtok omezen vybudováním hráze.\n\nPleso je přístupné pro veřejnost po celý rok:\nV období od 16. června do 31. října je navíc možný pěší přístup po tatranské magisrále:\n\nV roce 1565 navštívili pleso měšťané z Kežmarku. Z konce 17. století se dochovala pověst o mládenci, který hledal drahokam a utopil se v plese. Jeho otec poté prokopal čelní morénu, aby snížil hladinu a našel tělo syna. Od tohoto drahokamu pochází podle pověsti zelená barva plesa.\n\n\n"}
