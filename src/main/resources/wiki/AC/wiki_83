{"id": "338711", "url": "https://cs.wikipedia.org/wiki?curid=338711", "title": "IrfanView", "text": "IrfanView\n\nIrfanView je freewarový prohlížeč obrázků pro Microsoft Windows určený pro prohlížení, editaci a konverzi obrázků a přehrávání audio/video formátů. Nemá tak rozsáhlé možnosti tvorby obrazu jako Adobe Photoshop, Pixel, Paint.NET nebo GIMP. Je tvořen především s ohledem na rychlost, snadné použití a podporu mnoha grafických formátů. Program je pojmenovaný podle svého tvůrce, Irfana Skiljana.\n\nIrfanView funguje pod různými verzemi Microsoft Windows od Windows 95 (verze 1.70 byla vydána již 1. 6. 1996) po Windows Vista (verze 3.98 je na oficiálním listu Microsoftu se softwarem pro Windows Vista). Podporuje velké množství formátu, například obrazové formáty jako BMP, GIF, JPEG, PNG TIFF, neobrazové multimediální soubory jako je Flash, Ogg Vorbis, MPEG, MP3, MIDI a textové soubory.\n\nOd verze 3,92 instalátor může zvolit i instalaci eBay panelu nástrojů, jako podpora pro vývojáře. Ve verzi 3,92 bylo přidání panelu nástrojů automaticky zapnuto při instalaci ve výchozím nastavení a program byl některými kritizován jako obsahující spyware. Možnost ve verzi 3,97 již nebyla vybrána automaticky a od verze 3,98 byla nahrazena možností nainstalovat Google Desktop Search. V nynější verzi program nenabízí instalaci produktů třetích stran.\n\nLogo a maskot IrfanViewu je červená přejetá kočka zvětšená lupou.\n\nVlastní program je kompaktní: nejnovější verze má něco málo přes 1500 kB, nicméně pluginy mohou zabrat i několik megabajtů a jsou určené pro přidání podpory řady dalších formátů a funkcí. Kromě rozsáhlých možností prohlížení souborů a možností konverze, IrfanView umí také vytvářet šetřiče obrazovky a zobrazování snímků z kolekce obrazů s možností doprovodných mp3 zvuků. Tyto spořiče obrazovky a prezentace mohou být vytvořeny jako samostatné spustitelné soubory, které poběží na i počítačích, které nemají IrfanView nainstalován.\n\nIrfanview si můžete stáhnout přímo na U3 kompatibilní zařízení.\n\nIrfanView může být také použit pro vytvoření ikony konverzí grafických souborů do ICO formátu. Rovněž podporuje Adobe-kompatibilní 8bf zpracování obrazu filtry, včetně těch volně ke stažení, i když jeho schopnost uplatnit je pouze na části obrázku je omezená ve srovnání s plnohodnotnými editory.\n\nProgram podporuje TWAIN pro načítání obrázků ze skenerů, ale obsahuje také rozšířenou podporu pro přijetí snímků.\n\nObrázky lze upravit pomocí úpravy jasu, kontrastu, gama úrovně atd. a převádí je mezi různými formáty. Mnohé z těchto změn lze použít na více obrázků naráz pomocí dávkového zpracování.\n\nIrfanView může pro úpravu aktivního souboru spustit externí grafický program, například Adobe Photoshop, za předpokladu, že má uživatel nějaký nainstalován.\n\nProgram je ve výchozím nastavení v angličtině, nicméně je k dispozici ve více než dvaceti jazycích, včetně češtiny.\n\nTato funkce zobrazí náhled souborů usnadňující organizaci obrázků. Program může být nastaven na zobrazení miniatur v široké škále velikostí, od velmi malých (50 × 50 pixelů) po velmi velké (600 × 600 pixelů). Uživatel si může vybrat jednu nebo více miniatur a poté provést obvyklé operace na nich. Vybrané miniatury lze také zaslat přímo na dávkové zpracování modulem nebo otevře externí program. Program dokáže z vybraných náhledů vytvořit jednoduchou HTML webovou galerii.\n\nI když IrfanView zvládá zobrazení mnoha souborů obrazů typu RGB, CMYK, profily se nepoužívají, tudíž v důsledku se CMYK obrázky nebudou zobrazovat správně.\n\nIrfanview je sice freeware, ale je stále chráněn autorskými právy a neexistují žádné jiné legitimní verze než ta, co je nabízena na stránkách irfanview.com. Verze jako „IrfanView Platinum“ nebo „IrfanView Pro“ mohou být porušením autorských práv a pravděpodobně se pokoušejí získat poplatek od koncového uživatele, stejně jako potenciálně obsahují spyware nebo viry.\n\nMultiplatformní freeware alternativou je XnView.\n\n"}
{"id": "338720", "url": "https://cs.wikipedia.org/wiki?curid=338720", "title": "Alexandre-François Debain", "text": "Alexandre-François Debain\n\nAlexandre Francois Debain (6. července 1809 Paříž – 3. prosinec 1877 tamtéž) byl francouzský výrobce hudebních nástrojů.\n__OBSAH__\nZpočátku pracoval u A. Saxe, později u Merciera. V roce 1834 založil vlastní továrnu na klávesové nástroje. Pokračoval v experimentech předchůdců ve výrobě harmonia a v roce 1840 si je dal patentovat ve formě jak je známe dnes.\n\nSvé nástroje prezentoval na výstavách v Paříži (1849, 1855), v Londýně (1851, 1862) a v New Yorku (1853), kde získal četná ocenění.\nAlexander Francois Deben se narodil 6. července 1809 ve městě Paříž, kde získal vzdělání. V letech 1830-1834 pracoval v Anglii a projevoval různé hudební úpravy, které vynalezl nebo zlepšoval. Pak se vrátil do Paříže, kde se původně zabýval produkcí klavíru.\n\nNavíc vynalezl harmoniku - klávesový nástroj, v němž spojil harmonium s klavírem.\n\nAlexander Francois Deben zemřel 3. prosince 1877 ve svém rodném městě.\n"}
{"id": "338721", "url": "https://cs.wikipedia.org/wiki?curid=338721", "title": "Mezinárodní tenisová federace", "text": "Mezinárodní tenisová federace\n\nMezinárodní tenisová federace \"(anglicky ITF – International Tennis Federation, dříve ILTF – International Lawn Tennis Federation\") je mezinárodní tenisová organizace, která řídí dění ve světovém tenise. K roku 2008 bylo jejími členy 205 národních tenisových svazů, včetně Českého tenisového svazu.\n\nILTF byla založena v Paříži (Francie) 1. března 1913 zástupci 13 národních tenisových svazů. Ke změně názvu s vynecháním \"Lawn\" (\"travnatý\") došlo na valném shromáždění federace v Hamburgu (SRN) v roce 1977.\n\nSídlo ITF je v Londýně (Velká Británie). Do roku 1987 měla adresu: \"Church Road, Wimbledon, London, SW 19 5TF\". V roce 1988 se přestěhovala na \"Barons Court\", blízko Queens Clubu a o deset let později (1998) znovu tentokrát na \"The Bank of England Sports Ground, Roehampton v Londýně\".\n\n\"The International Tennis Federation\"\n\"Bank Lane\"\n\"Roehampton\"\n\"London\" \n\"SW15 5XZ\"\n\"United Kingdom\"\n\nNejvyššími orgány ITF jsou \"výroční shromáždění zástupců všech členských zemí\", kteří se scházejí obvykle po wimbledonském turnaji a \"řídící výbor\" (\"Committee of Management\"), který řídí celou agendu federace.\n\nITF pořádá 3 základní týmové soutěže založené na národním charakteru:\n\nDále organizuje čtyři Grand Slamy:\n\nOrganizuje mužský a ženský okruh ITF, tj. turnaje nejnižší kategorie (turnaje vyšších kategorií organizují ATP a WTA). Pořádá také turnajové okruhy pro věkové kategorie tenistů do osmnácti let.\n\nMistři světa ITF jsou každoročně vyhlašováni od roku 1978 Mezinárodní tenisovou federací na základě dosažených výsledků v uplyné sezóně.\n\nMistři světa mužů, žen, juniorů a juniorek ve dvouhře jsou vyhlašováni od roku 1978, kategorie juniorských čtyřher byly doplněny v roce 1982, vozíčkáři pak v roce 1991 a konečně mužská a ženská čtyřhra se vyhlašuje od roku 1996. Juniorské singlové a deblové kategorie byly v roce 2003 sjednoceny do jediné.\n\n\n\n"}
{"id": "338724", "url": "https://cs.wikipedia.org/wiki?curid=338724", "title": "Katri Lindeqvistová", "text": "Katri Lindeqvistová\n\nKatri Lindeqvistová (* 5. září 1980, Helsinky) je finská reprezentantka v orientačním běhu v současnosti žijící v Turku. Jejím největším úspěchem je zlatá medaile ze štafet na Mistrovství světa v roce 2008 v Olomouci. V současnosti běhá za finský klub Paimion Rasti.\n\n"}
{"id": "338725", "url": "https://cs.wikipedia.org/wiki?curid=338725", "title": "Jonáš Záborský", "text": "Jonáš Záborský\n\nJonáš Záborský (3. února 1812, Záborie, Uhersko – 23. ledna 1876, Župčany) byl slovenský duchovní, básník, spisovatel-prozaik, dramatik, novinář a historik.\n\nNarodil se v rodině drobného zemana. Základní školu navštěvoval v Záboří, Horném Jaseni a Záturčí v letech 1818–1821, v roce 1821 nastoupil na nižší gymnázium v Necpalech, v roce 1823 pokračoval na gymnáziu v Gemeru, v letech 1829-1832 navštěvoval evangelické lyceum v Kežmarku a nakonec své vzdělání ukončil v roce 1834 na evangelickém teologickém kolegiu v Prešově.\n\nPůsobil jako kaplan v Pozdišovcích, v letech 1839–1840 studoval na univerzitě v Halle, v roce 1840 byl krátkou dobu kaplanem u M. M. Hodži v Liptovském Mikuláši, nicméně ještě koncem roku přijal místo faráře v Rankovcích. Po požáru jeho fary i kostela přestoupil k římskokatolické církvi a v roce 1843 byl vysvěcen knězem.\n\nDostal se do sporu s Ľudovítem Štúrem a jeho kodifikací spisovné slovenštiny (která se měla formálními znaky co nejvíce lišit od češtiny); odmítl také jeho národní program jako nerealistický. V letech 1843–1850 působil jako německý kaplan v Košicích. V roce 1848 byl uvězněn za přechovávání \"Žiadosti slovenského národa\", v roce 1850 získal místo profesora řečtiny na Právnické fakultě v Košicích a v letech 1850–1853 též působil jako redaktor vládních \"Slovenských novin\" ve Vídni. Po konfliktech s bachovskou cenzurou se v roce 1853 stal farářem v Župčanech, okres Prešov. Nakonec přijal novou podobu slovenštiny a věnoval se hlavně literární činnosti. Poslední roky života prožil osamocen (jednou byl označen i za \"„národného hriešnika“\"), zatrpklý, plný rozporů v sobě samém i vůči okolnímu světu.\n\nJe autorem klasicistických básnických skladeb (\"Žehry\"), satirických próz (\"Panslavistický farár, Faustiáda, Chruňo a Mandragora, Pompézňa\"), didaktických humoresek (\"Dva dni v Chujave\"), historických povídek (\"Buld, Svätoplukova zrada\") a 34 dramat. Napsal rozsáhlou historickou práci \"Dejiny uhorského kráľovstva od počiatku do časov Žigmundových\" a mnoho dějepisných článků. Hlavním tématem jeho tvorby jsou historická fakta, detaily ze života a autobiografické prvky. Stal se nekompromisním kritikem a analytikem, satirikem, komentátorem a kritikem romantických iluzí o životě. Po represáliích vůči slovenským institucím poslal své rukopisy roku 1875 Matici české. Matice česká Záborského rukopisy darovala Matici slovenské. Dnes jsou rukopisy Jonáše Záborského uloženy ve Slovenské národní knihovně (SNK) v Martině, kromě originálu rukopisu \"Dejiny kráľovstva uhorského od počiatku do časov Žigmundových\", ten zůstal v archivu Knihovny Národního muzea v Praze.\n\n\n\n\n\n\n\n"}
{"id": "338726", "url": "https://cs.wikipedia.org/wiki?curid=338726", "title": "Pascal Lamy", "text": "Pascal Lamy\n\nPascal Lamy (* 8. dubna 1947, Levallois-Perret) francouzský politik a obchodník. Byl členem Evropské komise zodpovědným za problematiku obchodu a od září 2005 je výkonným ředitelem Světové obchodní organizace (WTO).\n\nVystudoval Institut d'études politiques de Paris a École nationale d'administration. Od roku 1969 je členem francouzské Socialistické strany. Působil počátkem 80. let jako ekonomický poradce francouzského ministra financí Jacquese Delorse a francouzského premiéra Pierra Mauroye.\n\nV roce 1984 se Delors stal předsedou Evropské komise a Lamy se stal šéfem jeho kabinetu (do roku 1994). Poté působil v managementu banky Crédit Lyonnais, kde se podílel na její restrukturalizaci. V roce 1999 si ho předseda Evropské komise Romano Prodi vybral jako komisaře pro obchod. V této funkci působil do roku 2004. V září roku 2005 se stal osmým výkonným ředitelem WTO v historii.\n\nWTO Director-General Pascal Lamy\n"}
{"id": "338728", "url": "https://cs.wikipedia.org/wiki?curid=338728", "title": "Malování (Windows)", "text": "Malování (Windows)\n\nMalování (též Paint, MS Paint, dříve Paintbrush) je velmi jednoduchý grafický editor pracující s rastrovou grafikou, dodávaný téměř se všemi verzemi operačního systému Microsoft Windows. Program umí pracovat (tedy je otevřít i uložit) s bitmapami (24bitové, 256barevné, 16barevné a monochromatické, všechny s koncovkou souboru .bmp), JPEG, GIF (bez animací nebo průhlednosti, přestože verze z Windows 98 a Windows 95 tyto technologie začaly později podporovat), PNG (bez průhlednosti) a TIFF (bez podpory vícero stránek). Ve verzích Windows 1.01 až Windows 3.11 byl program Malování pojmenován Paintbrush a dokázal pouze pracovat se soubory MSP a to pouze černobíle.\n\nPoslední verze 6.1 je z roku 2009. V průběhu dubna 2017 nahradil program Malování, ve Windows 10 náhrada Paint 3D, která je schopna kreslit tří-dimenzionálně.\n\nProgram lze také spustit přes \"Start\" → \"Spustit\" (Win + R) → \"mspaint\" nebo \"pbrush\".\n\n\nKliknutím levým tlačítkem myši na barvu na liště s barvami zvolíte hlavní barvu a levým tlačítkem vedlejší barvu. Lze také zvolit vlastní barvu. Stačí jen dvojkliknout na lištu s barvami.\n\n\n"}
{"id": "338733", "url": "https://cs.wikipedia.org/wiki?curid=338733", "title": "Minitab", "text": "Minitab\n\nMinitab je balík statistických metod určených pro analýzy dat. Byl vyvinut na Pensylvánské státní universitě (Pennsylvania State University) týmem vědců v roce 1972. Jmenovitě Barbarou F. Ryan, Thomasem A. Ryan, Jr. and Brian L. Joiner. Minitab začal jako zjednodušená verze OMNITABu, programu na statistické analýzy od NIST. \n\nProgram je určen pro uživatele jak z oblasti praxe, tak z vysokých škol. Software nabízí řešení pro uživatele všech úrovní znalostí statistiky. Původně byl určen pro podporu výuky statistiky.\n\nMinitab je distribuován společností Minitab Inc., soukromou společností se sídlem ve State Colledy v Pennsylvanii, s pobočkami v Coventry, Anglie - Minitab Ltd., v (Paříži) - Minitab SARL a v Sydney, Austrálie - Minitab Pty. \n\nDnes je Minitab častou používán ve spojení s implementací Six Sigma a jiných, na statistice založených, metod procesního zlepšování.\n\nMinitab 16, poslední verze softwaru, existuje v 7 jazykových verzích: anglické, francouzské, německé, japonské, korejské, čínské a španělské.\n\nMinitab Inc. vytváří dva další produkty, které doplňují Minitab 16. Quality Trainer; vzdělávací balík pro výuku statistických nástrojů a postupů v kontaxtu zlepšování kvality, který je navázaný na Minitab 16 tak, aby rozvíjel uživatelovu statistickou znalosti a dovednosti v užívání software Minitab; a Quality Companion 3, integrovaný nástroj pro řízení Six Sigma a Lean projektů, který umožňuje kombinovat projektovému managementu data Minitabu s řídícími nástoroji a dokumentací.\n\n\n\n"}
{"id": "338735", "url": "https://cs.wikipedia.org/wiki?curid=338735", "title": "Erg", "text": "Erg\n\nErg je jednotka energie v soustavě CGS, kde je její rozměr g·cm·s. Název je odvozen z řeckého \"ergon\", což znamená práce. Je to práce vykonaná silou jednoho dynu (tj. síla, která udělí tělesu o hmotnosti 1 g zrychlení 1 cm·s) po dráze jednoho centimetru. Lze také říci, že je to práce (přibližně) vykonaná při zvednutí tělesa o hmotnosti jednoho miligramu do výšky jednoho centimetru v gravitačním poli Země.\n\n"}
{"id": "338736", "url": "https://cs.wikipedia.org/wiki?curid=338736", "title": "Jelec tloušť", "text": "Jelec tloušť\n\nJelec tloušť (\"Squalius cephalus\"; L., 1758) je široce rozšířenou rybou, která se může dožívat až 22 let . Řadí se do  třídy Actinopterygii - paprskoploutví »  řád Cypriniformes - máloostní »  čeleď Cyprinidae - kaprovití »  rod Squalius – jelec.  \n\nSvou délkou může dosáhnout až 60 cm při váze 5 kg. Maximální hmotnost je 8 kg. Dospívají ve třech až čtyřech letech. Nejrychlejší růst je do pohlavní dospělosti, kdy tloušť začne vkládat energii do reprodukce. Růst je však ovlivněn mnoha faktory jako je teplota, potravní zdroje, překážky na toku atd. K tomu, aby dosáhl velikosti 50 cm, potřebuje více než 10 let. Barva ryb se pohybuje od zelenohnědé až do stříbrno-žluté. Hřbet je tmavý a spodní část světlá . Šupiny mohou mít tmavé ohraničení. Ploutve mají tvrdé paprsky. Ocasní ploutev je homocerkní, břišní a řitní ploutve jsou zaoblené a u dospělých jedinců je zabarvení do červeno-oranžova. Tvar těla je torpédovitý se širokou hlavou, na které jsou velká ústa, ve kterých je jedna až tři řady požerákových zubů. Tloušť má dvoukomorový plynový měchýř.\n\nTloušť má žluto-oranžově zabarvené ploutve, podle kterých ho lze rozpoznat. Je si podobný s jelcem jesenem, naproti jesenovi má však protáhlejší tělo a větší šupiny.\n\nS touto rybou se můžeme setkat téměř ve všech typech vod. Tyto ryby preferují proudící toky, ale můžeme se s nimi setkat i v jezerech. Vyskytuje se na místech, kde jsou dna členitá a nachází se zde štěrk. Často se objevují i v znečištěných vodách, které na ně mohou mít negativní vliv.\n\nDospělí jedinci dávají přednost samotářskému životu, zatímco juvenilní ryby mají tendenci tvořit hejna.\n\nDíky jeho velkým ústům je schopný se vypořádat i s větší potravou. Jeho struktura úst je typická pro spásače, ale zažívací ústrojí je typické pro všežravce. Tloušť se živí téměř vším. Potravní preference jsou závislé na věku. Larvy a juvenilní jedinci dávají přednost fyto a zooplanktonu, zatímco dospělci spíše živočišné složce. Je také známý tím, že do svého jídelníčku ochotně zahrnuje i různé druhy ovoce (např. třešně, višně, švestky, meruňky, rybíz), které taky rybáři používají na tlouště často jako návnadu.\n\nObdobí reprodukce začíná v dubnu. Teplota vody musí přesáhnout 15 °C. Ovšem může nastat výjimka a jedinci se mohou rozmnožovat při nižší teplotě. Teplota není jediným faktorem, který určuje dobu tření. Zapotřebí je také světlo a rychlost proudu. Samci mají v reprodukční době třecí vyrážku na hlavě a okrajích šupin, tento jev může být v menší míře viděn i u samic. Tento druh se vytírá častěji v období od dubna do června a jikry mají žlutou barvu. Tloušťové upřednostňují hromadný výtěr, kdy samice lepí své jikry mezi členité dno, kde je větší pravděpodobnost uchycení.\n\nTloušť se vyskytuje téměř přes celou Evropu od Itálie po Skandinávský poloostrov až po jižní Evropu a ze západu od Velké Británie po Černé moře. Nativní je po celé Asii a pouze do Itálie a Irska byl introdukovaný . V České republice se jelec tloušť vyskytuje prakticky ve všech pásmech tekoucích vod, od pásma cejnového až po spodní část pásma pstruhového .\n\nJelec tloušť není nijak významným akvaristickým druhem, ale v mnoha zemích je ceněným zdrojem potravy, a to i přes uváděnou špatnou kvalitu masa. Často se využívá také jako návnada při rybaření. Také je důležitým bioindikátorem znečištěných vod.\n\nZavedení exotických druhů může způsobit hybridizaci s nativními druhy. Může docházet k predaci a konkurenci na potravní zdroje nebo zavedení chorob. Tloušti nepředstavuji pro lidskou společnost žádné ohrožení, mohou však způsobit změny ekosystémů (struktura potravinové sítě). Hybridizace může být problém u příbuzných druhů ryb rodu Squalius .\n\nPro lov jelce tlouště je stanovena minimální délka 25 cm.\n\n"}
{"id": "338737", "url": "https://cs.wikipedia.org/wiki?curid=338737", "title": "Songs of Praise (album)", "text": "Songs of Praise (album)\n\nSongs of Praise je první (debutové) studiové album kapely The Adicts. Vyšlo roku 1981 u nahrávací společnosti Fall Out.\n\nAlbum Songs of Praise obsahuje 18 skladeb.\n\nV této sestavě hrají Adicts dodnes.\n\nSkladba Viva la Revolution byla použita roku 2003 ve hře Tony Hawk's Underground.\n"}
{"id": "338738", "url": "https://cs.wikipedia.org/wiki?curid=338738", "title": "Günter Verheugen", "text": "Günter Verheugen\n\nGünter Verheugen (* 28. dubna 1944, Bad Kreuznach, Německo) je německý a evropský politik, bývalý člen Evropské komise.\n\nVerheugen vystudoval historii, sociologii a politické studia univerzitě v Kolíně nad Rýnem a univerzitě v Bonnu.\n\nV letech 1978 až 1982 byl generální sekretářem německých liberálů (FDP). V roce 1982 stranu opustil poté, co FDP odešla ze spolkové vlády Helmuta Schmidta, a vstoupil do sociální demokracie SPD. V roce 1983 se stal členem Spolkového sněmu.\n\nOd srpna 1999 do listopadu 2004 byl v Evropské komisi vedené Romanem Prodim komisařem pro rozšíření EU.\n\nV roce 2004 se stal místopředsedou Evropské komise v čele s José Manuelem Barrosem a komisařem zodpovědným za oblast průmyslu.\n\n"}
{"id": "338750", "url": "https://cs.wikipedia.org/wiki?curid=338750", "title": "Evropský portál pro mládež", "text": "Evropský portál pro mládež\n\nEvropský portál pro mládež je internetový portál, který se věnuje hlavně potřebám mladých lidí. Evropský portál pro mládež spustila Evropská komise v roce 2004. Za obsah a pravidelnou aktualizaci v ČR odpovídá evropská informační síť pro mládež Eurodesk. Portál obsahuje odkazy na více než 10000 webových stránek ve všech oficiálních jazycích Evropské unie (tedy i v češtině).\n\nV pravé horní části obrazovky se nastavuje jazyková verze stránek a v levé části obrazovky se vybírá, pro kterou zemi se mají vyhledávat informace. Stane-li se, že některá část stránek ještě nebyla přeložena do češtiny, je možné přečíst si informaci v angličtině a nebo v jazyce země, pro kterou se informace vyhledává.\n\nEvropský portál pro mládež má osm hlavních sekcí: studium, práce, dobrovolná činnost a výměny, tvoje práva, informace o Evropě, portály pro mladé lidi, aktivní občanství a cestování po Evropě. Kromě toho nabízí možnost mladým lidem podělit se o své zážitky a nebo se vyjádřit k nejrůznějším tématům. V blízké budoucnosti se připravuje i služba, která bude upozorňovat emailem na změny, které se na portálu provedou.\n\n"}
{"id": "338755", "url": "https://cs.wikipedia.org/wiki?curid=338755", "title": "Neformální vzdělávání", "text": "Neformální vzdělávání\n\nNeformální vzdělávání je vzdělávání, které probíhá mimo formální (školský) vzdělávací systém. Cílem je rozvoj životních zkušeností, dovedností a postojů. Neformální vzdělávání poskytují instituce, které můžou mít různou podobu. Jedná se o soukromé firmy, nestátní neziskové organizace, nebo ho například nabízí i zaměstnavatel. Mezi tento typ vzdělávání patří volnočasové aktivity pro děti, mládež, ale i dospělé, kurzy cizích jazyků, kurzy nových technologií, nebo třeba program celoživotního vzdělávání na vysokých školách. Namísto dosažení určitého stupně vzdělání, jako je tomu u vzdělání formálního (základní, středoškolské, vysokoškolské atd.), je absolvování potvrzeno certifikáty rozdílného charakteru, jako je například jazykový certifikát. V širším pojetí neformálního vzdělávání je zahrnuto také zájmové vzdělávaní. Školská zařízení, která tento typ vzdělávání poskytuje (jedná se například o střediska volného času, školní družiny či kluby), funguje na základě školského zákona, svojí činností se však blíží vzdělání neformálnímu, a proto tyto zařízení řadíme do obou typů systémů – formální (z hlediska typu instituce) i neformální (vzhledem k metodám).\n\nNeformální vzdělávání je procesem s jasnými pravidly a organizací, složených z postupných, konkrétních kroků, které vedou ke splnění předem zadaných vzdělávacích cílů. Hlavním rysem neformálního vzdělávání je dobrovolnost, motivací k účasti je tedy zájem o danou aktivitu, nejedná se o povinnou školní docházku. Tato forma vzdělávání by navíc měla být přístupná bez rozdílů všem. Vyžaduje se aktivní účast vzdělávaných osob, na které je celá výuka zaměřena. Využívá se jak individuálního přístupu, tak práce ve skupině, a tedy vzájemného propojování obou forem učení. Na rozdíl od formálního učení je hlavní myšlenkou a cíle učit se to, co člověk skutečně v životě potřebuje, jedná se tedy o osvojování dovedností pro život, učení je tedy založené na zkušenosti a činnosti a reaguje na potřeby účastníků, tedy na to, co je osobně zajímá, nebo je jim blízké. Neformální vzdělávání klade důraz na celostní přístup, rozvíjí člověka po všech stránkách; celou osobnost, a to i jeho emoce a hodnoty. \n\n\n\n\n\nVzhledem k pokroku doby, a rozvojem nových technologií, je neformální vzdělávání žádoucí i pro dospělé. Člověk se tak vyvíjí ve svém oboru a nestagnuje, co se týče nových přístupů či metod, reaguje tak na potřeby zaměstnavatele i společnosti. Má možnost rozšiřovat svoje původní vzdělání a odvádět tak ještě lepší a kvalitnější práci. Další vzdělávání dospělých je však podmíněno dostatečnou nabídkou vzdělávacích kurzů zaměstnavatel, která souvisí se zodpovědností společnosti za vytváření rovných vzdělávacích příležitostí bez ohledu na věk, vzdělání, bydliště nebo socio-ekonomický status. Profese, které se dále vzdělávají nejméně patří mezi kvalifikačně méně náročné. Nejvyšší dosažená kvalifikace, popřípadě stupeň nejvyššího vzdělání má také na motivaci k dalšímu neformálnímu studiu největší vliv. Do skupiny lidí, které se nejméně vzdělávají dále patří lidé se základním vzděláním, lidé před důchodem, ženy na mateřské a rodičovské dovolené, osoby bez zaměstnání, nebo s nízkými příjmy.\n\n\n"}
{"id": "338761", "url": "https://cs.wikipedia.org/wiki?curid=338761", "title": "Anežka ze Châtillonu", "text": "Anežka ze Châtillonu\n\nAnežka ze Châtillonu nebo také Anežka z Antiochie či Agnes de Châtillon (1154 – c. 1184) byla manželkou Bély III. a uherskou a chorvatskou královnou.\n\nAnežka byla dcerou Renauda de Châtillon, který v letech 1153–1160 vládl jako kníže v Antiochii. Renaud poté, co se rozhodl zůstat ve Svaté zemi, vstoupil do služeb mladé antiochijské kněžny Konstancie, jejíž první manžel Raimond z Poitiers padl, nedlouho po Renaudově příchodu, v roce 1149. O čtyři roky později se Konstancie za nemajetného rytíře v tajnosti provdala.\n\nNení zcela jasné, proč tak učinila. V každém případě svůj krok nekonzultovala ani s předními šlechtici knížectví či antiochijským patriarchou, ani se svým regentem, jeruzalémským králem Balduinem III., který jí již nabízel množství jiných urozených ženichů.\n\nAnežka byla jediným dítětem Renauda a Konstancie, její otec se později oženil podruhé.\n\nV roce 1170 Anežka odešla do Konstantinopole, kde žila její nevlastní sestra Marie, coby manželka Manuela I. Na císařském dvoře získala jméno Anna. Z rozhodnutí císaře Manuela se vdala za pozdějšího uherského krále Bélu III.\n\nBéla měl na byzantském dvoře zvláštní pozici. Jelikož oficiálním nástupcem uherského trůnu byl nejprve Štěpán, měl Béla zpočátku roli zprostředkovatele kontaktu s Byzantskou říší. Proto odjel do Byzance, kde se oženil s Marií, dcerou císaře Manuela, a přijal jméno Alexios. Roku 1165 byl jmenován oficiálním nástupcem byzantského trůnu. Císaři se však narodil syn a Bélovi byl jeho titul odňat a manželství s Marií anulováno.\n\nNovou Bélovou manželkou se tak stala v roce 1170 stala Anežka. Po smrti Bélova bratra Štěpána se její manžel stal uherským a chorvatským králem. Společně se tedy vydali žít do Uherska. Anežka Bélovi porodila šest dětí, z nichž se čtyři dožily dospělosti.\n\nUherská královna Anežka zemřela kolem roku 1184 a byla pohřbena v Székesfehérváru. Její ostatky byly identifikovány archeology v 19. století při průzkumu místní katedrály. Dnes se její ostatky nacházejí společně s manželovými v Matyášově kostele v Budapešti.\n\n\n"}
{"id": "338771", "url": "https://cs.wikipedia.org/wiki?curid=338771", "title": "Tři kamarádi a Jerry", "text": "Tři kamarádi a Jerry\n\nTři kamarádi a Jerry (v anglickém originále Three Friends and Jerry) je animovaný televizní seriál premiérově vysílaný v letech 1998 až 1999. Tento seriál byl natáčen v britsko – švédské koprodukci. Tvůrcem seriálu je Magnus Carlsson a producenty byly společnosti Happy Life Productions a TV Loonland.\n\nJerry je novým dítětem ve městě Carlsonville, ale stále se mu nedaří zapadnout mezi ostatní a zvláště ne mezi partu Tří kamarádů – Frank, Eric a Thomas. Společně zažívají řadu dobrodružství a vztahy mezi všemi se mění jako ve skutečných partách.\n\n\n\n\n\nSeriál má celkem 39 dílů, které jsou rozděleny do 3 sérií. Vždy je vysílán jeden díl, který má 2 – 3 různé příběhy.\n\nTento seriál byl mnohými kritizován za sexuální motivy v některých dílech, v jednom dílu se tři kamarádi s Jerrym pokusili vyrábět a udávat do oběhu padělky bankovek a také se zde objevují nahé děti. Tyto kritické hlasy však brzy utichly.\n\n"}
{"id": "338772", "url": "https://cs.wikipedia.org/wiki?curid=338772", "title": "Žert (román)", "text": "Žert (román)\n\nŽert je první román Milana Kundery napsaný roku 1965 a poprvé vydaný roku 1967 nakladatelstvím Československý spisovatel.\n\nHlavní postavou je Ludvík Jahn, v raných padesátých letech jako student horlivý komunista, který byl kvůli žertovné pohlednici (s obsahem „Ať žije Trockij“), poslané spolužačce Markétě na socialistické školení, vyhozen z vysoké školy i ze strany. Ludvík se chce po deseti letech pomstít bývalému spolužákovi Zemánkovi, jelikož právě díky Zemánkovi Ludvíka vyhodili ze školy i ze strany. Ludvík se Zemánkovi mstí tak, že svede jeho ženu Helenu. Zjistí však, že Zemánkovi spolu již stejně nežijí a Zemánek má nyní mladou a krásnou přítelkyni, takže Ludvíkova msta byla ubohá. Ludvík pak ve zlosti Heleně přizná pravdu, nemiluje ji, pouze ji využil. Helena se kvůli tomu chce zabít, jenže místo omamných pilulek omylem spolyká celou tubu projímacích prášků.\n\nVětšina textu knihy je retrospektivní vyprávění. Příběh začíná tím, že se Ludvík vrací do rodného moravského města provést svoji pomstu, jejíž důvod a Ludvíkův předchozí život je čtenáři osvětlován v následujících kapitolách. Román sice komentuje politickou atmosféru doby padesátých a šedesátých let, ale autorova pozornost je obrácena spíše na Ludvíkovy vztahy a lásky. Obsahuje také části věnované moravské lidové písni.\nRežisér Jaromil Jireš natočil v roce 1968 stejnojmenný film, který je dodnes oceňován filmovou kritikou i diváctvem, a který se (na rozdíl od západní filmové adaptace jeho \"Nesnesitelné lehkosti bytí\") líbil i Kunderovi.\n\n\n"}
{"id": "338777", "url": "https://cs.wikipedia.org/wiki?curid=338777", "title": "Muzeum Novojičínska", "text": "Muzeum Novojičínska\n\nMuzeum Novojičínska je příspěvková organizace, která působí v rámci okresu Nový Jičín a spravuje několik muzeí a historických památek. Dále pak pořádá výstavy a různé kulturní akce. Sídlo má v Novém Jičíně.\n\nPředchůdcem Městského muzea bylo tzv. Kattauerovo muzeum v Novém Jičíně vytvářené od roku 1849 a založené v roce 1861. Kattauerovo muzeum zaniklo v roce 1875, ale některé sbírky přešly do Městského muzea. Městské muzeum v Novém Jičíně vzniklo usnesením městské rady 21. září 1887. V roce 1905 se stalo Muzeem Kravařska. Po roce 1945 vzniklo Muzeum Novojičínska a v roce 1963 Vlastivědný ústav, sdružující muzea okresu Nový Jičín. Vlastivědný ústav byl přejmenován na Okresní vlastivědné muzeum v roce 1979. Od roku 2003 existuje Muzeum Novojičínska jako krajská instituce Moravskoslezského kraje.\n\n"}
{"id": "338780", "url": "https://cs.wikipedia.org/wiki?curid=338780", "title": "Kamaše", "text": "Kamaše\n\nKamaše (z něm. \"\") jsou obecně část oděvu, který kryje a chrání nohu nebo její část.\nNázev pochází z arabštiny a odkazuje na kožené výrobky ze severoafrického města Ghadames; od 17. století pak výraz přes francouzštinu a italštinu pronikl do vojenské terminologie dalších evropských zemí.\n\nOznačení se může vztahovat na\n\n\nKamaše nosili muži už na přelomu 15. a 16. století. Především muži z nižších společenských vrstev, kteří si nemohli dovolit vysoké kožené holínky a také příslušníci pěchoty, neboť vysoké jezdecké boty nejsou vhodné na dlouhé pochody. Kožené kamaše byly velmi tenké a podobaly se dnešním legínám, avšak vyráběly se také levnější plátěné verze. Muži je na prahu novověku využívali jako ochranu proti chladu a pro zpevnění dolní části nohou. V pozměněné podobě se kamaše ujaly v 18. století, kdy tvořily nedílnou součást výstroje vojáků. Aby vojáky udržely v teple, byly objemnější a hrubší. Na přelomu 19. a 20. století se kamaše zkrátily a staly se z nich spinky. Další rozmach kamaší nastal v 80. letech 20. století, kamaše se však oproti minulosti velmi zkrátily a vypadaly spíše jako svrchní podkolenky. Také se přesunuly z pánských šatníků do těch dámských.\n"}
{"id": "338781", "url": "https://cs.wikipedia.org/wiki?curid=338781", "title": "Přátelé Země", "text": "Přátelé Země\n\nPřátelé Země (Friends of the Earth, FoE) jsou mezinárodní síť ekologických organizací z 69 zemí pěti kontinentů, které sdružují více než 2 miliony členů. Českým členem sítě je Hnutí DUHA.\n\nSpolupráci členských organizací pomáhá menší sekretariát, který sídlí v Amsterdamu. Na jeho práci dohlíží výkonný výbor, který je volen zástupci národních členských organizací.\nHlavní témata celosvětových aktivit FoE jsou:\n\n"}
{"id": "338788", "url": "https://cs.wikipedia.org/wiki?curid=338788", "title": "Memoriál generála Custera", "text": "Memoriál generála Custera\n\nMemoriál generála G. A. Custera je přehlídka fanoušků koní a vojenské historie připomínající americkou kavalerii 19. století, která se od roku 2001 každoročně koná v srpnu v Hněvšíně u Nového Knína. Pojmenována je podle plukovníka Custera, zabitého indiány v bitvě na Little Bighornu.\n\nSpolupořadatelem akce je herec Václav Vydra, který o Memoriálu též píše ve své knize \"Můj rok s koňmi\", doplněné fotografiemi Dalibora Gregora. \n\nPrvního ročníku v roce 2001 se podle Vydry zúčastnilo 30 jezdců a asi 100 diváků, 7. ročníku v roce 2007 pak 190 jezdců a asi 5 000 diváků , v roce 2008 bylo jezdců 186. \n\n\n"}
{"id": "338789", "url": "https://cs.wikipedia.org/wiki?curid=338789", "title": "Hip Hop Kemp", "text": "Hip Hop Kemp\n\nHip Hop Kemp je mezinárodní hip hopový festival, který se koná každý rok koncem srpna v Hradci Králové, v areálu Festivalparku. Do těchto prostor se přestěhoval z původního místa konání v Pardubicích v areálu koupaliště Cihelna. Jde o jeden z největších hip hopových festivalů v Evropě. Návštěvnost festivalu se pohybuje kolem 20 000 návštěvníků. První ročník se konal v roce 2002.\n"}
{"id": "338790", "url": "https://cs.wikipedia.org/wiki?curid=338790", "title": "Tonak", "text": "Tonak\n\ndalší závod tonaku se nacházel v Nasavrkách.budova se zde nacházela na náměstí \n\nTONAK byl v roce 2000 převzat svým konkurentem, rovněž tradičním českým výrobcem pokrývek hlavy, společností Fezko.\n\nPočátkem roku 2003 TONAK zaměstnával 740 zaměstnanců.\n\n\n"}
{"id": "338804", "url": "https://cs.wikipedia.org/wiki?curid=338804", "title": "Konzervatoř Brno", "text": "Konzervatoř Brno\n\nKonzervatoř Brno je hudební škola na třídě Kapitána Jaroše v Brně-Černých Polích. Byla založena v roce 1919 hudebním skladatelem Leošem Janáčkem.\n\nBrněnská konzervatoř vznikla z iniciativy Leoše Janáčka, a především ze studentů a pedagogů Janáčkovy varhanické školy, kterou Janáček v Brně založil již v roce 1881. V roce 1919 vznikla soukromá a o rok později Státní hudební a dramatická konzervatoř. Stalo se tak spojením varhanické školy, hudební školy Vesny a hudební školy Besedy brněnské. Sjednocení proběhlo na základě promyšleného návrhu jejího zakladatele, prvního ředitele a hudebního skladatele Leoše Janáčka.\n\nV čele instituce později stáli další brněnští skladatelé či umělci (Jan Kunc, Zdeněk Blažek, Karel Horký, Evžen Zámečník ad.). V současné době školu vede MgA. Pavel Maňásek.\n\nJanáček vždy usiloval o vysokou úroveň poskytovaného vzdělání, jeho snem bylo vytvoření vysoké hudební školy v Brně. Ta vznikla až v roce 1947 a nese název Janáčkova akademie múzických umění v Brně.\n\nLeoš Janáček se k založení konzervatoře vyjádřil takto: \n\nNa brněnské konzervatoři působili významné osobnosti jako např. Jan Kunc, Vilém Petrželka, Josef Blatný, Vilém Kurz mladší, Ludvík Kundera, František Schäfer, Rudolf Reissig, Ladislav Malý, František Kudláček, profesora Gracian Černušák, Eduard Tregler, Josef Černocký, Karel Hradil, Vladimír Hawlík, František Michálek, Vilém Steinman, Bohumír Štědroň ad.\n\nMezi absolventy konzervatoře se řadí například Pavel Haas, Rudolf Firkušný, Ladislav Pešek, Karel Höger, Libuše Domanínská, František Jílek, Zbyněk Mrkos, Richard Novák, skladatel Jan Novák, Jiří Skovajsa, Igor Ardašev, Tereza Marečková, Magdaléna Kožená, Zdeněk Pololáník, Petr Kolař, David Postránecký a další.\n\n\"Výroční zpráva za školní rok 1929–1930\". Brno: Státní hudební a dramatická konservatoř v Brně, 1930. \n\n\"Výroční zpráva za školní rok 1930–1931\". Brno: Státní hudební a dramatická konservatoř v Brně, 1931.\n\n\"Výroční zpráva za školní roky 1931–1932 a 1932–1933.\" Brno: Státní hudební a dramatická konservatoř v Brně, 1933.\n\n\"Výroční zpráva za školní rok 1937–1938\". Brno: Státní hudební a dramatická konservatoř v Brně, 1938.\n\n\"Konzervatoř Brno. Sborník k padesátému výročí trvání první moravské odborné umělecké školy\". Brno: Blok, 1969.\n\n\"Konzervatoř Brno. Sborník ke 100. výročí založení školy Leošem Janáčkem\". Brno, 2019. s. 81–99. ISBN 978-80-7354-208-5.\n\n"}
{"id": "338806", "url": "https://cs.wikipedia.org/wiki?curid=338806", "title": "Chronicon Martimiani", "text": "Chronicon Martimiani\n\nChronicon Martimiani aneb \"Římská kronika\", \"Kronika císařů a papežů\" je světová kronika dominikána Martina z Opavy, který ve 13. století působil u papežské kurie v Římě. Ve své době byla velmi populární.\n\nPůvodní Martinova kronika byla několika doplňky rozšířena, do češtiny ji přeložil z německého překladu Beneš z Hořovic. Tento překlad byl vytištěn roku 1488 jako jedna z prvních českých tištěných knih.\n\n"}
{"id": "338809", "url": "https://cs.wikipedia.org/wiki?curid=338809", "title": "Mezinárodní soutěž Leoše Janáčka v Brně", "text": "Mezinárodní soutěž Leoše Janáčka v Brně\n\nMezinárodní soutěž Leoše Janáčka v Brně (ve zkratce MSLJ) je soutěží, která nese jméno světoznámého skladatele Leoše Janáčka a má souvislost s jeho tvorbou. Pořadatelem soutěže je od roku 1994 Hudební fakulta Janáčkovy akademie múzických umění v Brně.\n\nV pětiletých cyklech se pravidelně střídají obory smyčcové kvarteto, housle, klavír, varhany, violoncello, kontrabas, flétna, klarinet, lesní roh a tuba.\n\nVěkový limit je u sólových oborů 35 let (v den zahájení soutěže nesmí být kandidátovi 35 let), u smyčcového kvarteta nesmí součet věku jeho členů ke dni zahájení soutěže přesáhnout 140 let.\n\nObory následujícího ročníku:\n\n\n"}
{"id": "338810", "url": "https://cs.wikipedia.org/wiki?curid=338810", "title": "Immediate Music", "text": "Immediate Music\n\nImmediate Music je americká hudební společnost, jejíž činnost se zaměřuje na tvorbu podkresové hudby k filmovým upoutávkám a trailerům. Immediate Music založili v roce 1993 skladatelé a producenti Yoav Goren a Jeffrey Fayman a v současnosti je nejvyhledávanějším dodavatelem trailerové hudby ve Spojených státech. Společnost sídlí ve městě Santa Monica v Kalifornii a zaměstnává přes sedmdesát skladatelů. Na svém kontě má hudbu k tisícovkám upoutávek, včetně blockbusterů jako \"\", série \"X-Men\", \"\", \"Šifra mistra Leonarda\", \"Superman se vrací\" apod. \n\nSpolečnost vydala několik alb, na kterých publikovala určité univerzální melodie, ale ke konkrétním projektům většinou vytváří původní skladby.\n\nK zatím známé, konkurenci IM patří Audiomachine a Two Steps from Hell (\"Avatar\"; \"\"; \"\" a \"\"; \"Wall-E\", \"Star Trek\" nebo sága \"Twilight\" a pod.)\n\n\n"}
{"id": "338814", "url": "https://cs.wikipedia.org/wiki?curid=338814", "title": "Vietnamský dong", "text": "Vietnamský dong\n\nVietnamský dong (vietnamsky \"Đồng\") je měna používaná ve Vietnamu od 3. března 1978. Vydává ji Státní banka Vietnamu. Její symbol je ₫. Jedné koruně odpovídá přibližně 1000 ₫.\n\nDong znamená vietnamsky měď. Je to tím, že se ve Vietnamu v době Francouzské Indočíny používal francouzský indočínský piastr, který byl měděný.\n\nDnes platí mince v hodnotách 200₫, 500₫, 1000₫, 2000₫ a 5000₫. Jelikož se mince mezi obyvateli příliš neujaly, v roce 2011 přestaly být Státní bankou Vietnamu vydávány a dnes již prakticky nejsou v oběhu.\n\nV současné době platí bankovky v hodnotách 1 000₫, 2 000₫, 5 000₫, 10 000₫, 20 000₫, 50 000₫, 100 000₫, 200 000₫ a 500 000₫, dále platí také prakticky nepoužívané bankovky v hodnotách 100₫, 200₫ a 500₫. Na všech bankovkách je vyobrazen Ho Či Minh.\n"}
{"id": "338817", "url": "https://cs.wikipedia.org/wiki?curid=338817", "title": "Spalující touha", "text": "Spalující touha\n\nSpalující touha (v anglickém originále Eyes Wide Shut) je epický film s prvky psychologického thrilleru, dramatu, erotiky a mysteriozity v britsko–americké koprodukci. Film byl byl natočen v roce 1999 a vznikl na základě novely \"Traumnovelle\" z roku 1926 od Arthura Schnitzlera. Příběh je přenesen z Vídně počátku 20. století do New Yorku 90. let. Film sleduje sexuální dobrodružství dr. \"Billa Harforda\", který je šokován tím, když mu jeho manželka \"Alice\" odhalí, že o rok dříve uvažovala o milostné aféře. Dr. \"Bill Harford\" se vydává na noční dobrodružství, během které se dostane na sexuální orgie nejmenované tajné společnosti. V hlavních rolích se představil manželský pár Tom Cruise a Nicole Kidmanová.\n\nKubrick získal filmová práva na Dream Story v 60. letech, považoval je za perfektní text pro film na téma sexuálních vztahů. V 90. letech tuto myšlenku oživil. Najal si spisovatele Frederica Raphaela, aby mu pomohl s adaptací. Film byl natočen převážně ve Velké Británii, kromě některých exteriérových záběrů. Obsahuje detailní napodobení exteriérových scén ulice Greenwich Village, které byly vyrobeny v ateliérech Pinewood Studios. Produkce filmu v délce 400 dnů drží Guinnessův světový rekord pro nejdelší produkovaný film.\n\nRežisér zemřel šest dní poté, co předvedl svůj finální snímek Warner Bros Pictures, a byl to poslední film, který režíroval. Pro zajištění hodnocení R ve Spojených státech, Warner Bros. digitálně změnilo několik sexuálně explicitních scén během postprodukce. Tato verze byla promítána 16. července 1999 a měla pozitivní reakce filmových kritiků. Příjmy z pokladen kin za film na celém světě činily asi 162 milionů dolarů. Nesestříhaná verze byla od té doby vydána ve formátech DVD, HD DVD a Blu-ray Disc. V České republice byl film uveden v roce 2000, s titulky (kino, DVD, TV) a dabingem (VHS). \n\nDobře situovaný manželský pár dr. \"William „Bill\" Harford\" (Tom Cruise) a jeho žena \"Alice Harfordová\" (Nicole Kidmanová) se chystají na večírek u svého přítele \"Victora Zieglera\" (Sydney Pollack). Jejich dceru \"Helenu\" (Marie Richardson) hlídá \"Roz\" (Jackie Sawiris). \n\nNa večírku se přivítají s \"Victorem\" a jeho ženou \"Ilonou\" (Leslie Lowe). Během tance si \"dr. Harford\" všimne pianisty, je to jeho bývalý kolega ze studií medicíny \"Nick Nightingel\" (Todd Field), který fakultu nedokončil. Když dohraje hudba, \"Alice\" jde na toaletu a \"dr. Harford\" jde pozdravit \"Nicka\". Během přátelského rozhovoru jsou vyrušeni obsluhou a \"Nick\" musí odejít. Ještě stihne sdělit \"dr. Harfordov\"i, že bude nějaký čas v Sonata Café. \"Alice\" se nudí, popíjí šampaňské, když ji osloví \"Sky du Mont\" (Sandor Szavost), známý \"Zieglerových\". Tento muž s ní začne flirtovat a nepokrytě ji svádět. Během tance si \"Alice\" zahlédne svého manžela.\n\n\"Dr. Harforda\" osloví dvě mladé ženy, jedna se představí jako \"Nuala Windsor\" (Stewart Thorndike). Obě ženy s ním začnou flirtovat a on se do této hry připojí. \"Alice\" dále tancuje se \"Sky du Montem\". \"Dr. Harford\" odchází v doprovodu oněch dvou mladých žen. Když se ptá, kam jdou, jedna odpoví, že někde tam, kde končí duha. Doktora to zajímá a vyzvídá, kde to asi může být. Během rozverného hovoru jsou vyrušeni obsluhou, která jej žádá, aby s ním šel za \"Victorem Zieglerem\". \n\nV koupelně si \"Victor\" obléká kalhoty. Na pohovce leží nahá žena, která se jmenuje \"Amanda „Mandy\" Curran\" (Julienne Davis), je v bezvědomím. \"Victor\" říká \"Billovi\", že měli malou nehodu. Ten ji vyšetřuje a ptá se \"Victora\" jak k tomu došlo. Zda požila nějaké drogy, alkohol. \"Bill Amandu\" přivádí k sobě. Mezi tím na večírku dále tančí \"Alice\" s \"du Montem\". \"Bill\", \"Victor\" a \"Amanda\" jsou v koupelně. \"Bill\" ji promlouvá do duše. Doporučuje \"Victorovi\", aby ji zde nechal ještě hodinu. Tomu se to nelíbí, ale souhlasí, současně žádá \"Billa\", aby si vše nechal pro sebe. \"Alici\" se nelíbí sexuální nátlak \"du Monta\", loučí se s ním se slovy, že měla asi moc šampaňského, a že musí najít svého muže. \n\n\"Dr. Harford\" si další den v ordinaci přebírá poštu. \"Alice\" je doma s \"Helenou\". On vyšetřuje pacienty. Ona se chystá na běžný den. Balí dárky. Večer spolu hovoří o včerejším večírku, Téhož večera, při kouření marihuany se \"Alice\" zeptá \"Billa\", zda měl šanci si „zašoustat\" s těmi dvěma dívkami, které potkal včera na večírku. Ona si myslí, že s nimi něco měl, protože po jej nějaký čas na večírku neviděla. \"Bill\" ji uklidňuje, že s něčím pomáhal \"Victorovi\". Na oplátku se zeptá na muže se kterým tančila. \"Alice\" mu řekne kdo to byl, že s ní chtěl mít sex, v tom domě, někde nahoře. \"Bill\" úsměvně pronese, že tedy chtěl „šukat jeho ženu\", že je to pochopitelné, protože je krásná. To se dotkne \"Alice\", nechápe, že to, že je krásná, znamená, že s ní musí hned každý muž chtít šukat. Schyluje se k hádce. \"Bill\" ji uklidňuje, že je do ní zamilovaný, jsou manželé a že by ji nikdy nelhal. \"Alice\" je naštvaná, evidentně nepochopila, co jí \"Bill\" právě řekl, ale myslí si, že jediný důvod proč nešukal s těmi modelkami, je ohled na ni. \n\n\"Alice Harfordová\" svěří se svými erotickými touhami \"Billovi\", v nichž si představuje sex s důstojníkem námořnictva, kterého potkali během jejich dovolené na Cape Cod. Přiznává se, že by možná byla schopná kvůli němu i opustit rodinu. \"Bill\" je šokovaný. Ještě téže noci je zavolán ke své známé \"Marion Nathanson\" (Marie Richardson), které právě zemřel otec. Odchází jí kondolovat, následně odmítá její milostnou nabídku a vydává se do temných newyorských ulic. Snaží se s celou situací vyrovnat. \n\nPři noční procházce se seznámí s prostitutkou \"Domino\" (Vinessa Shaw) a skončí v jejím bytě. K ničemu však nedojde, neboť je vyrušen telefonátem manželky na jeho na mobilní telefon. Cestou zpět domů si ještě zajde do nočního baru Sonata Café na skleničku. V tomto baru je zaměstnán, jako pianista, jeho kamarád ze studií. V průběhu jejich rozhovoru \"Nick\" přijímá telefonické instrukce na utajenou párty „vyšší\" společnosti. Když se ho dr. \"Harford\" ptá o co jde, \"Nick\" mu říká, že o tom nesmí mluvit, ale že už ve svém životě viděl pár zajímavých věcí, ale nikdy, nikdy nic takového. Dr. \"Harford\" jej přemlouvá, aby mu řekl více, resp. aby jej dostal na onu párty. Snaží se získat heslo a místo konání. Po naléhání mu \"Nick\" sděluje heslo (\"fidelio\") a podmínku ke vstupu. Každý z příchozích totiž musí být v plášti a mít karnevalovou masku benátského typu. Dr. \"Harford\" si vše potřebné obstará v půjčovně rekvizit u naturalizovaného američana pana \"Miliche\" (Rade Šerbedžija). Tam dojde i malé epizodce, kdy je při sexuálních hrátkách přistižena jeho nezletilá dcera (Leelee Sobieski) s dvěma neznámými asiaty. \"Milich\" ztropí scénu, chce na ně zavolat policii. \n\nDr. \"Harford\" se nechává taxíkem zavézt k aristokratickému sídlu. Sdělí heslo a je vpuštěn přes bránu. Vrátní po něm chtějí druhé heslo, on v domnění, že je vstup na párty je zajištěn jen jedním heslem, zopakuje původní. Je vpuštěn do domu. Zde jej osloví neznámá žena a říká mu, že si asi neuvědomuje v jakém je nebezpečí, že nemůže všechny kolem oklamat, a bylo by lepší, aby ihned odešel. Dr. \"Harford\" vyzvídá, kdo je a proč mu chce pomoct. Ona jen odpoví, že to není důležité, ale že je důležité, aby ihned odešel. Sama odchází do chodeb domu. \n\nKdyž dr. \"Harford\" prochází domem, v mnoha místnostech dochází k bakchantským sexuálním orgiím. Ženy zde mají jen benátskou masku, nebo škrabošku. Společnost, která se zde sešla, zde není jen kvůli sexuálnímu potěšení, ale kvůli dotyku s tajemnem a se smrtí. Po chvíli je dozorci vyzván, aby sešel do hlavního sálu, kde musí odhalit svou totožnost. \"Muž v červeném plášti\" (Leon Vitali) jej osloví, aby mu sdělil heslo. Dr. \"Harford\" heslo zopakuje, \"Muž v červeném plášti\" je odsouhlasí, ale s tím, že jde o heslo pro vstup. Ptá se jej na heslo pro dům. Dr. \"Harford\" říká, že jej asi zapomněl. Na to \"Muž v červeném\" plášti odpoví, že je to nešťastné! Nezáleží na tom, zda heslo zapomněl, nebo jestli heslo nikdy neznal. Vyzve jej, aby si sundal masku. Dr. \"Harford\" si pomalu odstraňuje masku. \"Muž v červeném plášti\" na něj hovoří nepříjemným hlasem a dává mu příkaz, aby se svlékl. Dr. \"Harford\" je značně nervózní a žádá, aby to nemusel udělat. Je upozorněn, že by to měl udělat, aby to oni nemuseli udělat za něj. Nečekaně se z balkónu ozve žena, společnice, která ho provázela a nabídne, že vykoupí jeho odchod sama sebou. \"Muž v červeném plášti\" se oné ženy zeptá, zda je připravena jej vykouti, zda si uvědomuje co na sebe tímto krokem bere. Žena odpoví jen že ano. \"Muž\" a ostatní osoby v maskách umocní atmosféru v sále souhlasným hlesnutím. Dozorci odvádí ženu z místnosti. \"Muž v červeném plášti\" promlouvá k dr. \"Harfordovi\" a varuje jej, že pokud bude po tomto místě pátrat, nebo někomu řekne o tom, co zde večer viděl, bude to mít velmi vážné následky pro něj a jeho rodinu! Očekává souhlas, že to pochopil, ale místo toho se dr. \"Harford\" zeptá na osud oné ženy. \"Muž\" odpoví, že nikdo teď nemůže změnit její osud. Když zde byl slib, měl by být vždy dodržen. Sděluje dr. \"Harfordovi\", že pokud jde o něj, je svobodný a může jít. \n\nDr. \"Harford\" zmateně odchází a neví, co se s dívkou stane. Této společnici jménem \"Amanda „Mandy“ Curren\" (Julienne Davis), bývalé Miss New York, před nedávnem zachránil život po předávkování drogami. Stalo se to na párty jeho přítele \"Victora Zieglara\" (Sydney Pollack), se kterým měla také sex. Možná proto se ho nyní zastala. Domů se dr. \"Harford\" dostává až nad ránem. Je ještě více v šoku, než byl před pár hodinami. \n\nKdyž přijde domů, jde se nejprve podívat na svou dceru \"Helenu\" (Madison Eginton). Prochází bytem, jde do obývacího pokoje, kde do skřínky schovává věci, které měl sebou na párty. Pak jde do ložnice za \"Alicí\". Ta se probouzí. Chvíli spolu hovoří. Je rozrušená. Vypráví mu sen, který se jí zdál: Byli v opuštěném městě, zcela bez oblečení, nazí. Říká mu, že byla vyděšená, že se na něj zlobila, protože si myslela, že to byla jeho chyba. Později, když \"Bill\" odešel, se ten změnil v příjemný pocit, kdy byla v krásné zahradě, ležela na slunci. Přišel k ní námořní důstojník, který se jí vysmíval. \"Alice\" se rozpláče a \"Bill\" na ní naléhá, aby mu řekla i zbytek snu. \"Alice\" mu řekne, že se s ním pomilovala, že tam byli ještě další muži, kteří šukali a že se ona přidala k nim. \"Bill\" je v šoku, hrůznou bez sebe. \"Alice\" mu říká, že věděla, že jí může vidět, když šuká s jinými muži. Pak se v tom snu začala velice smát. Po celou dobu, kdy to \"Alice\" říká \"Billovi\", vzlyká. Objímá jej. \n\nRáno dr. \"Harford\" jde vrátit plášť a masku, půjčovna je ještě zavřená. Zajde si na kávu do nedalekého bistra, kde se od servírky dozví, kde bydlí jeho kamarád \"Nick Nightingel\". Zajde do hotelu, od recepčního se dozví, že se již odhlásil. Přišel kolem půl páté ráno, byli s ním dva muži, velmi vysocí, kteří byli zdvořilí a hovořili vybranou řečí. Recepční poznamená, že to byli muži, se kterými si není radno zahrávat. Také řekne dr. \"Harfordovi\", že jeho kamarád \"Nick\" měl modřinu v obličeji. Ti dva jej naložili do auta a odvezli. Doktor odchází z hotelu a jde vrátit kostým. Pan \"Milich\" vše převezme, ale upozorní jej, že chybí maska. Vystaví mu účet. Při placení z vedlejší místnosti vyjde jeho dcera, pozdraví se s ním a za ní vyjdou dva asiaté, se kterými byla přistižena. \"Milich\" se s nimi rozloučí, popřeje jim pěkné Vánoce a Štastný Nový rok. Dr. \"Harford\" je překvapen jeho přístupem, protože ještě pár hodin tomu chtěl na ně zavolat policii. \"Milich\" mu říká, že věci se mění, a že když bude příště chtít i něco jiného než masku, může se na něj obrátit, podívá se na dceru. \n\nDr. \"Harford\" je ve své ordinaci, živě si představuje, jak se jeho žena \"Alice\" miluje s námořním důstojníkem. Jeho sekretářka mu přináší oběd. Doktor ji požádá, aby jeho odpolední pacienty převzal jeho kolega, a aby mu nechala přistavit vůz, se kterým později jede k domu, kde se konala párty. Stojí před bránou, kde si všimne kamer. Po chvíli přijíždí k bráně Rolls-Royce a muž, který z něj vystoupí mu předává obálku. Ten se pak beze slova se vrátí do vozu a vůz couvá zpět do areálu. Na obálce je napsáno \"Dr. William Harford\". Otevírá obálku, kde je text, že: jeho pátrání je zbytečné, že by toho měl nechat, že je to druhé varování a snad v jeh zájmu dostačující. \n\nVečer se vrací domů. Pozdraví se s ženou a dcerou. Z kuchyně pozoruje, jak spolu dělají úkoly, ale v hlavě se mu opakují slova, která mu řekla \"Alice\" o svém snu, že kolem ní všichni šukali a že ona také šukala. Doktor se vrací do své ordinace. Opět si přehrává scénu, kde má jeho žena sexuální styk s jiným mužem. Zvedne telefon a zavolá \"Marion Nathanson\". Zvedne to její přítel \"Carl\", a dr. \"Harford\" zavěsí. Z ordinace jede za prostitutkou \"Domino\", která není v bytě, ale otevře mu její spolubydlící. Pozve jej dál. Flirtují spolu, on se ji dotýká. Spolubydlící mu sdělí, že neví, kdy se \"Domino\" vrátí, ale že ví zcela jistě, že se ráno dozvěděla, že je HIV pozitivní. \n\nDomů jde dr. \"Harford\" pěšky. Všimne si, že jej sleduje neznámý plešatý muž. Chce si zastavit taxi, ale všechny kolem něj jen projedou. V trafice si koupí noviny, kde na titulní stránce je titulek „LUCKY TO BE ALIVE“.Vstoupí do kavárny, kde si v novinách přečte o smrti smrti \"Mandy\": „Ex-beauty queen in hotel drugs overdose\". Vydává do místní nemocnice, kde se na recepci ptá pro své pacientce \"Amandě Curren\". Recepční mu sděluje, že zemřela odpoledne v 15:45. Zřízenec jej odvádí na patologii. Při odchodu z nemocnice jej zastihne telefonát z domu jeho přítele \"Victora Zieglera\" s žádosti, aby se u něj ještě v ten večer zastavil. \n\n\"Victor Ziegler\" jej přivítá v místnosti, kde právě hraje kulečník. Nabídne mu pití. Vedou spolu nezávaznou konverzaci až do chvíle, kdy mu \"Victor\" řekne o čem s ním potřeboval hovořit. \"Bill\" si myslí, že má \"Victor\" nějaký zdravotní problém, ale on mu vysvětlí, že to vlastně on, \"Bill\", má problém. Jasně a otevřeně mu řekne, že ví co se stalo minulou noc. A že ví, kde byl od té doby. Že si myslí, že má asi mylnou představu o jedné, nebo dvou věcech z onoho večera. \"Bill\" na něj nervózně slovně zaútočí, že vůbec neví o čem mluví. Předstírá neznalost. \"Victor\" je upozorňuje, že nemá smysl hrát nějaké hry. Že byl v onom domě a všechno viděl. Je rozlobený z toho, že netuší, jak se to dozvěděl, nebo jak se vlastně mohl dostat skrze dveře do domu. Pak mu připomene, že jej viděl s oním klavíristou u něj na párty, a že mu pak vše došlo. \"Bill\" se snaží vzít vinu na sebe, že na \"Nicka\" naléhal. \"Victor\" pronese něco o tom, že byla chyba jej doporučit a že ví, že za ním byl v hotelu. \"Bill\" je šokován a překvapen z toho, co vše \"Victor\" ví. Ptá se jej na to a dostává odpověď, že jej sledoval, pro jeho vlastní dobro, že nechce aby se mu něco stalo. \"Bill\" se ptá na to, kde je \"Nick\", že byl poraněn na tváři. Na to mu \"Victor\" odpoví, že je v letadle do Seattle a že to zranění, je to nejmenší, co se mu mohlo stát. \"Victor\" mu říká, že by raději ani neměl chtít vědět jména lidí, kteří na párty byli, protože by pak moc dobře nespal. \"Bill\" se jej ptá na druhé heslo, resp. na to, co jej prozradilo. Zda to bylo to druhé heslo. \"Victor\" mu odpovídá, že ne zcela. Tedy ne, že to, že jej neznal, ale proto, že druhé heslo neexistovalo. Prozradilo jej to, že přijel na párty taxíkem, zatím co ostatní přijeli v limuzínách a také to, že v plášti nechal lístek z půjčovny. \n\n\"Bill\" se zeptal na osud ženy, která s ním byla na párty. Co se s ní stalo. \"Victor\" mu suše sdělí, že to byla šlapka. Také to všechno ostatní co se později odehrálo, bylo jen divadlo, šaráda. \"Bill\" mu nevěří, ptá se proč by to dělali. Na to mu \"Victor\" odpoví, že účelem bylo vyděsit jej k smrti. Aby tiše mlčel o tom, kde byl a co viděl. \"Bill\" na něj slovně útočí, zda ta žena ležící v márnici, je ona žena z večírku. Ptá se jej, zda mu něco neuniká, že to nechápe. Ptá se \"Victora\", že když označuje večírek jako „šarádu\" a pokračuje: „jaký druh šukací šarády skončí s tím, že se někdo zemře?\" \"Viktor\" je rozlobený a defenzivní. Snaží se mu celou situaci vysvětlit, že posledních 24 hodin bylo pro něj dost náročných, že se dostal do pěkného maléru. Že ona žena, kterou na večírku poznal a ona se za něj „obětovala\", resp. její oběť neměla nic společného s její skutečnou smrtí. Že, když on (dr. \"Harford\") opustil párty, byla v pořádku. V dalších minutách hovoru se \"Viktor\" snaží celou událost zlehčovat, mluví o prostém předávkování, že byla feťačka. Našli ji v pokoji, který byl zamčený zevnitř. Policie je spokojená. Konec příběhu. Dodává, že u ní to byla jen otázka času. Zdůrazňuje, že nikdo nikoho nezabil. Jen někdo zemřel, že se to stává pořád. Život jde dál. Varuje jej, aby zanechal dalšího pátrání. \n\nV ložnici spí \"Alice\", vedle ní na polštáři leží \"Billova\" maska, kterou měl na párty. \"Doktor\" se vrací domů. Projde bytem, vejde do ložnice. Ztuhne, když uvidí na polštáři masku. Sedne si na postel a rozpláče se. \"Alice\" se probudí. \"Bill\" se zhroutí a říká své ženě, že jí všechno řekne. Když pak spolu sedí v obývacím pokoji, \"Alice\" kouří cigaretu a zajímá ji jen její dcera \"Helena\", a to, že ji vezmou na nákupy, \n\nPoslední scéna se odehrává při nakupování vánočních dárků s dcerou \"Helenou\" v hračkářství, kde si manželé vyměňují názory na skutečně prožité i snové příhody. Očistec z těchto prožitých duchovních otřesů posledních dnů, jakoby měl vymazat pouhý fyzický sexuální akt, což se odráží v úplně posledním dialogu filmu: \n\nŘazeno podle toho, jak se objevovali ve filmu.\n\nStanley Kubrick měl zájem o natočení filmu na téma sexuálních vztahů již v roce 1962, během produkce \"Dr. Divnoláska aneb jak jsem se naučil nedělat si starosti a mít rád bombu\" (1964), na projektu začal pracovat poté, co si v roce 1968 přečetl Dream Story od Arthura Schnitzlera, když hledal téma, které by uskutečnil po natočení \"\" (1968). Kubrick se zajímal o adaptaci příběhu, s pomocí tehdejšího novináře Jaye Cockse koupil filmové práva k tomuto románu. \n\nPředlohou k filmu se stala kniha Snová novela, rakouského psychologa a spisovatele Arthura Schnitzlera, z roku 1926. Kubrick hodlal tento snímek natočit již na konci 60. let, ale zrealizoval ho až na přelomu milénia.\n\n\nKdyž prezident společnosti Warner Bros Terry Semel schválil produkci filmu, požádal Kubricka, aby film natočil s filmovými hvězdami, tak jak to udělal s Jackem Nicholsonem ve filmu \"Osvícení\" (1980). Herci, kteří byli v hlavních rolích měli souhlasit s podepsáním smluv s otevřeným ukončením, tedy zavázali se pracovat na projektu tak dlouho, jak to bude vyžadovat režisér. \n\nJméno dr. \"Harforda\" je složeninou jména Harrison Ford. Stanley Kubrick měl vizi, že by hlavní postava mohla vypadat jako on. Přesto Harrisona Forda s nabídkou nikdy neoslovil. Pro role dr. \"Harforda\" a jeho ženy Stanley Kubrick chtěl původně obsadit Alec Baldwina a Kim Basingerovou. Pro roli dr. \"Williama Harforda\" se uvažovalo také o Johnnym Deppovi. Ve finále se Kubrick rozhodoval mezi herci Stevem Martinem a Tomem Cruisem. Nakonec se režisér rozhodl pro Cruise a Kidmanovou. Tom Cruis byl v Anglii, protože jeho žena Nicole Kidman tam natáčela Portrét dámy \"(The Portrait of a Lady\" 1996). Nakonec se oba, po setkání s Kubrickem, rozhodli ve filmu vystoupit. \n\nVincent D'Onofrio, který hrál Leonarda \"Private Pyle\" Lawrence v Kubrickově předchozím filmu Olověná vesta (1987), měl pro Cruise a Kidmanovou tuto radu: „Pronajměte si dům nebo byt, protože na chvíli budete bydlet ve Velké Británii.“ Tom Cruise a Nicole Kidman kvůli dlouhému natáčení strávili ve Velké Británii více času, než chtěli, jejich 2 děti získaly anglický akcent. \n\nAby režisér připravil hlavní postavy na své role, připojil se k psychoanalytickým sezením k Tomem Cruisem a Nicole Kidmanovou, kde je nechal přiznat si své obavy ze vztahů a z jejich skutečného manželství. Podle Kidman to bylo brutálně čestné a rozmazalo to hranici mezi nimi a jejich smyšlenými postavami. Oba se zavázali, že nikdy neodhalí to, o čem diskutovali během těchto sezení. Informace o rozpadu manželství Toma Cruise a Nicole Kidmanové bylo bulvárem přičítáno tomuto filmu. Stanley Kubrick přiměl manželský pár, aby vnesli do svých rolí i něco z běžných neshod v manželství. Nicole Kidmanová se vyjádřila, že natáčení filmu bylo „brutálně upřímnou“ anti-terapií. Tom Cruise a Nicole Kidman byli během natáčení značně nesví, když měli být v přítomnosti jiných nahých lidí, zejména pak Kidmanová ve scéně s námořním důstojníkem, Cruise pak ve scénách, kde se odehrávaly orgie. Herci požadovali přítomnost toho druhého, když se natáčely tyto scény. Stanley Kubrick to zamítl, protože by tím umožnil Cruiseovi žárlit, když jeho žena filmovala s námořním důstojníkem. \n\nDalšími herci, se kterými se ve filmu počítalo byla Jennifer Jason Leigh, Harvey Keitel a Woody Allenem. Kvůli časovým komplikacím při plánování natáčení, odmítl natáčení Keitel kvůli dotáčení Graceland (1998\")\", pak Leigh kvůli filmu eXistenZ \"(\"1999\")\". Oba byli nahrazení Sydneym Pollackem a Marii Richardson..\n\nRole \"Mandy\" byla nabídnuta modelce Evě Herzigové, ta ji ale odmítla kvůli velkému množství nahých scén. Kubrick z nich nechtěl ustoupit, proto se nedohodli.\n\nHerec Rade Šerbedžija nadaboval sám sebe do italské verze filmu. Sky Dumont daboval svou postavu do německé verze.\n\nFilmování začalo v listopadu 1996. Kubrickův perfekcionismus vedl k častému přepisování scénáře a také většiny scén, které vyžadují opakované záběry. Samotné filmování trvalo mnohem déle, než se čekalo. Např. Vinessa Shaw byla zpočátku smluvně zavázána k natáčení na dva týdny, ale natáčela dva měsíce. Zatímco Alan Cumming, který se objeví v jedné jediné scéně, byl pozván na šest natáčecích dnů. Natáčení bylo dokončeno v červnu 1998. Společnost Guinness World Records zapsala \"Eyes Wide Shut\" jako nejdelší natáčené filmové dílo: „400 dní, tedy po dobu více než 15 měsíců, nepřetržitě 46 týdnů.\"\n\nKubricka perfekcionismus vedl k tomu, aby dohlížel na každý vizuální prvek, který by se objevil v daném filmové scéně, od rekvizit a nábytku, po barvu stěn a jiných objektů. Jedním z takových prvků byly masky používané ve scénách, kde se odehrávají orgie. Masky byly inspirovány maskami s karnevalovými kuličkami, přesně tak, jak jsou popsány v románu. Kostýmní návrhářka Marit Allenová řekla, že Kubrick cítil „že se to v této scéně hodí, a že jsou součástí imaginárního světa\". Tím nakonec vytvářejí dojem ohrožení, ale bez nadsázky. Mnoho masek bylo použito tvz. benátského karnevalového typu. Byly výrobci odeslány do Londýna, kde Kubrick rozhodl, kdo by který typ měl nosit. V jedné scéně jsou na výzdobě místnosti vyobrazeny obrazy Kubrickovy manželky Kristýny (Christiane Kubrick) a jeho dcery Kateřiny (Katharina). Ve scéně v ordinaci, kde dr. \"Harford\" vyšetřuje mladého chlapce, je maminka stojící v pozadí, kterou si zahrála nevlastní dcera samotného režiséra Katharina Kubrick a mladého pacienta ztvárnil její syn Alexander.\n\nBiliárová scéna mezi Cruisem a Pollackem, která ve filmu trvá 13 minut se točila celé 3 týdny. Tom Cruise nebyl jediný herec, který natáčel desítky záběrů. Vinessa Shawová, která hrála prostitutku \"Domino\", si vzpomněla, že měla až 90 záběrů na jednu scénu.\n\nBěhem natáčení mohl být na scéně jen nejnutnější počet lidí. Režisér svolil, aby Paul Thomas Anderson, který chystal film Magnolia, byl přítomen na natáčení. Když se ptal Kubricka, zda vždy pracuje s tak malým počtem lidí, on mu odpověděl: „Kolik lidí potřebujete Vy?\" Paul Thomas Anderson pak řekl, že se cítil jako holywoodský kretén.\n\nPo dokončení natáčení vstoupil režisér do prodlouženého postprodukčního procesu. Ten trval téměř rok. Dne 1. března 1999 Kubrick ukázal poslední verzi Tomu Cruisovi a Nicol Kidman, stejně jako vedoucím pracovníkům společnosti Warner Bros. Režisér zemřel o šest dní později.\n\nPodle Nicol Kidmanové, kdyby Stanley Kubrick nezemřel, asi by předělával tento snímek stále. Podobně jako film Osvícení (1980). Doslova řekla: „Pořád si pohrával s filmy, které natočil před desítkami let. Nikdy nebyl hotový. Nikdy to nebylo dost dokonalé.\"\n\nPřestože se celý děj odehrává v New Yorku, byl natáčen převážně v Londýně. Důvodem byl Kubrickův strachu z létání. Newyorská scéna byla provedena v londýnských studiích Pinewood Studios, které zahrnovaly také detailní stavby z Greenwich Village. Jeho perfekcionismus šel tak daleko, že posílali na Manhattan pracovníky, aby změřili šířky ulic a poznamenali si umístění novinových automatů. Skutečný záběr New Yorku byl pak promítán na pozadí scén, kde je Tom Cruis. Po dokončení filmování následovala silná kampaň na utajení obsahu filmu. S dokončováním pomáhal Kubrickovi jen malý tým. Pro konkrétní scény byly byly použity místa jako např.: \n\nVe filmu se několikrát objeví podprahový odkaz na vlastní (Kubrickovu) tvorbu:\n\n\nJocelyn Pook napsala hudbu nejen pro tento film, ale také pro další Kubrickovy filmy. Ve filmu bylo použito mnoho titulů klasické hudby. Např. na počátku filmu zazní \"Waltz 2\" ze Šostakovičovy \"Suity\", která byla po dlouhá léta mylně vydávána za skladatelovu \"Jazzovou suitu č. 2\". Jedním z opakujících se hudebních motivů filmu je druhá věta piánového cyklu \"Musica ricercata\" od maďarského skladatele György Ligetiho. Kubrick původně zamýšlel použít \"Im Treibhaus\" z Wagnerovy \"Wesendonck Lieder\", ale nakonec jej nahradil Ligetim, protože se mu zdál Wagner „příliš krásný\".\n\nVe scéně, kdy jde dr. \"Harford\" na patologii, aby ohledal tělo mrtvé \"Mandy\", zní piánové sólo \"Nuages Gris\" od Ference Lista z roku 1881. Při příchodu dr. \"Harforda\" do kavárny vídeňského stylu, kde si čte noviny, hraje part \"Rex tremendae\" z Mozartova \"Requiem\",\n\nPři rituálních scénách během „Masked Ball\", které aranžoval Yolande Snaith, na hudbu Jocelyn Pook kompozice \"Backwards Priests\", která obsahuje rumunskou ortodoxní božskou liturgii zaznamenanou v kostele v Baia Mare. Tato liturgie byla ve filmu přehrávaná pozpátku. Kubrick si pak zavolal skladatelku a zeptal se, jestli má připomínky k této verzi písně, která pak byla upravena pro konečnou scénu „Masked Ball\". Pook tedy nakonec složila a nahrávala čtyři skladby, všechny na základě své předchozí práce, v celkové délce 24 minut. Její práce skončila tím, že měla převážně strunné nástroje – včetně violy, na kterou hrála osobně.\n\nZpěv v aristokratickém sídle během orgie lze volně přeložit jako: „\"Stále se modlíme za milosrdenství, za život, za mír, zdraví, spasení, kontrolu, odolávání a odpuštění hříchů Božích služebníků, ctitelů, almužníků, dobrodinci tohoto svatého.“\" Další linie zpívání znamená\": „Bůh říká svým následovníkům: Nové přikázání, které jsem vám dal\"“ Originál v rumunském znění zní: „\"Zis-a Doamne catre ucenicii sai: Porunca noua dau voua\"“ Existují dva důvody proč je tento zpěv nikým nepochopen: 1) protože je v cizím jazyce (rumunština) a 2) zpěv byl přehrán pozpátku.\n\nDalší skladba \"Migrations\", která zní při orgiích, tedy když \"Bill\" se společnicí \"Mandy\" procházejí z místnosti do místnosti a sledují sexuální orgie na uzavřeném večírku, obsahuje tamilskou píseň zpívanou Manickem Yogeswaranem a zpěvákem známým pod jménem Carnatic. Původní verze měla recitace \"Bhagavadgity\", kterou Jocelyn Pook vzala z předchozího záznamu Yogeswarana. V důsledku toho, že hinduisté protestovali proti použití svého nejposvátnějšího písma, které by bylo použito v sexuálním podtextu, studio Warner Bros, vydalo veřejnou omluvu a najalo zpěváka, aby zaznamenal podobnou stopu, která nahradila chorál.\n\nTěsně před odhalením dr. \"Harforda\" zazní skladba Franka Sinatry \"Strangers in the night\".\n\nParty v \"Zieglerově\" domě představuje nové aranažmá milostných písní, jako jsou \"When I Fall in Love\" od Nat King Cole a \"It Had to Be You\" od Franka Sinatry. Tyto skladby byly použity ironickým způsobem, např. když \"Alice\" a \"Bill\" ve filmu flirtují s jinými lidmi. Nicole Kidman byla nervózní z toho, že bude hrát nahé scény, Kubrick tedy nabídl, že si může přinést vlastní hudbu, která by ji to zpříjemnila. Když si Kidman přinesla cd s písněmi od Chrise Isaaka, Kubrick to schválil a začlenil do filmu Isaakovu píseň \"Baby Did a Bad, Bad Thing\" (z alba \"Forever Blue\" 1995), do části kdy dojde k romantické chvílí mezi \"Billem\" a \"Alicí\" po návratu z párty, a také do filmového traileru. \n\nAranžmá filmu doplňuje \"If i had you\" od Roy Gersona.\n\nFilm byl při uvádění do kin označen některými kritiky a produkcí, jako erotický thriller. Jako takový je klasifikován v knize \"The Erotic Thriller in Contemporary Cinema\" od Lindy Ruth Williamsové a jako takový byl prezentován v novinových článcích o Cruisovi a Kidmanové během soudním řízení o tvrzeních, že během natáčení měli sexuálního terapeuta. Pozitivní recenze v \"Combustible Celluloid\" film popisuje jako erotický thriller a to:na první pohled, ale vlastně jde „ve skutečnosti o komplexní příběh o manželství a sexualitě. O touze proniknout dál, než je dovoleno.\" \"High-Def Digest\" film nazval také jako erotický thriller. \n\nPodle \"AboutFilm.com\", to Carlo Cavagna považuje toto za klamnou klasifikaci, stejně jako Leo Goldsmith, dopisovatel pro \"notcoming.com\", a recenzent pro \"Blu-ray.com\". Maitland McDonagh pro \"TV Guide\" napsal: „Nikdo, kdo byl obeznámen s chladnou přesností Kubrickovy práce, nebude překvapen, že se nejedná o zapařený erotický thriller, který by mohl navrhnout synopse (nebo reklamy).“ \n\nDopisovatel o žánru „erotického thrilleru“ pro \"CineAction\" v roce 2001, Douglas Keesey uvedl, že: „ať už byl jakýkoli skutečný typ [\"Eyes Wide Shut\"], [byl] alespoň prodáván jako erotický thriller“ Michael Koresky, který napsal v roce 2006 v časopise filmového časopisu \"Reverse Shot\": „tento režisér, který vzdoruje očekáváním na každém kroku a přináší žánr na nohy, ... se rozhodl nevyrobit ani „erotický thriller “, který tisk uváděl, ani snadno identifikovatelný „Kubrickův film“. \"DVD Talk\" podobně odděluje film od tohoto žánru. \n\nPřemístěním příběhu z Vídně v roce 1900, do New Yorku 90 let 20. století, Kubrick také změnil časový rámec Schnitzlerova příběhu. Z období Zjevení Páně (Mardi Gras) do období Vánoc. Michael Koresky věřil, že to Kubrick udělal záměrně, kvůli uklidňující symbolice Vánoc. \n\nMario Falsetto poznamenal, že vánoční světla umožňovaly Kubrickovi používat některé z jeho odlišných metod natáčení, včetně použití osvětlení a umístění světel, jako to udělal také ve filmu \"Barry Lyndon\". \"The New York Times\" poznamenal, že film „dává vánočním světlům zář a osobnost“, a kritik Randy Rasmussen poznamenává, že „barevná vánoční světla ... osvětlují téměř každé místo ve filmu.“ Kritik z \"Harper´s\", Lee Siegel, věřil, že motivem filmu je vánoční stromeček, protože symbolizuje způsob, jakým: „ve srovnání s každodenní realitou plnou sexu a emocí jsou naše fantazie čisté potěšení ... pompézní a slavnostní v extrémnosti ... Touha je jako Vánoce: vždy slibuje víc, než přináší.“\n\nAutor Tim Kreider poznamenal, že „satanská“ panská sídla v Somertonu jsou jediným místem ve filmu, kde není vánoční stromu a uvádí, že: „Téměř každá část filmu je sužován snovým, mlhavým žárem barevných světel a pozlátka.“ Dále tvrdí, že: „\"Eyes Wide Shut\", i když byl natočen v létě, byl by to vánoční film roku 1999.“ Uvedl, že Kubrick ukázali divákům temnou stránku Vánoc v konzumní společnosti. Louise Kaplan uvedl, že film popisuje způsoby, kterými se prezentuje „hmotná realita peněz“ nahrazující duchovní hodnoty Vánoc, jako např. charitu a soucit. Zatímco prakticky každá scéna má vánoční strom, ve filmu neexistuje „žádná vánoční hudba ani veselý duch vánoc“. Jeden z kritiků – Alonso Duralde ve své knize \"Have Yourself a Movie Little Christmas\" zařadil film do kategorie: Vánoční příběh pro dospělé, protože Vánoce procházejí filmem od začátku do konce.\nHistorici, spisovatelé a obchodníci s benátskými maskami poznamenali, že tyto masky měly dlouhou historii nošení během promiskuitních činností pro zachování anonymity. \n\nPublicisté Tim Kreider a Thomas Nelson spojili tento film s benátskou reputací jako centra pro erotiku i merkantilismu. Nelson poznamenal, že sexuální rituál spojuje prvky benátského karnevalu a katolických obřadů. Zejména charakter „\"Muže v červeném plášti\"\", který současně evokuje postavu \"Velkého inkvizitora\" a \"Krále karnevalu\". Nelson současně tvrdil, že sexuální rituál je symbolickým zrcadlem temnější pravdy za fasádou vánočního večírku u \"Victora Zieglera\".\n\nCarolin Ruwe ve své knize \"Symboly ve filmu Eyes Wide Shut Stanley Kubricka\" (anglicky \"Symbols in Stanley Kubrick's Movie 'Eyes Wide Shut')\" tvrdila, že hlavním symbolem filmu byla maska. Její symbolický význam byl prezentován spojením s postavami filmu, jak zdůrazňoval Tim Kreider. To bylo vidět skrze masku v bytě prostitutky \"Domino\", která dostane masku s významem \"život a smrt\". Muž, který odvádí tajemnou ženu \"Mandy\" pryč, má na sobě masku středověkého morového lékaře.\n\nPracovníci Warner Bros tento film intenzivně propagovali, stejně jako sledovali Kubrickovu tajnou kampaň, a to do té míry, že tiskové informace k filmu neobsahovaly žádné poznámky k produkci, ani návrhy režiséra ohledně marketingové kampaně, která byla zahájena týden před jeho smrtí. První záběry byly ukázány majitelům kin, kteří se účastnili kongresu ShoWest 1999 v Las Vegas. Televizní spoty byly uváděny hudbou Isaaka i Ligetiho, ale odhalovaly jen málo o zápletce filmu. Film se také objevil na obálce časopisu Time a v pořadech obchodních programů, jako jsou Entertainment Tonight a Access Hollywood.\n\nPřed-premiéra se uskutečnila v úterý 13. července 1999 v Mann's Village Theatre, Los Angeles, Kalifornie. Premiére proběhla 16. července 1999 ve Spojených státech. \n\nFilm měl víkendovou tržbu (pátek 16. července – neděle 18. července) ve výši 21,7 milionů dolarů z 2 411 kinosálů. Tato čísla předčila očekávání studia o více než 20 milionů USD a film se stal šestým top filmem Toma Cruise a nejlepším filmem Stanleye Kubricka s víkendovou tržbou. Film \"Spalující touha\" byl jediným Kubrickovým snímkem, který se hned po premiéře 16. července 1999 objevil na první příčce návštěvnosti kin ve Spojených státech. \n\nFilm měl v USA tržby celkem 55 691 208 USD. Tím se tento film stal druhým nejlepším Kubrickovým filmem z hlediska růstu, hned za filmem . Přesto byl film zklamáním z hlediska celkových tržeb.\n\nKrátce po svém promítání na Filmovém festivalu v Benátkách, měl film 3. září 1999 britskou premiéru v kině Warner Village na Leicesterském náměstí. Promítání pro veřejnost bylo následující víkend. Tržby v Británii byly ve výši 1 189 672 GBP. Mezinárodní přijetí filmu \"Spalující touha\" bylo pozitivnější, Kubrickův dlouholetý asistent a švagr Jan Harlan, řekl, že „v anglosaském světě byl tento film špatně přijat, ale v latinském světě byl přijat velmi dobře, stejně jako v Japonsku. V Itálii to byl obrovský hit.“ Tržby ze zámoří byly přes 105 milionů USD a přispěly k celosvětovým tržbám, které byly 162 091 208 USD.\n\nVariety oznámila, že Stanley Kubrick sám vybral datum premiéry filmu, a to po analýze dat tržeb na pokladnách kin, které mu poskytl Warner Bros.\n\nFilm \"Spalující touha\" obdržel od kritiků kladné recenze. Na Rotten Tomatoes měl film 75% hodnocení, na základě 154 recenzí s průměrným hodnocením 7.48/10. Kritickou shodu z webu lze shrnout: „Kubrickovo intenzivní studium lidské psychiky přináší působivé filmové dílo.“ Na Metacritic měl film skóre 68 ze 100, na základě 33 kritiků, což naznačuje „Obecně příznivé recenze“. Více než 50 kritiků označilo film jako nejlepší roku 1999.\n\nMichael Wilmington z \"Chicago Tribune\" prohlásil film za mistrovské dílo a ocenil jej jako „provokativně koncipovaný, nádherný výstřel a mistrovská poprava poprava ... Kubrickovy brilantně choreografické jednorázové scény vytvářejí téměř hypnotickou atmosféru smíšené touhy a strachu.“ Nathan Rabin z AV Klub byl velmi pozitivní a tvrdil, že „prvotní, téměř náboženská intenzita a síla filmu je primárně odvozena z jeho (Kubrickova) mnohostranného poznání, že neposlušnost vůči diktátu společnosti a vašeho svědomí může být jak děsivá, tak vzrušující. ... Film zobrazuje sexuální zkaženost a amoralitu, která by se mohla snadno realizovat v rukou menšího filmaře, ale Kubrick toto prvotní zlo líčí způsobem, který způsobuje, že se zdá být téměř novým, a také hluboce děsivým. “ \n\nKritik Roger Ebert dal filmu hodnocení 3,5 / 4 hvězd, a napsal: „Kubrickovým velkým úspěchem filmu bylo, že našel a udržel podivný, znepokojující, někdy i erotický tón pro doktorova zvláštní setkání.“ Ocenil individuální atmosféru jednotlivých scén a označil výběr vánočního osvětlení jako „křehké, jako maloměsto“\n\nRecenzent James Berardinelli uvedl, že to byl pravděpodobně jeden z Kubrickových nejlepších filmů. Spolu s tím, že Kidmanovou považoval za „trvale vynikající“, napsal také, že Kubrick „má co říci o příčinách a důsledcích de-personalizovaného sexu“, a jeho práci ocenil jako „provokující a znepokojující“. Recenzent Janet Maslin, který psal pro \"The New York Times\", to komentoval: „Jedná se o mrtvý seriózní film o sexuálních touhách, který flirtuje s výsměchem, ale přesto si zachovává svou základní vytrvalost a spád.“\n\nNěkteří recenzenti nebyli přízniví. Jednou z jejich připomínek bylo, že děj filmu byl příliš pomalý; toto mohlo být původně zamýšleno ke zprostředkování očekávaného efektu, kritici namítali, že to bylo děláno pro výpravu a ve finále vypadalo příliš pracně. Další stížnost spočívala v tom, že se nenaplnila očekávání, že se jedná o „erotický film“, tedy to, co bylo propagováno a je odlišené od očekávání publika. \n\nMnoho kritiků, například Manohla Dargis z LA Weekly, shledalo scénu s orgiemi za „banální“ a „překvapivě zdrženlivou“. Rod Dreher z \"New York Post\" napsal „talent pro scénu“ jako zarážející. Stephen Hunter, který psal pro \"The Washington Post\", považoval klíčovou scénu za „nejhloupější orgie, jaké kdy viděl“. Hunter se podrobně věnuje své kritice a uvedl, že „Kubrick je nepříjemně mimo a zároveň ostře pedantský; vykresluje scény, které se vytvářejí znovu a znovu, věci se vysvětlují až do úsvitu, kdy hrozí, že se na východě zlomí, a film narazí na ledové tempo “. Owen Gleiberman z \"Entertainment Weekly\" si stěžoval na nepravost newyorského prostředí a tvrdil, že zvuková kulisa použitá pro filmovou produkci neměla „dost shonu“, aby zachytila realitu New Yorku. Paul Tatara z \"CNN\" označil tento film za „pomalý morální příběh, plný žhavých ženských těl a naprosto bezprecedentně „tajemný“, zatímco Andrew Sarris, který psal pro \"New York Observer\", kritizoval slabý pokus o melodramatické napětí a vzrušení“. David Edelstein ze \"Slate\" tento film odmítl se slovy „odcizený od jakéhokoli období, které je uznáváno. Kdo jsou tito lidé, které hrají Cruise a Kidmanová, kteří jednají, jako kdyby na ně nikdo nikdy nepřišel, a jsou tak hluboce traumatizováni svými nově objevenými sexuálními fantaziemi - lidský druh, který mainstreamová kultura absorbovala alespoň před půlstoletím? ... Kdo jsou ti aristokraté, jejichž limuzína je vezme na tajné maskované orgie v rezidencich na Long Islandu? Dokonce i snové hry potřebují nějaké uzemnění v reálném světě.“ J. Hoberman napsal, že film „cítí přinejlepším jako hrubý návrh.\"\n\nLee Siegel z Harper's cítil, že většina kritiků reagovala hlavně na marketingovou kampaň a nerespektovala film jeho vlastních podmínek. Jiní cítili, že americká cenzura vytvořila ezoterický film, kterému je ještě těžší porozumět. Stefan Mattesich z \"Loyoly Marymount University\" ve svém článku „\"Grotesque Caricature\"“ oceňuje nenucené karikaturní prvky filmu a uvádí, že výsledkem jeho následného negativního přijetí, je negace konvenčních narativních prvků.\n\nMichel Ciment v \"Kubrick: The Definitive Edition\", uvedl názor Scorseseho: „Když byla premiéra \"Eyes Wide Shut\" několik měsíců po smrti Stanleyho Kubricka v roce 1999, bylo to vážně nepochopené, což nikoho nepřekvapilo. Pokud se vrátíte a podíváte se na to v současných reakcích, na jakýkoli film Kubricka (kromě těch nejranějších) uvidíte, že všechny jeho filmy byly zpočátku nepochopeny. Poté, po pěti nebo deseti letech, došlo k poznání, že např. nebo \"Barry Lyndon\" nebo \"Osvícení\" nebo něco takového před tím, nebo od té doby nebylo.\" V roce 2012 byl film časopisem \"Slant Magazine\" zařazen jako druhý největší film z 90.let. BBC zařadila film na 61 místo v seznamu 100 největších amerických filmů všech dob.\n\nFilm \"Spalující touha\" byl poprvé vydán na VHS a DVD 7. března 2000. Původní vydání DVD opravuje technické chyby, včetně odrazeného člena štábu, a mění část dialogu \"Alice Harford\". Většina domácích videi má vymazán verš, který byl údajně citován z posvátného hinduistického písma Bhagavadgita. Toto bylo Jocelyn Pook přepracováno na „\"Backwards Priests\"“.\n\nDne 23. října 2007 vydal Warner Home Video film \"Spalující touha\" ve speciálním vydání DVD plus formáty HD DVD a Blu-ray Disc. Toto je první vydání domácího videa, které uvádí film ve formátu 1,78:1 (16:9). Film byl v Evropě uveden pro kina jako měkká matná verze 1,66:1 a v USA a Japonsku 1,85:1. Předchozí vydání DVD používalo poměr stran 1,33:1 (4:3). Bylo to také první americké video, které obsahovalo nesestříhanou verzi. Ačkoli nejstarší americké DVD uvádí na obálce, že jde o nesestříhanou verzi, tedy že obsahuje hodnocení R, tak bez hodnocení, na DVD je ve skutečnosti pouze neohodnocené vydání.\n\nSamotný film, a posléze i nečekaná smrt Stanley Kubricka, vyvolala řadu diskuzí. \n\nAčkoli Warner Bros trval na tom, že se Kubrick dokončil film již před svou smrtí, film byl stále v závěrečných fázích postprodukce, což bylo dokončeno studiem ve spolupráci s pozůstalými. Někteří argumentovali, že práce, která zůstala k dokončení, byly jen drobné změny výlučně technické povahy, což umožnilo věrně dokončit film založený na režisérových poznámkách. Rozhodnutí týkající se míchání zvuku, korekce barev by i tak byla provedena bez Kubrickova vlivu. On sám měl již dříve tendenci pracovat na úpravách svých filmů až do poslední minuty, a v některých případech i po počátečních veřejných projekcích, jak tomu bylo např. u \"\" (1968) a \"Osvícení\" (1980).\n\nKubrickův spolupracovník Michael Herr si pro Vanity Fair vzpomněl na telefonický hovor, který se uskutečnil čtyři dny před režisérovou jeho smrtí... bylo třeba udělat smyčky (looping) a hudba také nebyla dokončena, spoustu malých technických oprav barev a zvuku; ukázal bych ti práci, která nebyla dokončena? Musel to ukázat Tomovi a Nicole, protože oba museli podepsat uvolnění nahoty, a Terrymu Semelovi a Bobu Dalymu z Warner Bros, ale nenáviděl to, že to musel udělat, v jeho hlase jsem slyšel, že to vlastně už udělal.Garrett Brown, vynálezce Steadicamu, prohlásil, že považuje film \"Spalující touha\" za nedokončený film:Myslím, že \"Eyes Wide Shu\"t byl jeho ateliérem. S Stanley umřel, prostě chytil nejvyšší počet filmů a odešel, jako by to byl film. Ale to bylo tři měsíce předtím, než měl být film promítán. Nemyslím si, že existuje šance, že to byl film, který měl na mysli, nebo stejně jako hudební skladby a mnoho dalších věcí. Je to velká škoda, protože víte, už je to venku, ale necítím, že je to opravdu jeho film.\nNicole Kidman, jedna z hvězd filmu, stručně psala o dokončení filmu a jeho premiéře, což bylo ve stejné době, kdy zemřel John F. Kennedy Jr., ze své perspektivy:\nPřed oficiální uvedením filmu \"Spalující touha\" byl o něj velký zájem. Ale o víkendu, který vyšel na 16. července 1999, zemřel JFK Jr., jeho manželka Carolyn Bessette-Kennedy a švagrová Lauryn Bessettová – byl to černý, černý víkend. A navíc Stanley zemřel dřív, než byl film promítán ... dobře, bylo to všechno tak temné a podivné. Stanley nám poslal poslední verzi, který považoval za dodělanou, Tom a já jsme to sledovali v New Yorku – a pak zemřel.\n\nJan Harlan, Kubrickův švagr a výkonný producent oznámil, že Kubrick byl při natáčení filmu „velmi šťastný\" a pokládal to za svůj „největší příspěvek k umění kina\".\n\nR. Lee Ermey, herec v Kubrikově filmu \"Olověná vesta\" (\"Full Metal Jacket\", 1987), prohlásil, že mu režisér zavolal dva týdny před svou smrtí, aby vyjádřil své zoufalství nad \"Eyes Wide Shut\". „Řekl mi, že to je kus hovna,\" jak sdělil Ermey pro časopis Radar, a dodal: „že byl tak znechucen, a že si ho kritici dají k obědu\". Řekl, že na tom mají podíl Tom Cruise a Nicol Kidman. \n\nPodle Todda Fielda (režisér filmů „Jako malé děti“; „V ložnici“), přítele Kubricka a herce ve filmu, tvrzení Ermeyho neodpovídá přesně Kubrickově postoji. Jeho reakce se objevila v rozhovoru v Grouch Reviews, 18. října 2006:Zdvořilé by bylo bylo říct „bez komentáře“. Pravda je, že ... podívejme se na to tak, že jsem ještě nikdy jsem neviděl dva herce, kteří by byli tak podřízení režisérovi a ještě se mu sami uklonili až k nohám. Stanley byl tím filmem naprosto nadšený. Před smrti ještě pracoval na filmu. A pravděpodobně zemřel proto, že se konečně uvolnil. Byl to jeden z nejšťastnějších víkendů jeho života, těsně před smrtí, poté, co ukázal Terrymu, Tomovi a Nicole první střih filmu. Stále by na tom pracoval, jako na všech svých filmech. Ale vím, že od lidí kolem sebe osobně, mého partnera, který byl jeho asistentem třicet let. A přemýšlel jsem o R. Lee Ermeyovi pro film \"In the Bedroom\". A mluvil jsem se Stanleym hodně o tomto filmu, a jediné, co mohu říci, je, že Stanley byl neústupný, že bych s ním neměl pracovat ze všech důvodů, do kterých se nedostanu, protože není důvod to nikomu dělat. ... I když se říkají pomlouvačné věci, o kterých vím, že jsou zcela nepravdivé.\nNa sociální síti reddit, během pořadu „Zeptejte se mě se mě na cokoli” (anglicky Ask Me Anything), dcera Stanley Kubricka Katharina, prohlásila že její otec byl na film velmi pyšný. Ona také zdiskreditovala tvrzení R. Lee Ermeyho a řekla uživateli, který se zeptal na Kubrickovy údajné komentáře: „tomu nevěřte ani na vteřinu.“\n\nStanley Kubrick během dokončování studoval filmy jako Showgirls (1995), Basic Instinct (1992) a Osudová přitažlivost (1987), aby získal představu o tom, jak explicitní sexuální scény si ve filmu může dovolit, aby si film zachoval rating R. Pro dodržení smluvních dohod pro poskytnutí ratingu R, Warner Bros pro americký trh digitálně změnilo scény s orgiemi, zablokovalo graficky sexuálně explicitní scény a doplnilo úpravy tak, aby film splnil hodnocení filmů pro dospělé tzv. NC–17. Tato změna pobouřila filmové kritiky, neboť argumentovali, že Kubrick nikdy nedal na hodnocení Americkou filmovou asociací. Např. Mechanický pomeranč (A Clockwork Orange, 1971) dostal původně hodnocení X. Neupravená verze filmu \"Spalující touha\" vyšla ve Spojených státech dne 23. října 2007 ve formátech DVD, HD DVD a Blu–ray Disc.\n\nVerze pro Jižní Ameriku, Evropu a Austrálii obsahovaly scény s orgiemi s označením, že film je určen pro pro diváky starší 18 let (18+). Na Novém Zélandu a v Evropě se necenzurovaná verze objevila i v televizním vysílání, a vyvolala jen menší kontroverzní ohlasy. V Austrálii byl film vysílán v sítí Network Ten. V USA s rozmazáním, ev. vystříháním sexuálně exponovaných scén.\n\nRoger Ebert kritizoval techniku použití digitálních obrázků k překrývání sexuálních aktů. Ve své recenzi filmu uvedl, že „to nemělo být vůbec provedeno“ a je „symbolem morálního pokrytectví systému hodnocení, že by to nutilo režiséra kompromitovat svou vizi, zatímco stejným postupem aby zpřístupnil svůj film pro dospělé mladým divákům.“ Ačkoli Ebert byl často citován při prosazování standardní severoamerické R verzí filmů \"Austin Powers\", verzi filmu \"Spalující touha\", přesto odkazoval na na dvě scény ve filmu , ve kterém, přes různé úhly kamer a náhody, byly sexuální části těla jsou komicky zablokovány – jeho recenze uvedla, že tento vtip odkazoval na raný hrubý návrh změněné scény, která neměla být nikdy veřejně promítána.\n\nPromítání filmu bylo zakázáno v Malajsii a Jižní Koreji.\n\n\"Viz. článek: Spalující touha (konspirační teorie v kontextu filmu)\"\n\nFilm a smrt Kubricka je oblíbeným tématem konspiračních teoretiků.\n\nFilm \"Spalující touha\" měl premiéru v České republice dne 6. července 2000 na 35. Mezinárodním filmovém festivalu Karlovy Vary. Do kin bylo uvedeno deset kopií s titulky. Distributorem filmu byla společnosti Warner Bros. Entertainment. V listopadu 2000, kdy byla připravena dvd verze s českým dabingem, přišla od z USA informace, že režisérovi dědicové si pro tuzemský trh nepřejí dabing. \n\nV televizi byl film poprvé uveden na stanici HBO 25. října 2002, v originálním znění. \n\nNa dvd byl film uveden 18. prosince 2000. V půjčovnách byl film dostupný od 18. prosince 2000. \n\nNěkolik dní po premiéře filmu, 10. července 2000, napsal Robert Němec pro web Christnet.eu recenzi s názvem „\"Neskutečně skutečný přesexualizovaný svět. Eyes Wide Shut je snový film o moderním Babylónu.\"\" V úvodu napsal: „Je to film v rytmu valčíku. Je postmoderní, takže má několik rovin. Je o životě a smrti, o sexu a manželství, o lásce a dekadenci, o mystériích a oběti, o bohatství a společnosti, o živých snech a přízračné skutečnosti, o hrůze a nádheře. Je to nejlepší film, který na filmovém festivalu v Karlových Varech Magazín ChristNet.eu zatím viděl.\" Pokračoval zopakováním již známých faktů o erotice, sexualitě, nutnosti provést pro promítání v USA filmové úpravy scén, kde je nahota. Označil film jako postmoderní, ve kterém lze najít mnoho vzájemně se překrývajících, ale spojených příběhů. Na názor se dotázal Darka Šmída, syna Zdeňka Šmída, který uvedl, že to, co se v jiných filmech jen naznačí, v tomto filmu Kubrick rozvinul naplno.\n\nV Hospodářských novinách dne 14. července 2000 vyšla recenze autora pod zkratkou „kul\". Autor uvedl, že tento poslední snímek Stanleye Kubricka, měl být u nás původně vydán jen na videokazetách a DVD. Pro uvedení, plánované na jaro roku 2000, byl zvolen nepříliš nápaditý název \"Spalující touha\", místo doslovného překladu \"Oči doširoka zavřené\". Kubrickova nadace, která byla tvořená jeho dědici, právníky a přáteli, a která spravuje režisérův odkaz, změnila své rozhodnutí, že film byl uvolněn i pro uvedení v kinech. Rovněž zmínil režisérovu touhu po dokonalosti, kdy se natáčení ze tří měsíců, posunulo na devět a následně na osmnáct měsíců. V závěru napsal, že: „Kubrick nahlíží do tajemných hlubin lidské duše - vypráví tu otevřeně, ale s citem o potřebě vydávat se na výpravy za stále novým vzrušením, o potřebě dotknout se světa snů a fantazií.\"\n\nMirka Spáčilová ve svém novinovém článku \"Kubrickovo pokoušení hříchu: Spalující touha\" z 12. prosince 2000 napsala, že se jedná o film, kde je vše, od duševní trýzni způsobené žárlivostí, moderní romantický thriller, dokument o vztahu dvou manželů až po psychologické drama. Zmínila, že v tomto vysoko-rozpočtovém americkém filmu jsou scény, které by zde divák ani neočekával. Uvádí, že ve světě erotických představ a přání jsou pojmy „chystat se\" a „vykonat\" od sebe značně vzdáleny a je jen na postavách, kam až se rozhodnou vydat.\n\nWebový magazín THINK Magazine uveřejnil článek „\"Stanley Kubrick, perfekcionalista a rebel\"\" od Jarky Fricové. Tento článek byl poctou režisérovi, jeho životu a dílu, filmům jako např. \"Spartakus\", \"Dr. Divnoláska aneb Jak jsem se naučil nedělat si starosti a mít rád bombu\", , \"Mechanický pomeranč\", drama z 18.století \"Barry Lyndon\", horror \"Osvícení\", protiválečný film z Vietnamu \"Olověná vesta\". Napsala, že projekt „\"Eyes Wide Shut\",\" tedy temné drama sexuální posedlost bylo filmováno v Anglii v listopadu 1996 a trvalo více než 12 měsíců. Kubrick vytvořil nový rekord v nejdelším studiovém natáčení filmu. První pracovní verze, byla promítána pět dní před režisérovou smrtí v New Yorku, film viděli Cruise, Kidmanová a dva lidé z vedení Warner Bros. Kubrick, který měl strach z létání, do New Yorku na promítání nepřiletěl. Zemřel v neděli odpoledne 7. března 1999 ve svém domě poblíž Londýna ve věku 70 let. Deník \"Variety\" oznámil, že zemřel na srdeční infarkt, \"New York Times\" uvedlo, že zemřel z „přirozených důvodů,\" které si jeho rodina nepřála blíže upřesnit. Malý soukromý pohřební obřad se uskutečnil v pátek 12. března 1999 v Kubrikově domě. Kdo přesně se obřadu zúčastnil, nebylo oficiálně zveřejněno, přítomni byli Nicole Kidmanová, Tom Cruise a Steven Spielberg.\n\nV roce 2007 byla o filmu zmínka v českém vydání magazínu Playboy. Vyšly dva články: v čísle 4 s názvem „\"36 symbolů sexuální mystiky\"\" a v čísle 11 „\"Féerická párty a orgie poté, co Cruise vejde do anglického zámku.\"\"\n\nV roce 2019, při 20 výročí existence filmu, napsal Václav Urbánek, přispívatel filmového webu Filmtoro, článek „\"Kubrickova Spalující touha vás rozpálí i po dvaceti letech\"\". V něm zhodnotil základní prvky filmu: erotiku, obsazení manželského páru Toma Cruise a Nicole Kidmanovou, Kubrickův perfekcionismus. Uvedl, že srovnávat tento film např. s filmem 50 odstínů šedi nelze. Kubrickova práce s dlouhými záběry, roztahanými dialogy a kamerou, která až voyeursky sleduje jednotlivé postavy, vždy vzbuzuje až hypnotický dojem z filmu.\n\n\n\nI přes veškerý perfekcionismus režiséra, se ve filmu objevilo několik chyb:\n\n\n\n\n"}
{"id": "338819", "url": "https://cs.wikipedia.org/wiki?curid=338819", "title": "Velká cena Portugalska silničních motocyklů 2008", "text": "Velká cena Portugalska silničních motocyklů 2008\n\nVelká cena Portugalska se uskutečnila od 11.–13. března, 2008 na okruhu Autódromo Estoril.\n\nÚspěšný závod pro Hondu,Yamahu a Michelin,to byla velká cena Španělska.Zklamaný však byl úřadující mistr světa Casey Stoner,který dokončil v Jerezu až jako jedenáctý poté, co dvakrát chyboval a vyjel mimo trať.Estoril měl být dalším místem,které nesedí italským strojům Ducati.\n\nPo španělském závodě se konaly v Jerezu ještě dvoudenní testy.První den nasedlo na svou motorku sedmnáct jezdců mezitím co druhý den to bylo pouze pět jezdců.Nejlepší čas testů zajel hned první den Jorge Lorenzo 1:38,679.\n\nMistr světa z roku 2006 Nicky Hayden zahájil slavnostní jízdou na histrorickém motocyklu Indian propagaci nové upraveného okruhu Indianapolis,který bude letos poprvé hostit mistrovství světa silničních motocyklů.\n\nNejvětším zklamáním prozatímní sezóny je ital Marco Melandri na stroji Ducati.Jeho nejlepším výkonem bylo 11. místo v Kataru a to pro zkušeného itala není jistě žádný výsledek.Problémem údajně je příliš tvrdý a agresivní podvozek.\n\nHayden předjíždí Edwardse a jde na 5. místo.\n\nMichelin vyhrál v Portugalsku každý závod nejsilnější kubatůry od roku 2000.\n\nValentino Rossi se postavil poprvé od příchodu k Bridgestone do první řady.\n\n1.vítězství Jorgeho Lorenza v MotoGP.\n\nH.Aoyama předjíždí Takahashiho a jde na 5. místo.\nLocatelli odstupuje pro technické problémy.\n\nSmith předjíždí Bradla a Oliva a jde na 4. místo.\nOlive předjíždí Smithe a Webba a jde na 3. místo.\nSmith předjíždí Webba a jde na 4. místo.\nTalmacsi předjíždí Bradla a Webba a jde na 5. místo.\nBradl předjíždí Webba a jde na 6. místo.\nde Rosa padá a končí.\nPešek padá,ale vrací se na posledním 32.místě.\nRabat zajíždí do boxů pro technické potíže a končí.\nBradl předjíždí Webba a jde na 6. místo.\nNieto pro technické problémy odstupuje.\n"}
{"id": "338824", "url": "https://cs.wikipedia.org/wiki?curid=338824", "title": "Kamila Klugarová", "text": "Kamila Klugarová\n\nKamila Klugarová (* 20. května 1948 v Brně) je česká varhanice.\n\nProf. Kamila Klugarová studovala na brněnské konzervatoři hru na varhany (u prof. Černockého a prof. Pukla). Dále pokračovala v roce 1969 na JAMU pod vedením prof. Aleny Veselé. Své vzdělání završila postgraduálním studiem na HAMU v Praze u prof. Milana Šlechty. Mimo to absolvovala mistrovské kurzy v zahraničí u profesorů Flora Peeterse, Antona Heillera, Wernera Jacoba a Daniela Rotha.\n\nNyní pedagogicky působí na JAMU v Brně. Od roku 1986 externě a od roku 1990 interně. O rok později se habilitovala, v letech 1990 až 1993 byla vedoucí Katedry klávesových nástrojů a zasedala v Akademickém senátu, od roku 1993 byla proděkankou a od roku 1999 do 2002 děkankou Hudební fakulty JAMU. Pravidelně vede mistrovské interpretační kurzy a zasedá v porotách varhanních soutěží (Pražské jaro, Mezinárodní interpretační soutěž Brno, Mezinárodní varhanní soutěž Petra Ebena).\n\nPremiérovala také některé skladby Petra Ebena: \"Faust\" (1981), \"Job\" (1989) a \"Biblické tance\" (1993).\n\n\n\n"}
{"id": "338825", "url": "https://cs.wikipedia.org/wiki?curid=338825", "title": "Vibrafon", "text": "Vibrafon\n\nVibrafon patří do skupiny samozvučných bicích nástrojů s vyladěným tónem. Sestrojil ho roku 1924 Američan H. Winterhoff.\n\nJeho podstatou jsou kovové desky různé délky (tzv. kameny), které jsou seřazeny do dvou řad vedle sebe, tak, že jedna řada obsahuje základní tóny a druhá tóny chromatické (podobně jako u klavíru bílé a černé klávesy). Kameny se rozechvívají paličkami potaženými plstí. Pod každým kamenem je připevněna kovová trubice (rezonátor), která svým průměrem a délkou odpovídá výšce hraného tónu. Každou řadou trubic prochází v horní části hřídel osazená klapkami, které při otáčení hřídele vytvářejí v tónu tzv. vibráto – odtud název vibrafon.\n\nRozsah vibrafonu je f – f nebo c – g.\n"}
{"id": "338828", "url": "https://cs.wikipedia.org/wiki?curid=338828", "title": "Karel Beneš (grafik)", "text": "Karel Beneš (grafik)\n\nKarel Beneš (* 1. května 1932 ve Vlčnově) je český grafik, malíř a ilustrátor dětských knih, člen Spolku českých umělců grafiků Hollar, který proslul především svými mnohabarevnými litografiemi s motivy vlčnovské jízdy králů, slováckých balad, s tématy hudebními či cirkusovými, a především rozsáhlou sérií autorských ex-libris (přes 700).\n\nV letech 1949-1955 vystudoval Vysokou školu uměleckoprůmyslovou v Praze, u prof. Antonína Strnadela a na další jeden čestný rok jej do svého atelieru pozval profesor Karel Svolinský. \n\nZúčastnil se mnoha desítek společných či skupinových výstav doma i v zahraničí, a uspořádal mnoho autorských výstav, samostatných nebo většinou společně se svou ženou Danielou Benešovou-Hahnovou (* 1929).\n\nŽije a pracuje v Praze. Jeho syn Pavel Beneš je grafikem a pedagogem na UJEP v Ústí nad Labem.\n\n\n\n"}
{"id": "338831", "url": "https://cs.wikipedia.org/wiki?curid=338831", "title": "Obchodník se smrtí (film, 2005)", "text": "Obchodník se smrtí (film, 2005)\n\nObchodník se smrtí (anglicky \"Lord of War\") je americký dramatický akční film z roku 2005 napsaný a režírovaný Andrewem Niccolem. Film se odehrává ve světě nelegálního obchodu se zbraněmi. V hlavní roli amerického obchodníka ukrajinského původu Yuriho (Jurije) Orlova vystupuje Nicolas Cage. Orlov se ocitá v nejnebezpečnějších válečných zemích světa, kde s nadhledem a chladnou hlavou dodává zbraně místním diktátorům.\n\nZa jeden z předobrazů Orlova je považován ruský podnikatel Viktor But, který byl 5. dubna 2012 odsouzen k 25 letům vězení.\n\n\nJednoho dne se hlavní hrdina Jurij Orlov stane svědkem přestřelky mafiánů v Malé Oděsse a dostane nápad, že bude prodávat zbraně. Na židovský svátek jde s otcem do synagogy nikoli z duchovní potřeby, nýbrž tam nachází svůj první kontakt, jenž mu dodá jeho první izraelskou poloautomatickou zbraň Uzi, kterou následně prodá. Akci poté komentuje slovy „Prodávat poprvé zbraně je jako poprvé se milovat“.\nDo obchodu se zbraněmi naverbuje i svého bratra Vitalije (hraje Jared Leto). Společně jedou do Berlína na zbrojařský veletrh, aby vyhledali legendárního obchodníka se zbraněmi Simeona Weisze (Iam Holm), kterému chtějí předložit obchodní nabídku. Jsou ale odmítnuti. Musejí se smířit s provozováním nelegálního obchodu se zbraněmi. Jedou tedy do Libanonu (1982), aby tam prodávali americké použité zbraně (když Američané opouštějí bojovou zónu, tak s sebou neberou munici, protože je levnější koupit novou, než starou dovézt zpět). Yurimu se nelíbí výdělky a rozhodne se prodávat zbraně intenzivněji: prodává izraelské Uzi muslimům, komunistické kulky fašistům, dodává do Afghánistánu (když ještě bojuje se Sovětským svazem); nikdy ale neprodává zbraně Usámovi bin Ládinovi (protože v té době rozdává falešné šeky). Jednou musel narychlo vyměnit jméno lodi i vlajku před agentem Jackem Valentinem, který mu usilovně „dýchá na záda“. „Jsou tři druhy obchodu: černý (nelegální), bílý (legální) a můj oblíbený šedý. Někdy jsem obchod tak zamotal, že jsem ani nevěděl, jestli je legální.“\nV rámci jednoho obchodu s kolumbijským drogovým magnátem dostane Orlov místo peněz 6 kg kokainu a protože projeví nespokojenost, je zákazníkem postřelen. Jeho bratr Vitalij v ten den utíká s 0,5 kg kokainu a stává se z něj drogově závislý. Následně ho Jurij posílá do léčebny sv. Františka.\nJurij si namluví svoji životní lásku Avu Fontaineovou (Bridget Moynahanová) a se lží na rtech se s ní zasnoubí. Mezitím se Vitaly snaží skoncovat se závislostí, neúspěšně.\nJurijovi se narodí chlapec, ale on raději jásá ze skončení studené války. Dostává se na Ukrajinu, kde má svého strýce generála Dimitrije (Eugene Razalev). Ten mu ze začátku nechce nic prodat, ale to by nebyl Jurij Orlov, aby někoho nepřemluvil, takže dostává obrovské množství samopalů AK-47, řízené i neřízené střely, minomety, miny, vojenská vozidla a také tanky. Dokonce se mu podaří vyvézt ze země vojenskou helikoptéru, díky strnulým zákonům ji dokáže vykázat jako záchrannou a Jack Valentine z Interpolu je na něj i tentokrát krátký.\nNejvíce obchoduje v Libérii, kterou zrovna zotročuje diktátor Andée Baptiste. Ten Yuriho pozve do svého domu a dohodne se na uzavření obchodu. Jurijova žena neví o tom, co je jeho zaměstnáním (raději to nechce vědět, nikdy se neptá). Liberijský diktátor zajme Simeona Weisze a následně ho Jurij (s diktátorovou pomocí) zastřelí. Ava se nakonec dozví, co dělá za „práci“ a zjistí, že to nechce. Jurij jí slíbí, že bude podnikat legálně a nějaký čas své slovo dodrží, ale když v Americe kontaktuje Andrée Baptiste se synem, opět se vrhne do obchodování se zbraněmi. Ava ho s dítětem opustí.\nJurij přemluví Vitalije, aby s ním jel do Západní Afriky. Tam si ale Vitalij uvědomí, že dělá špatnou věc, a zničí granátem nákladní vůz plný zbraní a střeliva – za to je zastřelen. Z jeho těla dá Jurij vyjmout kulky, ale doktor tam jednu nechá a právě tu najde letištní kontrola. Ve zfalšovaném úmrtním listu je však napsáno, že zemřel na selhání srdce, a tak Jurije dostane Interpol. Není odsouzen, někdo mocnější nad ním drží ochrannou ruku.\n\nJedna scéna ve filmu obsahuje záběr na 50 tanků seřazených vedle sebe. Tyto tanky pocházely z českého zdroje a byly zapůjčeny do prosince 2005, pak byly prodány do Libye. Produkční tým si pronajal samopaly české výroby vzor 58 místo ruských AK-47, protože byly levnější než rekvizity.\n\nVrtulník nachystaný k přepravě ve scéně, kdy zasáhne agent Jack Valentine, je ruská bitevní helikoptéra Mil Mi-24A (v kódu NATO Hind-A). Od pozdějších verzí se zřetelně liší pilotním kokpitem, ten byl pro další verze přepracován na dvoumístný tandemový.\n\n"}
{"id": "338833", "url": "https://cs.wikipedia.org/wiki?curid=338833", "title": "Nate Mendel", "text": "Nate Mendel\n\nNathan \"Nate\" Gregor Mendel (* 2. prosince 1968 Richland, Washington, USA) je americký baskytarista, známý především jako člen americké rockové skupiny Foo Fighters. Je jediný, kdo hraje s Davem Grohlem ve Foo Fighters od jejího založení v roce 1995 až do současnosti. Do Daveovy nově vznikající kapely přišel společně s Williamem Goldsmithem, když se jejich kapela Sunny Day Real Estate, kde oba hráli od roku 1992, na chvíli rozpadla. Po jejím obnovení se do ní nejdříve chtěl vrátit, ale nakonec se Nate rozhodl hrát dál s Foo Fighters.\n\n"}
{"id": "338838", "url": "https://cs.wikipedia.org/wiki?curid=338838", "title": "Oosterscheldekering", "text": "Oosterscheldekering\n\nOosterscheldekering je protipovodňová zábrana (přehrada) v ústí východního ramene řeky Šelda v provincii Zeeland v Nizozemsku. Je zároveň největší stavbou projektu Deltawerken. Zároveň také slouží jako 9 km dlouhé silniční spojení mezi Schouwen-Duiveland a severním Bevelandem a je částí státní silnice N57.\n\nTato protipovodňová zábrana obsahuje obrovské posuvné stěny, které se při velkých bouřích a při jarních záplavách uzavírají, aby se velká voda nedostala zpět do řeky. Při očekávané hladině vody +3 metry nad NAP (běžná amsterdamská výška hladiny) dochází k uzavření stěn (ať už manuálně nebo automaticky, pokud nikdo není přítomen). Od uvedení do provozu byly stěny zavřeny 26 krát (viz níže), testovací uzavření nejsou započítána.\nZcela jistě je tato stavba nejpozoruhodnější protipovodňovou stavbou v celém Nizozemsku. Komplex všech staveb Deltawerken byl zařazen americkou společností pro stavební inženýrství na seznam novodobých sedmi divů světa.\n\nOd momentu, kdy se první obyvatelé usadili v Nizozemí, začal boj s vodou. Lidé bydleli na vysokých písečných březích, kde se živili lovem, rybolovem a skromným zemědělstvím. Stavěli si únikové kopce (vliedberg) , na které prchali před vysokou vodou. Po příchodu Římanů se v Nizozemí začaly objevovat první opravdové vodní stavby.\n\nTrvalo to přibližně do desátého století n.l. než obyvatelé přešli ke stavbě přehrad: první se objevovaly podél pobřeží, jednalo se o jednoduché hráze postavené s pomocí lopat a košů zranitelné každým vážným přívalem vody. Kvůli přehrazování, o které se zejména zasadily kláštery, se hromadila nadbytečná vnitřní voda, která musela být odváděna. Zpočátku byly stavěny odvodňovací zdymadla, která umožňovala odtok vody z polderů při nízkém stavu vnější vody. Asi před 600 lety byly vynalezeny první větrné mlýny, což umožňovalo vysušovat další níže položené poldery.\n\nV raném středověku dávaly primitivní hráze jen chabou a prolomitelnou ochranu proti moři. Nebylo století ve kterém by zem nebyla postižena záplavami. Mezi lety 1000 a 1953 byla zem v západním Nizozemí postižena 111 silnými a méně silnými záplavami. Bouře které je způsobily nesly jména jako záplava Sv. Aechtena (1288), Sv. Elizabety (1421), Sv. Felixe (1530) a záplava všech svatých (1570). Tyto záplavy měly za následek mnoho obětí, části země mizely pod vodou – to určovalo z převážné části kontury \"nízké země\".\n\nDo dvacátého století docházelo v Nizozemí k záplavám: v roce 1906, 1916 a v roce 1953, kdy došlo v noci ze soboty na neděli 1. února k největší katastrofě posledních století. Dlouhotrvající bouře přicházející od severozápadu zvedla hladinu vody na 4 až 5 metrů nad normální hladinu moře v Amsterodamu (NAP – Normaal Amsterdams Peil). Uprostřed noci, zatímco většina lidí spala, přetekla voda přes přehrady a zničila je. Moře si vytvořilo 67 velkých děr a více než 400 menších a potopila více než 200 tisíc hektarů úrodné půdy s městy a vesnicemi v západním Nizozemí pod vodu. Při této katastrofě se utopilo 1835 lidí a více než 200 tisíc kusů dobytka, 72 tisíc lidí muselo být evakuováno a kolem 47 tisíc domů a hospodářských budov bylo poškozeno nebo zničeno.\n\nPohromě, ke které došlo v roce 1953 muselo být v budoucnu zabráněno. S tím souhlasil každý. Speciálně ustavená Delta-komise (Deltacommissie) přišla ještě ve stejném roce s plánem. Kromě zesílení protipovodňových valů doporučila komise zkrácení pobřeží o 700 kilometrů. Východisko bylo: čím kratší pobřeží, tím jednodušší obrana. Tato zásada je v nizozemském vodním stavitelství stále více uplatňována. Hezkým příkladem je projekt Zuiderzeewerken, konkrétněji přehrady Afsluitdijk z roku 1932, která oddělila zátoku Zuiderzee od Severního moře a vzniklo tak jezero Ijsselmeer. Přitom byla délka mořského pobřeží zkrácena o 360 kilometrů a nebezpečí záplav bylo podstatně zmenšeno.\n\nKomise chtěla úplně uzavřít zátoky v oblasti delty a zvednout výšku protipovodňových valů na tzv. výšku Delty (Deltahoogte). Cílem byla hladina vody 5 metrů nad NAP u Hoek van Holland. Pravděpodobnost záplav by tím klesla na 1/4000 za rok pro oblast delty a severu a 1/10000 ročně pro oblast Randstadu.\nDelta zákon, který vyplynul z plánů komise byl konečně v roce 1958 přijat parlamentem. Kromě bezpečnosti měl Deltaplan přinést i další výhody: zlepšení vodohospodářství ve velké části země, omezení zasolování, dostupnost sladké vody pro zemědělství, nové rekreační oblasti a díky silnicím vedoucím po přehradách i lepší spojení s jihozápadním Nizozemím.\n\nPro nizozemské vodní stavitelství byl Deltaplan velkým posláním. Žádný národ na Zemi nezkoušel nikdy předtím přehradit tak hluboké mořské zátoky.\n\nJako poslední část měla být přehrazena východní Šelda (Oosterschelde). To se ukázalo být nejtěžší částí Delta plánu. Ale po zkušenostech s jinými přehradami to nikdo neviděl jako problém. Jako přírodní rezervace je východní Šelda jediná svého druhu v Nizozemí. Čistá slaná voda nabízí hojnost potravy pro mnoho druhů zvířat. Ryby využívají zátoky jako líheň a ústřice a mušle jsou zde chovány ve velkých množstvích. Naplaveniny, jíly a písečné mělčiny formují důležité životní prostředí pro život ptáků.\n\nKdyby byla východní Šelda uzavřena přehradou, toto všechno by Nizozemí nadobro ztratilo. Unikátní jíly a naplaveniny by zmizely s tím, jak by se ztratila existence přílivu a odlivu. Voda by byla sladká a tím by zmizela i flóra a fauna potřebující ke svému životu slanou vodu. Mořské rybářství a kultura kolem mušlí a ústřic by kvůli tomu zmizela také.\n\nVelmi rychle se však začaly objevovat hlasy za zachování otevřené východní Šeldy, díky čemuž by i dále fungoval příliv a odliv a to by umožnilo zachovat původní životní prostředí. Tlak veřejného mínění byl tak silný, že nizozemská vláda nechala vypracovat novou studii, aby zjistila, zdali je technicky možné zachovat východní Šeldu otevřenou. Cílem nebylo jen za všech okolností zachovat bezpečnost lidí zde žijících, ale také to, aby bylo zachováno původní životní prostředí. Studie ukázala, že je to opravdu možné a byla zvolena varianta protipovodňové přehrady s pohyblivými vraty. Jiná alternativa – návrh na zvýšení přehrad podél ostrovů v délce 150 km – nebyla přijata. Varianta plného uzavření, na kterou již existoval kontrakt tedy neprošel. Východní Šelda zůstala tedy otevřená, ale při bouři má možnost se uzavřít.\n\nNa konci roku 1960 se začalo se samotným dílem. Byly postaveny umělé ostrovy Roggenplaat (1969), Neeltje Jans (1970) a Noordland (1971). Na konci roku 1973 bylo pět kilometrů z celkových 9 km přehrazeno.\nV roce 1973 však došlo k masovému protestu ochránců přírody. Práce byly dočasně zastaveny v červenci 1974 v očekávání konečného rozhodnutí. Vláda jmenovala komisi zvanou Commissie Klaasesz, která měla vynést konečný posudek. V roce 1976 byly uzavřeny zbylé 4 km pomocí speciálních posuvných vrat. Tato vrata zůstávají za běžných okolností otevřena, ale při povodni nebo bouři mohou být uzavřena. Tak dochází k zachování přítoku slané vody do ústí řeky a také k zachování fungování přílivu a odlivu. Poslední zmíněná slova jsou zdůrazněna v textu, který je umístěn na ostrově Neeltje Jans: \"Zde určují příliv a odliv: měsíc, vítr a my\".\n\nStavba byla znovuzahájena roku 1976. Ke stavbě byl využit zejména umělý ostrov Neeltje Jans, na kterém byly vyrobeny obrovské betonové pilíře, které byly poté osazeny na správné místo pomocí speciální lodi nazvané \"Ostrea\" (Ostrea je latinský výraz pro ústřici). Pod tyto pilíře musely být umístěny speciální rohože, které zabraňují jejich posunu po mořském písčitém dnu. Pro položení těchto rohoží byla vyrobena další speciální loď nazvaná \"Cardium\". Před tímto uložením muselo být dno ještě dodatečně zpevněno, k čemuž byla použita další loď – \"Mytilus\".\n\n\n\n"}
{"id": "338840", "url": "https://cs.wikipedia.org/wiki?curid=338840", "title": "Jiří Cerha", "text": "Jiří Cerha\n\nJiří Cerha (* 10. června 1943 v Praze) je český zpěvák, hudební skladatel a pedagog, dlouholetý člen skupiny C&K Vocal, nyní také člen skupiny Spirituál kvintet. Komponování a zpěv vyučuje na pražské konzervatoři. Jakožto hudební skladatel se zabývá scénickou hudbou a zhudebňováním různých klasických literárních a dramatických děl světové literatury – např. Shakespearových \"Sonetů\" v překladu Martina Hilského a dalších. \n\nSe skupinou C&K Vocal vydal 10 alb, se Spirituál kvintetem album \"Křídla holubic\", s Petrem Skoumalem účinkoval i na albu \"Kdyby prase mělo křídla\".\n\n"}
{"id": "338841", "url": "https://cs.wikipedia.org/wiki?curid=338841", "title": "Ana Beatriz Barros", "text": "Ana Beatriz Barros\n\nAna Beatriz Barros, přechýleně Barrosová (narozena 29. května 1982 v městečku Itabara v Brazílii), je jedna z nejznámějších a nejúspěšnějších brazilských modelek.\n\nV dětství se s rodinou se přestěhovala do Ria de Janeira, kde strávila dětství. Má dvě starší sestry, jedna z nich je také modelka. K modelingu se dostala, když ji oslovil pracovník Elite Model Management. Proslavila se hlavně spoluprací se značkou Victoria's Secret. Nyní bydlí v New Yorku ve Spojených státech amerických. Má ráda jízdu na kole, procházky po pláži a čtení knížek o umění, a hlavně o malování.\n\n"}
{"id": "338842", "url": "https://cs.wikipedia.org/wiki?curid=338842", "title": "Vodní nádrž Letovice", "text": "Vodní nádrž Letovice\n\nVodní nádrž Letovice na říčce Křetínce byla vybudována v letech 1972–1976, do plného provozu předána v roce 1978. Hlavním posláním tohoto vodního díla je nalepšení průtoků řeky Svitavy. Dále je přehrada využívána pro rekreaci, rybolov a vodní sporty. Rekreaci zajišťuje středisko Svitavice, vodní sporty Jachetní oddíl TJ Sokol Letovice.\n\n\nZ jachtařského pohledu se jedná o typickou údolní nádrž, kde jsou plně využitelné pouze větry vanoucí ze západních nebo východních směrů.\n\n"}
{"id": "338845", "url": "https://cs.wikipedia.org/wiki?curid=338845", "title": "Trailer", "text": "Trailer\n\nTrailer \"(kinoupoutávka, kinotrailer)\" je krátká, ne více než tři minuty trvající upoutávka na budoucí film, uvolněná až půl roku před premiérou a většinou ve formě sestřihu stěžejních nebo vizuálně nejzajímavějších částí. Jde vlastně o reklamu na film, ovšem určenou pouze pro kinosály. Kinoupoutávky jsou poté zpravidla využity ještě jednou, jako bonusové materiály na DVD.\n\nK hollywoodským filmům s vyššími rozpočty vzniká ne jeden, ale i několik (někdy i přes 20) kinoupoutávek, v závislosti na tom, pro jaké promítání jsou určeny (např. před promítáním filmu hodnoceného PG-13 se v kinoupoutávce nesmí objevit záběry, které by podléhaly hodnocení R, proto se pro taková představení vyrábějí speciální kinoupoutávky, ve kterých se nevhodné scény vypustí). Náklady na výrobu kinoupoutávky k vysokorozpočtovým filmům mohou dalece přesahovat milion dolarů.\n\nKategorií samou o sobě jsou televizní upoutávky, které bývají mnohem kratší než plnohodnotné kinoupoutávky (obvykle 20–30 sekund) a v USA, Velké Británii a Austrálii obsahují i nezbytnou informaci o kategorizaci filmů (podle MPAA: G, PG, PG-13, R, NC-17). I přesto, že se trailery i TV spoty pod upoutávky řadí, jsou to dvě různé kategorie, které by neměly být zaměňovány.\n\nKinoupoutávky se (zejména v poslední době a v souvislosti s rozvojem internetu) stávají velmi důležitou součástí v reklamě filmů a mnohé jsou zdarma k dispozici ke stažení na internetu.\n\n\n"}
{"id": "338846", "url": "https://cs.wikipedia.org/wiki?curid=338846", "title": "Merja Rantanenová", "text": "Merja Rantanenová\n\nMerja Rantanenová (* 5. prosinec 1980, Jämsänkoski) je finská reprezentantka v orientačním běhu. Jejím největšími úspěchy jsou 3 zlaté medaile ze štafet na Mistrovství světa v roce 2008, 2010 a 2011. V současnosti běhá za finský klub Jämsän Retki Veikot.\n\n"}
{"id": "338847", "url": "https://cs.wikipedia.org/wiki?curid=338847", "title": "Jan Morávek (fotbalista)", "text": "Jan Morávek (fotbalista)\n\nJan Morávek (* 1. listopadu 1989, Praha) je český fotbalový záložník a reprezentant. Hraje na postu ofenzivního záložníka. K jeho největším přednostem patří rychlost, kreativita a výběr místa. Má vynikající finální přihrávku, často působí i v roli falešného třetího útočníka. Vystudoval Gymnázium Přípotoční\n\nV mládežnických létech patřil až do 16. června 2009 Bohemians 1905. Do prvního týmu přišel v roce 2007 před sezonou, ve které klub Bohemians 1905 postoupil zpět do nejvyšší soutěže. Bylo to v červnu 2007 při rozhodujícím utkání ve 2. lize proti HFK Olomouc, ve kterém dal i gól.\n\nPoté přestoupil do bundesligového Schalke 04, kde působil do 30. června 2010. V roce 2011 vyhrál s týmem německý fotbalový Superpohár DFL-Supercup.\n\nNásledně byl odeslán na hostování do konkurenčního klubu 1. FC Kaiserslautern. V jarní části sezóny 2011/12 hostoval v dalším německém týmu FC Augsburg, kam také po sezóně ze Schalke 04 přestoupil. Setkal se zde s Milanem Petrželou, jenž do kádru FC Augsburg přibyl po Mistrovství Evropy ve fotbale 2012. 2. února 2013 vstřelil Morávek v novém působišti svůj první gól, kterým zařídil konečnou remízu 1:1 v ligovém utkání s domácím Wolfsburgem. Morávek vyrovnal ve 25. minutě.\n\nMorávek se ve své kariéře nevyhnul zraněním, mezi která lze řadit svalová poranění například stehenního svalu nebo zranění kolene. Stejně tak se potýkal s otřesy mozku.\n\nJako hráč juniorského národního týmu do 19 let reprezentoval Českou republiku na mistrovství Evropy 2008. V zápasu základní skupiny proti Itálii vstřelil dva góly. Hrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nV A-týmu ČR debutoval 3. 3. 2010 proti Skotsku (porážka 0:1).\n\n"}
{"id": "338848", "url": "https://cs.wikipedia.org/wiki?curid=338848", "title": "Vladimír Rejlek", "text": "Vladimír Rejlek\n\nVladimír Rejlek (* 2. července 1953 v Táboře) je český trumpetista.\n\nStudoval na Konzervatoři v Praze (1968–1974) u prof. Václava Junka, poté pokračoval na Hudební fakultě Akademie múzických umění Praha u téhož profesora. Akademii absolvoval celovečerním recitálem a sólovým koncertem se Symfonickým orchestrem FOK v roce 1978 a v roce 1989 si na HAMU doplnil i postgraduální studium. Byl trumpetistou České filharmonie, Symfonického orchestru Českého rozhlasu, Pražského komorního orchestru a Orchestru opery Národního divadla. Nyní vyučuje na pražské Akademii múzických umění, kde byl v roce 1994 jmenován docentem. Je specialistou na provedení technicky obtížných clarinových (trubkových) partů ve skladbách J. S. Bacha a dalších barokních autorů.\n\n\n\n"}
{"id": "338850", "url": "https://cs.wikipedia.org/wiki?curid=338850", "title": "Fotografická deska", "text": "Fotografická deska\n\nFotografická deska byla jeden z nosičů citlivé vrstvy před objevením fotografického filmu. Na desku byla nanesena světlocitlivá emulze stříbrných solí. Materiálem byla nejprve cínová nebo měděná deska, později to byly především desky skleněné.\n\nPrvní dochované fotografické pokusy provedl roku 1826 vynálezce a fotograf Nicéphore Niépce na cínovou desku, na kterou byla nanesena vrstva světlocitlivého asfaltu. První rozšířený fotografický způsob – daguerrotypie – pracoval s měděnými postříbřenými deskami. Ferrotypie používala desky železné. Nejrozšířenějším materiálem fotografických desek bylo sklo. Používalo se počínaje mokrým kolodiovým způsobem až po suché želatinové desky. Těžké želatinové desky byly v běžné fotografické praxi v první polovině 20. století zcela vytlačeny fotografickým filmem. Pro speciální účely (fotogrammetrie, astronomie) se ale používaly až do osmdesátých let 20. století.\n\nPrvní skleněné desky použil roku 1847 Niepce de Saint-Victor. První negativ na skleněnou desku pořídil v roce 1839 vynálezce John Herschel. Byl také první, kdo použil pojmy \"negativ\" a \"pozitiv\" a snímek. \nDesky byly opatřeny kolodiovým povlakem, který se musel za mokra exponovat. Podrobněji viz článek o kolodiovém procesu. Od roku 1871 probíhaly pokusy objevit suchý fotografický materiál. Na přelomu století se nakonec podařilo zjednodušit fotografický proces objevem suchých panchromatických desek A. Miethem a A. Traubem s kompletní a korektní škálou šedé barvy. Roku 1904 v Lyonu bratři Lumièrové představili první autochromové desky, které se daly reprodukovat barevným tiskem. S těmito deskami začali experimentovat například Edward Steichen, Jacques Henri Lartigue nebo Heinrich Kühn.\n\nForma fotografické emulze nanesené na skle zmizela ze spotřebitelského trhu počátkem 20. století, protože se začaly vyrábět pohodlnější a odolnější filmy. Přesto se fotografické desky používaly profesionální astronomickou komunitou ještě do 90. let 20. století. Takové desky reagovaly na přibližně 2 % světla, které se k nim dostane. \n\nSkleněné desky byly v porovnání s filmem daleko lepší pro kvalitu výzkumného zobrazení, protože byly extrémně stabilní a méně náchylné k ohnutí anebo zkřivení, speciálně při velkoformátových políčkách širokoúhlého zobrazování. Mnohé známé astronomické průzkumy byly zaznamenané pomocí fotografických desek, včetně první Palomar Observatory Sky Survey (POSS) v 50. letech, následujícího POSS-II průzkumu v 90. letech a UK Schmidt průzkumu jižních deklinací. Mnoho observatoří, včetně Harvardovy univerzity a Sonneberg Observatory, udržují velké archívy fotografických desek, primárně pro historický výzkum proměnlivých hvězd. \nPoužití fotografických desek výrazně upadlo od raných 80. let 20. století, když byly nahrazeny CCD zařízeními. CCD fotoaparáty mají několik výhod oproti skleněným deskám, včetně vysoce účinné, lineární odezvy na světlo a jednoduchosti zachycení obrazu a zpracování. Naproti tomu i největší formáty CCD (např. 8 192 × 8 192 pixelů) stále nemají rozlišení většiny fotografických desek, což donutilo moderní průzkumné kamery používat velké pole CCD čipů. Životnost elektronických dat a datových formátů (jako například FITS) je též nejistá.\n\nMnoho objektů sluneční soustavy bylo objevených pomocí fotografických desek. Objevování planetek s použitím fotografických desek zahájil Max Wolf, svým objevem 323 Brucia roku 1891. První přirozený satelit objevený pomocí fotografických desek byl Phoebe roku 1898. Pluto bylo objevené pomocí fotografických desek v blikacím porovnávači; jeho měsíc Cháron byl objeven prověřením vydutí na obrázku Pluta na desce.\n\nFotografické desky byly též velmi důležitý nástroj v dřívější vysokoenergetické fyzice, protože zčernají ionizujícím zářením. Například Victor Franz Hess objevil v 10. letech 20. století kosmické záření podle toho, jak zanechávalo stopy na řadě fotografických desek, které za tím účelem přinesl na vysoké hory nebo nechal vystoupit do ještě vyšší atmosféry s pomocí balónů.\n\nCitlivost určitých typů fotografických desek na ionizující záření (obyčejně rentgenové paprsky) je užitečná v medicínském zobrazování a aplikacích vědy o materiálech, i když byly většinou nahrazeny znovupoužitelnými a počítačem řízenými detektory obrazových desek a jinými typy rentgenových detektorů.\n\nPro fotogrammetrické účely se skleněné desky používaly až do devadesátých let 20. století. Hlavní výhodou měřických snímků na skleněných deskách oproti filmům byla rozměrová stálost (deska během vyvolání na rozdíl od filmu nezmění rozměr). To významně zvyšuje přesnost. Toto hledisko po vynálezu analytického plotru a později nástupu digitální fotogrammetrie ztratilo význam.\n\n\n\nPro daguerrotypie se používaly tyto formáty:\n\nObvyklé metrické formáty, používané ve 20. století\n\nPoužívala se ale i celá řada atypických formátů.\n\n\n\n"}
{"id": "338851", "url": "https://cs.wikipedia.org/wiki?curid=338851", "title": "Žabník jitrocelový", "text": "Žabník jitrocelový\n\nŽabník jitrocelový (\"Alisma plantago-aquatica\") je druh jednoděložných rostlin z čeledi žabníkovité (\"Alismataceae\").\n\nJedná se o vytrvalou bahenní až vodní rostlinu, dorůstá výšky cca 20-100 cm s hlíznatým oddenkem. Listy jsou řapíkaté, uspořádány do přízemní růžice, čepele jsou vejčité, eliptické až kopinaté, na bázi většinou srdčité až uťaté, jen málokdy klínovité. Květy jsou uspořádány do květenství, jedná se o přeslenatou vrcholovou latu. Okvětí je rozlišeno na kalich a korunu. Kališní lístky jsou 3, korunní také 3, korunní lístky jsou bílé, nikoliv narůžovělé jako u podobného žabníku kopinatého. Květy se otevírají hlavně odpoledne . Gyneceum je apokarpní. Čnělka je přímá a bliznová část zabírá jen 1/8-1/3 délky čnělky. Plodem jsou nažky uspořádané v souplodí.\n\nŽabník jitrocelový roste v rozsáhlých oblastech Evropy a Asie . Ze Severní Ameriky je udáván jako nepůvodní z Aljašky , jinak tam je nahrazen příbuznými druhy \"Alisma subcordatum\" a \"Alisma triviale\" .\n\nV ČR roste celkem hojně od nížin do podhůří. Vyskytuje se hlavně při březích vod, v různých zbahnělých a zavodněných příkopech a depresích a často též na obnažených dnech, hojný ve společenstvech obojživelných rostlin sv. \"Oenanthion aquaticae\".\n\n\n\n \n"}
{"id": "338852", "url": "https://cs.wikipedia.org/wiki?curid=338852", "title": "Artyčok.tv", "text": "Artyčok.tv\n\nArtyčok.TV je nezávislá internetová HD televize při Akademii výtvarných umění v Praze (AVU), publikující novinky ze současné výtvarné scény. Databáze portálu obsahuje reportáže z vernisáží výstav, rozhovory s umělci a kurátory, záznamy workshopů, soutěží či přednášek. Projekt se postupně rozvíjí ke spolupráci s dalšími podobnými týmy při vysokých uměleckých školách Střední a Východní Evropy (UUD ZČU v Plzni, FaVU VUT v Brně, UJEP v Ústí nad Labem, A4 nultý priestor a MKE v Budapešti), které monitorují příslušné lokální výtvarné scény. Nejmladší aktivitou domény je sekce videoart, prezentující progresivnější evropskou audiovizuální scénu. Veškeré programy jsou uvolňovány pod licencí Creative Commons.\n\nTelevize Artyčok vznikla v Digitální laboratoři AVU v Praze v rámci rozvojového projektu \"HDV centrum AVU\" Fondu rozvoje Cesnet. Vysílání začalo 9. února 2006 reportáží z výstavy Miloše Šejna Miscellanea. V roce 2008 se uskutečnil přechod distribuce pořadů z platformy Windows Media Player na Flash Media Player a oproti počátečním snahám o maximalizaci obrazové kvality je nyní kladen důraz spíše na širokou dostupnost materiálu uživatelům (HD kvalita je stále k dispozici ve formátu wmv).\n\nProjekt Artyčok postupně koordinovali Dušan Záhoranský, Jan Zahradníček, Jan Vidlička a František Zachoval. Redakční tým se v roce 2007 rozšiřuje o Ivana Svobodu, Erika Sikoru a Janka Rouse. O design a jádro systému se stará Jan Mucska a Jan Habrman.\n\nArtyčok.TV – Art Fair v koprodukci s pražskou MeetFactory, o.p.s. poprvé představil veřejnosti díla umělců zařazených v databázi Artlist domény Artyčok.TV. Artyčok.TV – Art Fair netradiční formou zprostředkovává přímou komunikaci mezi zájemci umění a autory. V prostoru světových veletrhů se jedná o jedinečný pilotní model alternativní distribuce umění. \n\n"}
{"id": "338854", "url": "https://cs.wikipedia.org/wiki?curid=338854", "title": "Řád rytířů sv. Tomáše Canterburského v Akře", "text": "Řád rytířů sv. Tomáše Canterburského v Akře\n\nŘád rytířů sv. Tomáše Canterburského v Akře nebo též jen Rytíři sv. Tomáše z Akry byl rytířský řád, jehož členství bylo omezeno pouze na Angličany. Řád byl založen roku 1191 v Akře (Akkonu), poté co město bylo dobyto Richardem Lví Srdce. Vilém, kaplan z katedrály sv. Pavla v Londýně zformoval malou skupinu, jejíž členové složili sliby chudoby, poslušnosti a celibátu a jejichž cílem bylo pečovat o nemocné a pohřbívat bojovníky, padlé v bojích o Svatou zemi. Vilém jako převor řádu později přidal i povinnost získávat prostředky na vykupování zajatců z rukou muslimů. Úspěch řádu v plnění těchto cílů umožnil v Akře založit špitál a kostel zasvěcené sv. Tomáši Becketovi.\n\nŘád se zmilitarizoval působením westminsterského biskupa Petra z Roche během páté křížové výpravy v letech 1217–1221. V r. 1236 papež Řehoř IX. potvrdil řád jako rytířský a byla přijata řehole Řádu německých rytířů. Během následujících 100 let křižáci drželi Akru a role řádu se změnila ze špitálníků na čistě vojenský řád. S tím došlo i posílení role velmistra řádu na úkor jeho převora. Řád založil svou provincii v Anglii, což později vyústilo ve spory mezi oběma částmi řádu.\n\nBěhem bitvy o Akru zahynul při obraně velmistr s devíti bratry (12. května 1291) a po pádu této poslední křižácké bašty se převorství přemístilo na Kypr. Spory mezi částmi řádu a špatná finanční situace vyústily ve ztrátu bojeschopnosti a po r. 1360 již nejsou žádné zprávy o velmistrovi řádu na Kypru.\n\nŘád postupem doby ztratil vojenský charakter a přijal augustiniánskou řeholi. Věnoval se charitě v Londýně a zřídil tam základní školu, přičemž navázal spojení s cechem obchodníků s vlnou. Nakonec byl řád rozpuštěn Jindřichem VIII. r. 1538 a jeho špitál a kapli zakoupil právě cech obchodníků s vlnou.\n\n"}
{"id": "338855", "url": "https://cs.wikipedia.org/wiki?curid=338855", "title": "Žabník kopinatý", "text": "Žabník kopinatý\n\nŽabník kopinatý (\"Alisma lanceolatum\") je druh jednoděložných rostlin z čeledi žabníkovité (\"Alismataceae\").\n\nJedná se o vytrvalou bahenní až vodní rostlinu, dorůstá výšky cca 20-100 cm s hlíznatým oddenkem. Listy jsou řapíkaté, uspořádány do přízemní růžice, čepele jsou eliptické až kopinaté, na bázi většinou klínovité. Květy jsou uspořádány do květenství, jedná se o přeslenatou vrcholovou latu. Okvětí je rozlišeno na kalich a korunu. Kališní lístky jsou 3, korunní také 3, korunní lístky jsou narůžovělé, většinou nikoliv čistě bílé jako u podobného žabníku jitrocelového. Květy se otevírají hlavně dopoledne . Gyneceum je apokarpní. Čnělka je esovitě prohnutá a bliznová část zabírá více než 1/3 délky čnělky. Plodem jsou nažky uspořádané v souplodí.\nŽabník kopinatý roste přirozeně v Evropě a západní Asii, na jih sahá až do severní Afriky, na sever po jižní Švédsko, ve východní Asii roste příbuzný druh \"Alisma canaliculatum\" . Ze Severní Ameriky je udáván jako nepůvodní z Kalifornie a Oregonu .\n\nV ČR roste převážně v nížinných oblastech Čech i Moravy. Vyskytuje se hlavně při březích vod, v různých zbahnělých a zavodněných příkopech a depresích a často též na obnažených dnech, při březích dolních toků řek, hlavně ve společenstvech obojživelných rostlin sv. \"Oenanthion aquaticae\". Někdy bývá zaměňován s podobným a běžnějším žabníkem jitrocelovým.\n\n\n\n \n"}
{"id": "338856", "url": "https://cs.wikipedia.org/wiki?curid=338856", "title": "C&amp;K Vocal", "text": "C&amp;K Vocal\n\nC&K Vocal je pěvecké sdružení resp. vokální hudební skupina, jež byla založena v roce 1969. Umělecky vycházela především z tehdejší rockové, jazz-rockové a folk-rockové hudební avantgardy. Vůdčími osobnostmi kapely byli od počátku dva kamarádi a blízci spolupracovníci Jiří Cerha a Ladislav Kantor. Svoje umělecké začátky zde zažila také pozdější vítězka ankety Zlatý slavík zpěvačka Petra Janů.\nSkupina zpočátku zpívala, mimo jiné, i klasický folkový repertoár, zejména černošské spirituály. Pohostinsky také vystupovala v Divadle Semafor ve hře Jiřího Suchého \"Kytice\". Později pravidelně koncertovala v Branickém divadle, kde měla po několik let svoji domovskou scénu.\n\n\n\n\n\n\n\n"}
{"id": "338862", "url": "https://cs.wikipedia.org/wiki?curid=338862", "title": "Veněra 8", "text": "Veněra 8\n\nVeněra 8 (rusky: Венера-8) byla sovětská planetární sonda, která v rámci programu Veněra zkoumala planetu Venuši. Let se uskutečnil v roce 1972. Sonda se úspěšně dostala k Venuši a na povrch planety vysadila přistávací pouzdro s vědeckými přístroji.\n\nSonda vážila přibližně tunu, do vesmíru byla vynesena raketou Molnija-M. Skládala se z obslužného modulu a kulového atmosférického pouzdra. Sonda byla optimalizována pro atmosférická měření. Obslužný modul vstupoval do atmosféry zároveň s atmosférickým pouzdrem a shořel. Pouzdro vysílalo data přímo k Zemi.\n\nPlanetární sonda Veněra 8 byla postavena ve strojírenských závodech S. А. Lavočkina.\n\nV konstrukci sondy byly zohledněny údaje, které získala předcházející sonda Veněra 7. Při stavbě přistávacího pouzdra Veněry 7 se počítalo s atmosférickým tlakem větším než 150 atmosfér. Podle údajů získaných při misi Veněra 7 bylo zjištěno, že reálný tlak atmosféry na povrchu Venuše nepřesahuje 105 atm a teplota místo předpokládaných 540 °C dosahuje 493 °C.\nPoužitím těchto údajů při konstrukci přistávacího pouzdra Veněry 8 se ušetřilo 38,5 kg z celkové hmotnosti přistávací části.\n\nProti předchozí misi byla zdokonalen anténní systém přistávacího pouzdra. Hlavní spirálová anténa byla použita pouze při přistávání. Po dosednutí na povrch byla vysunuta přídavná vysílací anténa.\n\nPro měření úrovně osvětlení na povrchu Venuše byl přistávací modul vybaven fotometrem IOV-72. Modul přistál na osvětlené straně planety. Orbitální část sondy se od Veněry 7 nelišila.\n\n\nSonda odstartovala 27. března 1972 pomocí rakety Molnija-M z kosmodromu Bajkonur. Zhruba v polovině letu (6. dubna 1972) byla provedena dráhová korekce. Po 117 dnech letu se přistávací pouzdro oddělilo od obslužného modulu, aby 22. července 1972 v 08:37 UT vstoupilo do atmosféry Venuše. Ve výšce 60 km na povrchem se otevřel padák o průměru 2,5 m. V průběhu přistávání vysílala sonda naměřené údaje, ve výšce 30-35 km byl zaznamenán silný pokles úrovně osvětlení a ve výšce kolem 10 km rychlost větru menší než 1 km/s.\n\nVeněra 8 přistála v 09:32 UT v oblasti Vasilisa Regio. Sonda vysílala údaje z povrchu ještě 50 minut a 11 sekund. Naměřené údaje potvrdily hodnoty zjištěné sondou Veněra 7 - vysoké teploty kolem 470 °C a tlak 90 atmosfér. Fotometrická měření ukázala, že mraky na Venuši jsou relativně vysoko a atmosféra nad povrchem je poměrně čistá. Gama spektrometr určil v povrchové hornině přítomnost uranu, thoria a draslíku, materiál byl podobný pozemské žule.\n"}
{"id": "338864", "url": "https://cs.wikipedia.org/wiki?curid=338864", "title": "Léto s kovbojem", "text": "Léto s kovbojem\n\nLéto s kovbojem je česká filmová romantická komedie režiséra Ivo Nováka z roku 1976. Hlavní role ztvárnili Daniela Kolářová, Jaromír Hanzlík a Oldřich Vízner.\n\nVše začíná, když z Prahy přijeli psycholožka Doubravka (Daniela Kolářová) a studující medik Boba Karásek (Oldřich Vízner) na chatu u jedné vesničky. Zde se celodenně Boba věnuje přípravě na opravné zkoušky a osamocená Doubravka se vydává na procházky do okolí. Na těch se také setkává s traktoristou Honzou (Jaromír Hanzlík), který přišel o řidičský průkaz a nyní musí pást družstevní krávy. Doubravka si také díky tomu uvědomuje, že sobeckého Bobu nemiluje. Oba mladí lidé se postupně sblíží a příběh skončí nakonec svatbou Honzova bratra Ládi (Michal Dlouhý) s Jitkou (Hana Čížková).\n\n"}
{"id": "338866", "url": "https://cs.wikipedia.org/wiki?curid=338866", "title": "Betlémská hvězda", "text": "Betlémská hvězda\n\nBetlémská hvězda je biblický pojem známý z Matoušova evangelia, v němž je popsán příběh mudrců (v originále mágů) z východu (lidově Tří králů), kteří se s pomocí „hvězdy nového židovského krále“ dostavili do Betléma v Judeji, aby se poklonili malému Ježíškovi a předali mu své dary. Betlémská hvězda je tak spojena se symbolikou Vánoc.\n\nPodle Matoušova evangelia, kap. 2 verš 2, se mudrci od východu v Jeruzalémě ptali krále Heroda: „Kde je ten narozený král Židů? Viděli jsme na východě jeho hvězdu a přišli jsme se mu poklonit.“ Poté, podle verše 7, Herodes tajně povolal mudrce a podrobně se jich vyptal na čas, kdy se hvězda ukázala. Mudrcům nařídil, aby se vydali do Betléma, našli dítě a vrátili se zpět Herodovi podat zprávu.\n\nVětšina astronomů se přiklání k názoru, že biblický úkaz souvisí s konjunkcemi v r. 2, v r. 7 a v letech 10-12 před n .l., nebo se zákrytem Jupitera Měsícem dne 17. dubna r. 6 př. n. l. Nejčastěji je uvažována konjunkce Jupitera a Saturna v souhvězdí Ryb v r. 7 před n.l. Tyto konjunkce se opakují v 19letém cyklu. Tato byla však výjimečná tím, že byla trojnásobná a trvala téměř celý rok.\n\nPodle výpočtů Johanna Keplera, který 17. prosince 1630 pozoroval jinou konjunkci Jupitera a Saturna, se však spíše jednalo o opakovanou (trojitou) konjunkci Jupitera a Saturna v souhvězdí Ryb, která nastala v roce 7 př. n. l., a to koncem května, koncem září a navíc i počátkem prosince. Takový úkaz mohl být astrology své doby vykládán jako zrození židovského krále v Judei, protože Jupiter je planeta královská, Saturn symbolizoval Židy a souhvězdí Ryb symbolizovalo oblast dnešní Palestiny. Jeroným Klimeš v souvislosti s touto konjunkcí poukazuje na význam periodických konjunkcí s Měsícem a na hebrejské názvy planet: Jupiter () – spravedlivý [král], židovský název pro Saturn () je odvozen od slova šabat a Saturn byla vždy hvězda Židů, Měsíc v novu () – zrozený. Takže tato konjunkce doslova odpovídá otázce, kterou položili Tři králové králi Herodovi: „Kde je ten \"narozený král Židů\"?\" Navíc v hebrejštině se řekne planeta \"chodící hvězda\" (). I to odpovídá Matoušovu popisu: \"Hvězda \"šla\" před mágy\".\n\nJinou verzi konjunkce jako Betlémské hvězdy uvádí R. W. Sinnott. Velmi těsná konjunkce Jupiteru a Venuše, k níž došlo 17. června roku dva před naším letopočtem způsobila, že obě planety společně vytvořily úkaz připomínající velmi jasnou hvězdu. S ohledem na ostatní historická fakta je však tato možnost považována za méně věrohodnou. Zajímavá je v této souvislosti také informace, že se v srpnu v roce 0 astronomického systému překryly v linii všechny tehdy známé planety v souhvězdí Lva.\n\nJako kometu zobrazil Betlémskou hvězdu do vánoční scény poprvé zřejmě italský malíř Giotto di Bondone (1267–1337), a to v roce 1304. Učinil tak podle Halleyovy komety, která byla pozorovatelná jako velmi nápadný úkaz na noční obloze v roce 1301. Odborníci nemohou vyloučit, že v době Kristova narození mohla být na noční obloze viditelná jiná kometa. Tuto teorii zastává například A. A. Borett (1983). Záznamy tehdejších hvězdářů ale nenaznačují, že by se v daném období na obloze objevila nějaká jasná vlasatice.\n\nProti nápadným úkazům ale hovoří fakt, že podle evangelia sv. Matouše si nikdo v Jeruzalémě nevšiml Betlémské hvězdy až do příchodu Tří králů, i když se hvězdy v antice běžně používaly pro určování času v noci. Proti teorii komety hovoří i fakt, že v antice byly komety považovány za zlověstná znamení.\n\nDalší možností je náhle vzplanuvší nova či supernova. Zastáncem této možnosti je například A. J. Morehouse (1978).\n\nTeologické vysvětlení považuje betlémské světlo za součást zázraku dokazujícího narození Božího syna. Wolfgang Trilling se domnívá, že „evangelista zřejmě nemá na mysli astronomickou událost, nýbrž přímo zázračný, mimořádný úkaz. Něco takového by autor mohl sotva napsat po způsobu lidového vyprávění, kdyby myslel na konjunkci v souhvězdí Ryb. Řada badatelů je zajedno v tom, že se v tomto případě musíme vzdát spojitosti mezi astronomií a textem Písma.\" Betlémské světlo byla výzva k následování, kterou mágové přijali a nechali se jím dovést k narozenému Spasiteli.\n\nV historii křesťanství byla zázračná světla zaznamenána často, například dle legendy při svržení těla Jana Nepomuckého do Vltavy. K nejznámějším patří Sluneční zázrak ve Fátimě z roku 1917.\n\nJako kometu zobrazil Betlémskou hvězdu do vánoční scény poprvé zřejmě italský malíř Giotto di Bondone (1267–1337), a to v roce 1304 na fresce \"Klanění\" pro padovskou kapli Scrovegni. Dílo bylo inspirováno úkazem Halleyovy komety v září 1301. Na jiných středověkých obrazech, například třeboňském Narození Páně, bývá Betlémská hvězda zobrazena mnohem nenápadnější.\n\nPři vzniku tradice vyobrazení vánočního Betléma se ustálil i zvyk vyobrazení hvězdy, obvykle komety, nad scenérií betlémského chléva s jesličkami a Svatou rodinou.\n\nMotiv hvězdy nebo hvězd ukazujících cestu se objevoval též v černošských spirituálech a gospelech, kde je často smíšen s motivy útěku z Egypta. V obou případech je zřejmá biblická inspirace.\n\n\n"}
{"id": "338869", "url": "https://cs.wikipedia.org/wiki?curid=338869", "title": "Mistr FIDE", "text": "Mistr FIDE\n\nMistr FIDE, někdy též FIDE mistr, zkráceně FM, je šachový titul udělovaný Mezinárodní šachovou federací (FIDE). Tento titul je nižší než titul mezinárodní mistr či mezinárodní velmistr a vyšší než titul kandidát mistra. Poprvé byl udělen roku 1978.\n\nTitul lze získat dosažením ratingu ELO alespoň 2300 nebo splněním norem v některých mistrovských soutěžích podle pravidel pro mezinárodní tituly FIDE. Hráčům pak dosažený titul náleží doživotně.\n\nAčkoliv je titul mistr FIDE určen hráčům obou pohlaví, užívá se též ženská obdoba titulu mistryně FIDE, s anglickou zkratkou WFM (). Titul lze získat splněním norem na ženských soutěžích, alternativně požadovaný rating ELO je 2100.\n\nStálá komise FIDE pro šachovou skladbu uděluje také analogické tituly FIDE mistr řešení, s anglickou zkratkou FMS (), a FIDE mistr skladby, se zkratkou FMC ().\n\n"}
{"id": "338870", "url": "https://cs.wikipedia.org/wiki?curid=338870", "title": "Tranzistor (rozcestník)", "text": "Tranzistor (rozcestník)\n\nSlovo tranzistor může označovat více věcí:\n\n"}
{"id": "338873", "url": "https://cs.wikipedia.org/wiki?curid=338873", "title": "Spirit - divoký hřebec", "text": "Spirit - divoký hřebec\n\nSpirit - divoký hřebec ( ) je animovaný film z produkce z produkce DreamWorks. Byl uveden v roce 2002. Písničky k filmu nazpíval Bryan Adams.\n\nPříběh začíná s narozením mustanga. Žije spokojeně v divočině se svou matkou. Později potkává americké kolonisty. Ti ho chytí a chtějí zkrotit metodou, která se dříve k výchově koní klasicky používala. Chtějí ho zlomit. Shodou okolností je ve stejné pevnosti držen indiánský chlapec. Mustang s ním uprchne. Setká se s jeho klisnou, Rain, která ho naučí nebát se lidí, a do které se \"zamiluje\". Ačkoli jsou všichni tři pronásledováni zlými kolonisty, nakonec se dostanou do bezpečí. Chlapec zpátky do své vesnice, a mustang i s Rain ke svému stádu.\n"}
{"id": "338875", "url": "https://cs.wikipedia.org/wiki?curid=338875", "title": "Nurofen", "text": "Nurofen\n\nNurofen je obchodní označení léku ze skupiny léčiv používaných k potlačení bolesti (analgetika), horečky (antipyretika) a zánětu (antirevmatika). Nurofen je především ibuprofen. Držitel registrace je firma Reckitt Benckiser Healthcare International Ltd., Slough, Velká Británie.\n\nNa českém trhu existovalo v červenci 2008 v šest variant Nurofenu (Nurofen, Nurofen Forte , Nurofen Stopgrip, Nurofen pro děti - čípky, Nurofen liquid capsules, Nurofen pro děti active)\n\nVšechny kromě varianty \"Nurofen Stopgrip\" obsahují jako účinnou látku pouze ibuprofen, jde tedy o ekvivalenty léků, jako je Ibalgin (200 nebo 400 mg ibuprofenu), Ibuprofen (400 mg) nebo Brufen (100 mg sirup, 400 mg tablety) a dalších. \n\nLéčivo \"Nurofen Stopgrip\" obsahuje vedle ibuprofenu (200 mg/tbl.) i pseudoefedrin (30 mg/tbl) a používá se k potlačení příznaků zánětů horních cest dýchacích. Kontroverzi budí jeho snadná dostupnost, protože patří mezi léky, jež jsou zneužívány k výrobě pervitinu.\n\n\n\n"}
{"id": "338881", "url": "https://cs.wikipedia.org/wiki?curid=338881", "title": "Polární tělísko", "text": "Polární tělísko\n\nPolární tělísko, pólové tělísko nebo také polocyt, je haploidní buňka, která vzniká během meiotického dělení vajíčka (resp. oocytu).\n\nPólová buňka obsahuje zejména odvržené chromozomy, které se nebudou účastnit vzniku nového jedince, naopak cytoplazmy obsahuje velmi málo. U obratlovců vznikají dvě polární tělíska, přičemž první polární tělísko se může dále rozdělit (takže nakonec jsou tři). Každé z dvou vajíček vzniká v jednom z dvou meiotických dělení oocytu.\n\nPolární tělísko je někdy užíváno pro prenatální genetické testy embrya.\n\nFyziologický význam polárního tělíska není známý. V některých případech se však stává hračkou evoluce. Některé chromozomy (konkrétně např. B chromozomy sarančete \"Myrmeleotettix\") jsou si například schopné zajistit, aby se ocitly přednostně ve vaječné buňce a nikoliv v polárním tělísku. Červci zase obsahují bakteriální symbionty, kteří žijí v tzv. bakteriomu. Tento bakteriom je v jejich případě tvořen splynutými třemi pólovými buňkami (triploidní) a navíc jednou buňkou tělní (diploidní, tedy dohromady pentaploid).\n\n"}
{"id": "338882", "url": "https://cs.wikipedia.org/wiki?curid=338882", "title": "Lichfieldská katedrála", "text": "Lichfieldská katedrála\n\nLichfieldská katedrála Anglikánské církve se nachází v anglickém městě Lichfield. Je jedinou středověkou anglickou katedrálou se třemi věžemi. Její vnitřní délka je 112 m, šíře hlavní chrámové lodi je 21 m a hlavní věž je vysoká 77 m.\n\nKdyž byl svatý Ceada jmenován mercijským biskupem, přestěhoval sídlo diecéze z Reptonu do Lichfieldu, zřejmě proto, že zde bylo místo svázané s mučednickou smrtí v době vlády Římanů. První katedrála byla vybudována okolo roku 700, kdy zde biskup Hedda nechal postavit nový kostel, do kterého byly uschovány ostatky sv. Ceady, jehož hrob se stal cílem mnoha poutníků.\n\nRoku 1085 byla zahájena stavba nové kamenné katedrály v normanském slohu nahrazující původní dřevěnou saskou stavbu. Tato první kamenná katedrála byla nahrazena gotickou variantou, jejíž výstavba začala roku 1195. Ta byla dokončena dostavbou kaple roku 1330. Kněžiště pochází z roku 1200, křížová loď z roku 1240 a stavba hlavní chrámové lodi byla zahájena roku 1260. Osmiboká kapitula, která byla dokončena roku 1249 a je jednou z nejnádhernějších částí katedrály, obsahuje sbírky pokladů katedrály, Lichfieldské gospely a zdobené rukopisy pocházející z 8. století.\n\nV době občanské války byla katedrála opevněna a několikrát obléhána. Důvodem bylo to, že církevní hodnostáři stáli na straně panovníka, zatímco obyvatelé města byli převážně parlamentaristé. Při obléhání utrpěla katedrála velké poškození – hlavní věž se zřítila, byla zničena její střecha i mozaiková okna. Obnova stavby byla zahájena roku 1660 ale celková oprava všech škod způsobených občanskou válkou byla dokončena až v 19. století.\n\nI když bylo 18. století obdobím rozvoje města, katedrála podléhala rozkladu. Její knihovna z 15. století nacházející se na severní straně hlavní chrámové lodi byla přemístěna na původní místo nad kapitulu. Většina soch ze západní brány byla odstraněna. Na konci století byl odstraněn hlavní oltář, aby vznikl jeden prostor pro kněžiště. Zdobená západní brána byla obnovena ve viktoriánském období Georgem Gilbertem Scottem. Tyto práce obsahovaly mimo jiné vytvoření mnoha soch králů, královen a svatých vytvořených z původního materiálu.\n\nV únoru 2003 byla objevena pod podlahou hlavní chrámové lodi deska s vytesanou podobou archanděla Gabriela (Lichfieldský anděl) pocházející z 8. století. Tato deska byla rozlomena na tři části, ale zachovaly se části původní malby. Nyní je vystavena v katedrále.\n\n"}
{"id": "338885", "url": "https://cs.wikipedia.org/wiki?curid=338885", "title": "Fakulta životního prostředí České zemědělské univerzity", "text": "Fakulta životního prostředí České zemědělské univerzity\n\nFakulta životního prostředí České zemědělské univerzity v Praze byla ustavena 1. července 2007, kdy se původní \"Fakulta lesnická a environmentální\" rozdělila na dva subjekty. Fakulta dle Boloňské deklarace realizuje třístupňový systém studia. Poskytuje komplexní vzdělání v širokém spektru oborů ochrany životního prostředí, přírody a krajiny. Svým zaměřením reaguje na moderní vzdělávací trendy a na poptávku praxe. Nabízené obory studia v různém poměru propojují ekologické a inženýrské (krajinářské) aspekty ochrany životního prostředí. Fakulta sídlí v areálu ČZU v Praze 6-Suchdole. Výuka navíc probíhá ve třech distančních střediscích – v Litvínově, v Karlových Varech a v Březnici na Příbramsku. Dle odborné specializace se fakulta člení na šest kateder: katedru aplikované geoinformatiky a územního plánování, katedru biotechnických úprav krajiny, katedru ekologie, katedru aplikované ekologie, katedru geoenvironmentálních věd a katedru vodního hospodářství a environmentálního modelování.\n\nSoučasným děkanem je prof. RNDr. Vladimír Bejček, CSc.\n\nFakulta nabízí akreditované studijní obory v českém a anglickém jazyce v bakalářském, navazujícím magisterském i doktorském stupni studia.\n\n\n\n\n"}
{"id": "338886", "url": "https://cs.wikipedia.org/wiki?curid=338886", "title": "Návrat", "text": "Návrat\n\nNávrat je označení pro situaci následující po odchodu, k níž je směrově obrácená. Návrat je tedy opětovná existence v místě, které bylo zprvu opuštěno. Lze se s ním však setkat i v jiných významech:\n\nSlovo návrat se vyskytuje např. v těchto souslovích:\n\n"}
{"id": "338892", "url": "https://cs.wikipedia.org/wiki?curid=338892", "title": "Minna Kauppiová", "text": "Minna Kauppiová\n\nMinna Kauppiová (* 25. listopadu 1982, Asikkala) je finská reprezentantka v orientačním běhu. Jejími největšími úspěchy je devět zlatých medailí z Mistrovství světa v orientačním běhu. V roce 2008 v Olomouci získala 2 zlaté medaile a to ze závodu štafet a na klasické trati. Předchozí zlaté medaile získala na šampionátech v Kyjevě a Århusu v letech 2006 a 2007, poslední dvě v Trondheimu v roce 2010. V současnosti běhá za finský klub Asikkalan Raikas.\n\n"}
{"id": "338903", "url": "https://cs.wikipedia.org/wiki?curid=338903", "title": "Lincolnská katedrála", "text": "Lincolnská katedrála\n\nLincolnská katedrála, oficiálně \"Katedrální kostel Panny Marie v Lincolnu\" (Cathedral Church of the Blessed Virgin Mary of Lincoln) je historická katedrála nacházející se v anglickém městě Lincoln a je sídlem Lincolnské diecéze anglikánské církve. Byla po více než 200 let (1300 až 1549) nejvyšší stavbou na světě, ale její centrální věž se v 16. století zhroutila a nebyla obnovena.\n\nNa pokyn Viléma I. byla zahájena stavba první katedrály roku 1072. Stavba byla dokončena roku 1092. Po padesáti letech byla katedrála zničena ohněm. Biskup Alexander katedrálu nechal obnovit a rozšířit ale nová stavba byla zničena zemětřesením roku 1185.\n\nPo zemětřesení byl jmenován nový biskup Hugh, pocházející z Francie. Ten zahájil rozsáhlou obnovu a rozšíření katedrály. Přestavba byla zahájena na východním křídle. Hlavní chrámová loď byla postavena v raněgotickém slohu. Na stavbě byly použity architektonické postupy té doby – zalomené oblouky, opěrné pilíře a žebrovaný strop. To umožnilo vytvoření větších oken.\n\nKatedrála je třetí největší, po Katedrále svatého Pavla v Londýně a Yorské katedrále, ve Velké Británii podle zastavěné plochy. Její rozměry jsou – délka 146m a šířka 82m. Hodiny katedrály pocházejí z 19. století a zvonice je vybavena třinácti zvony. Její zajímavostí jsou mimo jiné děkanské a biskupské oko, které byly vytvořeny ve středověku. Starší děkanské oko v severní křížové chrámové lodi pochází z roku 1192 a po rekonstrukci bylo dokončeno roku 1235. Pozdější biskupské oko v jižní křížové lodi bylo dokončeno roku 1330.\n\nPo přístavbě děkanského oka a jiných gotických doplňcích došlo zřejmě k některým konstrukčním chybám v opoře hlavní věže a ta se v roce 1237 nebo 1239 zřítila. Stavba nové hlavní věže spolu s přestavbou hlavní lodi byla zahájena roku 1255. Zvětšení původní malé kruhové hlavní lodi si vyžádal vzrůstající počet poutníků ke hrobce biskupa Hugha.\n\nHlavní věž byla vztyčena do své současné výše 83m v letech 1307 až 1311. Byly také rekonstruovány a zvýšeny západní věže a brána. V té době zastřešovala hlavní věž dřevěná střecha, která byla zničena roku 1548 bleskem. Před katedrálou byly instalovány dvě sochy Eduarda I. a jeho ženy Eleanory, jejíž ostatky jsou uschovány uvnitř budovy. V 15. století byla postavena kaple v perpendikulárním slohu.\n\nLincolnský biskup byl jedním ze signatářů Magny Charty a jedna z jejich čtyř exemplářů byla po několik staletí uschována v Lincolnské katedrále. V současnosti je vystavována v blízkém Lincolnském hradu. Další se nacházejí v Britském muzeu a Salisburské katedrále.\n\n"}
{"id": "338904", "url": "https://cs.wikipedia.org/wiki?curid=338904", "title": "Filipínsko-americká válka", "text": "Filipínsko-americká válka\n\nFilipínsko-americká válka byl ozbrojený konflikt, který se odehrál na filipínském souostroví mezi USA a Filipínskou první republikou. Válka oficiálně probíhala do roku 1902, ale poslední filipínští vojáci bojovali až do roku 1913.\n\nV roce 1892 byla založena odbojová organizace \"Katipunan\", která připravovala nezávislost na Španělsku. Poté ve stejném roce začala Filipínská revoluce. Ta se roku 1896 setkala s úspěchem a v témže roce vznikla filipínská první republika s hlavním městem Malolos. USA využily situace (již o Filipíny vedly se Španělskem válku). Proto v roce 1899 podnikly do země invazi.\n\nZa invaze se ze starých \"Katipuneros\" složila armáda, která měla invazi zabránit. Po několika letech velmi tvrdých bojů však armáda vedená revolučním hrdinou E. Aguinaldem musela kapitulovat. Ve válce svůj život položilo 4 196 Američanů. Filipínci za svou vlast a hrdost zaplatili skoro 20 000 vojáky a 1,5 milionem civilistů. Filipínská 1. republika zanikla roku 1902. Někteří filipínští vlastenci se ale vzdali až roku 1913. Americká armáda při této válce také poprvé systematicky užila koncentrační tábory k internaci filipínského civilního obyvatelstva.\n\nPoté se staly Filipíny americkým územím. Pokud byli Filipínci zastoupeni ve vládě, jednalo se o kolaboranty z let 1899–1902. Poté nastala první světová válka. Ve druhé světové válce byla Japonskem založena Filipínská druhá republika jako loutkový stát. Po této válce se opět Filipíny dostaly do moci USA. V roce 1946 získaly Filipíny nezávislost.\n\n\n"}
{"id": "338908", "url": "https://cs.wikipedia.org/wiki?curid=338908", "title": "Rávalpindí", "text": "Rávalpindí\n\nRávalpindí (urdsky \"راولپنڈی\") je město v Pákistánu. Do výstavby Islámábádu v 60. letech 20. století bylo Rávalpindí hlavním městem Pákistánu.\n\nV dnešní době má Rávalpindí více než tři milióny obyvatelem a tvoří souměstí s Islámábádem.\n\nV okolí Rávalpindí byly nalezeny nejstarší stopy osídlení v jižní Asii, staré přibližně půl milionu let. V 6. století existoval v okolí Rávalpindí a dnešního Péšávaru státní útvar Gandhára. 27. prosince 2007 byla v Rávalpindí zavražděna bombovým útokem Bénazír Bhuttová.\n\n"}
{"id": "338909", "url": "https://cs.wikipedia.org/wiki?curid=338909", "title": "Severní geomagnetický pól", "text": "Severní geomagnetický pól\n\nSeverní geomagnetický pól \nje místo, kde osa magnetického dipólu nejlépe aproximujícího zemské magnetické pole protíná na severu povrch Země. Leží v severozápadním Grónsku na 79° severní šířky a 290° východní délky, čili asi 1 250 km od geografického severního pólu. Osa tohoto dipólu svírá úhel 11° s zemskou osou, dipól má magnetický moment 8,0.10 J T. S časem se poloha této osy mění. \n\nSeverní magnetický pól je pohybující se místo na Zemi, ze kterého indukční čáry geomagnetického pole směřují svisle vzhůru. Magnetická inklinace je zde +90°; magnetická deklinace zde není definována, sbíhají se zde všechny izogonické linie.\n\nMagnetický pól na severní polokouli je fyzikálně jižní pól. Magnetický sever a jih byly totiž definovány podle orientace střelky kompasu. Severní pól střelky je tedy přitahován jižním magnetickým pólem Země.\n\nSeverní magnetický pól není přesně protilehlý vůči jižnímu magnetickému pólu, jejich spojnice neprochází středem Země, oba se nacházejí na západní polokouli.\n\nV roce 1831 se polohu magnetického pólu na severní polokouli poprvé pokusil určit polární badatel James Clark Ross. Další bádání provedl v roce 1904 norský polárník Roald Amundsen.\n\nV roce 2005 byla jeho poloha odhadnuta na 82°42′ severní šířky a 114°24′ západní délky. Magnetický pól se neustále posunuje, což je dáno změnami v zemském magnetickém poli. Poloha pólu každý den driftuje v elipsách asi o 40 m směrem k severu. Rychlost posunu se mění. Od objevu severního magnetického pólu do roku 1904 zůstával prakticky na stejném místě.<ref name=\"idnes.cz/zpravy/zahranicni/severni-magneticky-pol-se-rekordnim-tempem-posouva-k-rusku.A091230_113422_vedatech_jw\"></ref> V 90. letech 20. století se severní magnetický pól přesouval rychlostí asi 15 km/rok, od té doby se rychlost jeho přesunu zvýšila, v roce 2019 byla rychlost přesunu nejméně 50 km/rok.<ref name=\"idnes.cz/zpravy/zahranicni/rusko-kanada-zeme-poly-magnetismus-navigace-veda.A190207_112518_zahranicni_luka\"></ref> V roce 2009 se posouval rychlostí 64 km/rok. Zrychlení přesunu se ale týká pouze severního magnetického pólu, jižní magnetický pól se přesouvá stále zvolna.\n\nJak severní magnetický pól na počátku 21. století opouští kanadskou Arktidu, je jeho pozemní výzkum stále obtížnější, na významu nabývá jeho satelitní sledování.\n\nV roce 2007 byl v rámci pořadu Top Gear dosažen autem bod na 78° 35′ 42″ s. š., kde se magnetický pól nacházel v roce 1996. Od roku 1996 se posouval o 64 km/ rok. Momentálně se sleduje satelity, protože z pevniny to nelze od doby, když opustil území kanadské Arktidy.\n\nOd roku svého objevu se magnetický pól posunul již o 2200 km.\n\n"}
{"id": "338910", "url": "https://cs.wikipedia.org/wiki?curid=338910", "title": "Vyvažování rotorů", "text": "Vyvažování rotorů\n\nVyvažování rotorů turbín a kompresorů (také elektromotorů a obecně rotačních součástí) se provádí za účelem odstranění nerovnováhy rotujících částí způsobující vibrace při chodu strojních zařízení a zbytečnou zátěž ložisek. Samotné vyvažování se potom provádí přidáváním materiálu (závaží ve vyvažovacích rovinách, přivařený materiál apod.), nebo jeho odebíráním (odvrtáváním, broušením apod.).\n\nVyvažovačky se používají s tuhým, nebo měkkým uložením. S tuhým uložením jsou obecně méně přesné, ale levnější a rychlejší k použití. Vyvažovací stroje s měkkým uložením ložisek je obvykle třeba nastavit pro každý rotor zvlášť pomocí zkušebních závaží ve vyvažovacích rovinách, aby se zjistil jejich vliv na (ne)vyváženost rotoru. Odpadá nutnost předem zadávat rozměry rotoru a jeho rovin.\n\nVibrace stojanu měří indukční snímač, který u vyvažovaček s tuhým stojanem je vybaven mechanickým zesilovačem. Poloha rotoru je snímána buď přímo podle motoru, nebo optočidlem na vyvažovaném stojanu. Rotory lopatkových strojů se často zkoušejí ve vakuu pro snížení odporu vzduchu. Pohon měřené součásti je realizován kloubovým hřídelem, nebo přetaženým plochým řemenem (nutnost odečítat polohu přímo na součásti – prokluz řemenu). Vyvažování probíhá zprvu při nižších otáčkách podle citlivosti stroje, potom se zkouší při provozních.\n\nVyváženost se často rozděluje na statickou a dynamickou. Statická nevyváženost působí v obou tolerančních rovinách stejně, lze ji vyvážit v případné třetí prostřední vyvažovací rovině. Dynamická nevyváženost naproti tomu působí v obou tolerančních rovinách různými směry. Tyto nevývažky je třeba řešit v každé vyvažovací rovině zvlášť.\nJednotkami neváženosti jsou gram milimetry (hmota * vzdálenost) – hmotnostní moment. Tím se určuje odstředivá síla působící proti podporám (ložiskům) při roztočení součásti.\nRotory většinou obsahují toleranční a korekční roviny (toleranční ve středu umístění ložisek, korekční v místech uložení závaží/odebírání materiálu)\n\nZbytkový nevývažek je přímo úměrný hmotnosti součásti. formula_1\n\nSpecificky zbytkovy nevyvazek: \nformula_2 \nformula_3 \n\nformula_4 \nformula_5 … přípustný zbytkový nevývažek [g*mm] \nformula_6 … stupeň jakosti vyvážení [mm/s] \nformula_7 … hmotnost rotoru [kg] \nformula_8 … úhlová rychlost [rad/s] \n\nPřípustný zbytkový specifický nevývažek je nepřímo úměrný provozním otáčkám rotoru.\n\nPříklad: G 6,3 G 1,6 G 16\n\nJakost vyvážení formula_9 kde formula_8 je úhlová rychlost rotoru.\n\nVyvažovací stroje s měkkým uložením:\n\nVyvažovací stroje s tuhým uložením:\n"}
{"id": "338918", "url": "https://cs.wikipedia.org/wiki?curid=338918", "title": "Slash's Snakepit", "text": "Slash's Snakepit\n\nSlash's Snakepit byla rocková skupina, kterou založil tehdejší kytarista Guns N' Roses Slash v roce 1994. Kolegové z Guns N' Roses Matt Sorum (bicí) a Gilby Clarke (kytara) byli také mezi původními členy. Na basu hrál Mike Inez z Alice in Chains. Eric Dover (který předtím hrál na kytaru v kapele Jellyfish) zpíval. Další z GN'R jako Teddy Andreadis (harmonika) a Dizzy Reed (klávesy) se v sestavě také objevili.\n\nPrvní a nejvýznamnější sestava, často považovaná za \"pravé\" Slash's Snakepit (sestava z roku 2000 s Rodem Jacksonem nebyla fandy ani kritiky oproti první moc přijata) vydala v březnu 1995 album \"It's Five O'Clock Somewhere\".\n\nSestavy kapely se různě měnily, po nahrání prvního alba se 1. dubna 1995 rozhodli opustit kapelu Matt Sorum, který odešel z důvodu práce na dodnes nevydaném albu Guns N' Roses a Mike Inez který rovněž pracoval na nové desce své kapely Alice in Chains. Manažer kapely Tom Maher hledal tedy náhrady a našel - z kapely Zakka Wylde,tedy Pride and Glory do kapely přišli bubeník Brian Tichy a basák James LoMenzo. Videoklip k písni Good To Be Alive byl prvním kde se Brian a James už objevili.\n\nSlash kapelu oživil ze základů kapely Slash's Blues Ball v roce 1998. Z Blues Ballu si s sebou vzal basáka Johnnyho Griparice a kapele opět na klávesách pomáhal Teddy Andreadis. Slash hledal další členy- a v roce 1999 do sestavy vstoupili kytarista Ryan Roxie, zpěvák Rod Jackson (ex Rag Doll) a bubeník Matt Laug. Roxieho pak v průběhu roku nahradil kytarista Keri Kelli, on i Roxie jsou známí z hraní s Alice Cooperem. V roce 2002 se kapela rozpadla a Slash spolu s Duffem McKaganem a Mattem Sorumem založili kapelu The Project, později známou jako Velvet Revolver. Někteří fanoušci VR nechápou rozhodnutí nepokračovat i ve VR s Ericem Doverem z prvního Snakepitu či dokonce Rodem Jacksonem ze druhého Snakepitu.\n\nV současnosti je Snakepit obnoven, ale není to Snakepit. Po rozpadu Velvet Revolver Slash dva roky na to založil Slash ft. Myles Kennedy and the Conspirators, s tou hrají i některé písně Snakepitu jako je Beggars and Hangers On či Mean Bone.\n\n\nPozn.: Nezahrnuje sezónní muzikanty\nPrvní jamy\n\nSkládání a nahrávání prvního alba\n\nTour k prvnímu albu\n\npřestávka\n\nTour na rok 1999 a příprava druhého alba\n\nTour k druhému albu\n"}
{"id": "338927", "url": "https://cs.wikipedia.org/wiki?curid=338927", "title": "Helena Bergmanová", "text": "Helena Bergmanová\n\nHelena Bergmanová, \"rozená Janssonová\" (* 28. srpen 1985, Tibro) je švédská reprezentantka v orientačním běhu v současnosti žijící v městě Umeå. Jejími největšími úspěchy jsou dvě zlaté medaile z Mistrovství světa v roce 2009 a 2011. V současnosti běhá za švédský klub Leksands OK.\n\n"}
{"id": "338930", "url": "https://cs.wikipedia.org/wiki?curid=338930", "title": "Římskokatolická farnost Velké Bílovice", "text": "Římskokatolická farnost Velké Bílovice\n\nŘímskokatolická farnost Velké Bílovice je jedno z územních společenství římských katolíků brněnské diecéze v děkanátu Břeclav s farním kostelem Narození Panny Marie.\n\n\nPrvní písemná zmínka o obci pochází z roku 1306. V 16. století zde majitelé obce Žerotínové postavili bratrskou kapli. Ta po třicetileté válce postupně zchátrala. Na jejím místě byl v letech 1764-1765 postaven nový barokní kostel.\n\nVíce než 20 let (v letech 1916 až 1937) působil ve Velkých Bílovicích R. D. Felix Čeloud (nejdříve jako administrátor, později jako děkan). Podílel se mimo jiné na rozvoji aktivit místního Orla. Významná byla jeho budovatelská činnost při opravách kostela a fary. Nechal opravit varhany a inicioval rozsáhlé opravy kostela v roce 1927 (uskutečnila se výměna oken, oprava křížové cesty a oltáře, byla položena nová dlažba). \n\nOd 1. srpna 1998 zde byl farářem R. D. Mgr. Libor Salčák. Ten byl zároveň od 28. srpna 2008 administrátor excurrendo ve farnosti Zaječí. Zemřel 19. prosince 2019 a na jeho místo byl k 13. 1. 2020 dosazen R. D. Mgr. Pavel Römer (z farnosti Lanžhot; zde zůstal materiálním správcem).\n\nÚdaje aktuální k 13. 1. 2020.\n\nVe farnosti, konkrétně v Moravském Žižkově, byl v roce 2002 vysvěcen nově postavený kostel Panny Marie Vítězné.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. březen. Adorační den připadá na nejbližší neděli po 7. červenci.\n\nVe farnosti se pravidelně koná tříkrálová sbírka. V roce 2015 se při ní vybralo ve Velkých Bílovicích 117 267 korun a v Moravském Žižkově 23 758 korun.O rok později dosáhl výtěžek sbírky ve Velkých Bílovicích 124 523 korun a v Moravském Žižkově 28 140 korun.\n\n"}
{"id": "338931", "url": "https://cs.wikipedia.org/wiki?curid=338931", "title": "Ženská tenisová asociace", "text": "Ženská tenisová asociace\n\nŽenská tenisová asociace ( ; zkratka WTA) je zájmová organizace profesionálních tenistek, která vznikla v roce 1973. V prvních letech svého působení se zasazovala o zrovnoprávnění tenistek vůči mužům po stránce finančních odměn na turnajích, což vedlo po řadě let k úspěšnému výsledku. V roce 1976 zahájila WTA spolupráci s Mezinárodní tenisovou federací při sestavování mezinárodního sezónního tenisového kalendáře a v řízení mezinárodních soutěží skrze společnou komisi WIPTC.\n\nOd roku 1977 vydává WTA čtrnáctideník s novými informacemi z ženského tenisu, který se jmenuje \"Inside Women´s Tennis\".\n\nHistoricky první předsedkyní WTA se stala Billie Jean Kingová, po ní následovaly Chris Evertová, Betty Stoveová, Martina Navrátilová a další.\n\nOrganizace WTA zaznamenává historické rekordy ženského profesionálního okruhu – rekordy WTA Tour a ocenění – ceny WTA.\n\nOd roku 2005 byl sponzorem profesionálního ženského tenisu firma Sony Ericsson, což se projevilo na přejmenování ženského okruhu, který nesl do ukončení spolupráce v roce 2010 oficiální název Sony Ericsson WTA Tour.\n\nV říjnu 2010 byl okruh přejmenován na WTA Tour.\n\nDo sezóny 2008 WTA rozdělovala ženské tenisové turnaje do několika kategorií dle výkonnosti:\n\n1. \"Grand Slam\" – čtyři turnaje.\n\n2. \"Turnaj mistryň\" (\"Sony Ericsson Championships\") s dotací 3,0  mil. dolarů.\n\n3. \"Turnaje kategorií Tier\":\n\nWTA přistoupila na změny od sezóny 2009:\n\n1. \"Grand Slam\" – čtyři nejdůležitější turnaje (beze změny).\n\n2. \"WTA Premier Tournaments\" – touto kategorií byly nahrazeny dřívější kategorie \"Tier I\" a \"Tier II\". Byl zredukován počet turnajů z původních dvaceti šesti událostí. Co do důležitosti jsou tyto turnaje seřazeny následovně: WTA Premier Mandatory, WTA Premier 5 a WTA Premier, s odstupňovanou peněžní dotací a ziskem bodů do žebříčku WTA. \n\n2a. WTA Tour Championships \"(Turnaj mistryň)\" s původní dotací 4,9 mil. dolarů je součást kategorie WTA Premier. Od roku 2019 až do roku 2028 se tento turnaj koná resp. bude konat v čínském městě Šen-čen (blízko Hongkongu). Pro rok 2019 byla zajištěna finanční dotace pro prémie zúčastněných osmi nejlepších hráček roku (podle zvláštního výpočtu bodů získaných v turnajích) ve výši 14,0 mil. dolarů. \n\n3. \"WTA International Tournaments\" – nahradila kategorie \"Tier III\" a \"Tier IV\".\n\nBody do žebříčku WTA lze získat také na turnajích nižších okruhů, WTA 125s hraném od sezóny 2012 a Ženském okruhu ITF, který organizuje Mezinárodní tenisová federace.\n\nKaždé pondělí (vyjma grandslamových a velkých turnajů, kdy je prodleva čtrnáct dnů) je vydáván nový oficiální žebříček WTA. Body v něm jsou sčítány na základě úspěšnosti tenistek v jednotlivých turnajích, kde každé kolo turnaje dané kategorie je ohodnoceno příslušným počtem bodů. Body se sčítají jen v rozmezí posledního roku.\n\n\n\n"}
{"id": "338936", "url": "https://cs.wikipedia.org/wiki?curid=338936", "title": "Srb (rozcestník)", "text": "Srb (rozcestník)\n\nSrb může být: \n\n\n\n\n\n\n"}
{"id": "338938", "url": "https://cs.wikipedia.org/wiki?curid=338938", "title": "Anders Nordberg", "text": "Anders Nordberg\n\nAnders Nordberg (* 17. února 1978, Skien) je norský reprezentant v orientačním běhu, jenž v současnosti žije v Oslo. Jeho největším úspěchem je stříbrná medaile z longu na Mistrovství světa v roce 2008 v Olomouci. V současnosti běhá za norský klub Halden SK.\n\n\n\n\n"}
{"id": "338941", "url": "https://cs.wikipedia.org/wiki?curid=338941", "title": "Davidson", "text": "Davidson\n\nDavidson je anglické jméno nebo příjmení skotského původu, může se vyskytovat ve skandinávské formě Davidsson:\n\n\n\n\n\n"}
{"id": "338942", "url": "https://cs.wikipedia.org/wiki?curid=338942", "title": "Marie Tussaud", "text": "Marie Tussaud\n\nMarie Tussaud (1. prosince 1761 ve Štrasburku jako Marie Grosholtz – 18. dubna 1850 v Londýně) byla známá tvůrkyně voskových soch a zakladatelka po ní nazvaného muzea v Londýně.\n\nMarie se narodila jako dcera alsaského důstojníka Josepha Grasholtze a švýcarské matky Anny Marie Curtiusové, ovdovělé Waltherové. Otec zemřel krátce před jejím narozením a matka odešla s dětmi nejprve do Bernu, poté k svému bratrovi Dr. Philippovi Curtiusovi (1741–1794) do Paříže. Ten pracoval jako tvůrce voskových plastik, které skladoval a sestavoval do příležitostných panoptik. Do tvorby ceroplastik zasvětil Marii, a ta se v jeho dílně seznámila s madamme Elisabeth, sestrou francouzského krále Ludvíka XVI., která práci Mariina strýce štědře dotovala. Na základě tvorby a vstřícné povahy stala se Marie velmi oblíbenou v královské rodině, s jejími členy se pravidelně stýkala a obdržela ve Versailles svůj vlastní byt. Tam pak tvořila voskové plastiky hlav příslušníků vysoké šlechty a jejich dětí. Výbuch francouzské revoluce roku 1789 znamenal pro Marii prudký pokles zájmu o její činnost a ztrátu okruhu zákazníků.\n\nMarie prožila řadu hrůzných a traumatizujících událostí. Nejprve byla její činnost vysmívána, její výrobky nabodávány na tyče a nošeny v průvodech ulicemi, později ji revolucionáři nutili tvořit odlitky hlav popravených na gilotině. Mezi jinými zhotovila i voskové plastiky hlav krále Ludvíka XVI., královny Marie Antoinetty, revolucionářů Dantona a Robespierra aj. Tyto odlitky byly určeny pro zamýšlené muzeum revoluce. Roku 1794 zemřel Mariin strýc a ona zdědila celou sbírku ceroplastik. O rok později se Marie Grosholtzová vdala za inženýra Francoise Tussauda (zemř. 1848) a porodila dva syny (Joseph a Francois), ale již roku 1800 se se svým alkoholickým manželem rozešla. Formální rozvod proběhl v roce 1809. Po uzavření Amienského míru (1802) odjela do Velké Británie s kompletní sadou figurín a tam v období 27 let procestovala celé Spojené království, kde s úspěchem vystavovala svou sbírku. Syn Joseph se stal jejím spolutvůrcem. Roku 1835 zřídila madamme Tussaudová v Baker Street v Londýně stálé muzeum voskových figur a o 3 roky později napsala své čtivé memoáry. Roku 1842 vytvořila jako své poslední dílo vlastní voskovou podobiznu a pak předala museum svým dvěma synům. Zemřela sešlostí věkem.\n"}
{"id": "338946", "url": "https://cs.wikipedia.org/wiki?curid=338946", "title": "Nové Holandsko", "text": "Nové Holandsko\n\nNové Holandsko je historický název pro dnešní Austrálii. Jméno bylo poprvé pro tento kontinent použito nizozemským mořeplavcem a objevitelem Abelem Tasmanem (podle nizozemské provincie Holandsko) roku 1644 a užívalo se dalších 150 let. \n\nPo založení osady v Novém Jižním Walesu se termínem \"Nové Holandsko\" označovala západní část Austrálie, která v té době nebyla na rozdíl od východní části do Nového Jižního Walesu zahrnuta. Jednalo se tedy zhruba o území, které se dnes nazývá Západní Austrálie. \n\nBritský kartograf a mořeplavec Matthew Flinders roku 1804 doporučil používání názvu Austrálie místo termínu Nové Holandsko. Avšak až po roce 1824 byl britskou vládou tento název oficiálně schválen. V Nizozemsku se výraz \"Nieuw Holland\" používal pro australský kontinent až do konce 19. století, do dnešní doby však tento název téměř úplně vymizel.\n\n"}
{"id": "338948", "url": "https://cs.wikipedia.org/wiki?curid=338948", "title": "Jiří John", "text": "Jiří John\n\nJiří John (6. listopadu 1923, Třešť – 22. června 1972, Praha) byl český malíř a ilustrátor. Byl členem Umělecké besedy, skupiny UB 12 a sdružení Hollar. Manžel Adrieny Šimotové.\n\nPocházel z chudé venkovské rodiny. Za 2. světové války se učil zámečníkem a instalatérem a pracoval ve venkovské továrně. Do Prahy na výtvarnou školu se dostal až ve dvaadvaceti letech. Studoval na Státní grafické škole (Z. Balaš), v letech 1946–1951 na VŠUP (Josef Kaplický). \n\nJosef Kaplický jej v roce 1954 doporučil, aby pro Státní židovské muzeum vytvořil památník v Pinkasově synagoze připomínající české a moravské Židy, kteří se nevrátili z ghett, koncentračních a vyhlazovacích táborů. John nabídku přijal, přizval si však jako spolupracovníka Václava Boštíka. Společně pak mezi léty 1955 a 1959 zapsali na 77 000 jmen obětí uspořádaně, leč bez striktního plánu na stěny synagogy. Významně se Jiří John prosadil také jako ilustrátor. Od roku 1963 učil na pražské Akademii výtvarných umění kresbě. Ovlivněn byl především díly Jana Zrzavého a vnitřně mu byl blízký Josef Šíma. Díky svému talentu velmi brzy umělecky vyzrál. Kresbě se věnoval od mládí, maloval vodovými a později olejovými barvami. Kombinoval malbu s kresbou a výtvarně tak obohatil dějiny malířství. Kresbu později nahradil grafikou, asi proto, že vypadá definitivněji, dá se rozmnožovat, vyžaduje více práce, námahy a soustředění. Celkově je jeho tvorba stylově velmi čistá a ucelená.\n\nCelé jeho dílo vznikalo ze zkušenosti venkovského dětství a mládí. Přikláněl se k přírodnímu mýtu, k zázračnému dramatu vzniku života, snoubení světla a tmy. Neklid a napětí šrafur je výrazem neklidu a napětí života. Pro svou malbu a grafiku čerpal také náměty z prostředí velkoměsta (mostní konstrukce, laboratoře apod.), ale nejvlastnějším zdrojem námětů se mu stala příroda, věčný koloběh vznikání a zanikání, proměny hmoty a světla. Tajemství země bylo centrem jeho díla a nasvědčují tomu i názvy jeho grafik: Vrstvy, Horniny, Nerost, Uhlí, Pole, Černá země, Klíčení, Zimní slunce, Krůpějí. Celá jeho tvorba je dialogem s přírodou, jež mu byla hlavním zdrojem tvůrčích podnětů a principů. Vytvářel organické i geometrické přírodní zátiší složené z elementárních útvarů. Grafický rukopis založil na vrstvení krátkých přímek. Kouzlo jeho grafiky tkví v tom, že jí dal naprosto stereotypními a jednoduchými prostředky živost. V 60. letech tvořil na poměrně velké formáty a uplatňoval plošnost. Od poloviny 60. let trpěl vleklou nevyléčitelnou chorobou – selhání ledvin a později další komplikace. Viděl se jako pouhý předmět lékařské péče. Zdravotní stav měl vliv na dramatičnost díla. Jemné harmonické nuance byly vystřídány čím dál většími, někdy až tvrdými kontrasty. Přestal využívat typickou vlastnost suché jehly, kterou je měkce působící „závoj“ grátku. V tvorbě meditoval nad souvislostmi života a smrti. Pro fyzickou a časovou náročnost grafiky se koncem šedesátých let přiklonil více ke kresbě. Postupující nemoc také podněcovala potřebu světla.\n\nCitlivě vnímal aktuální tendence současného umění, např. strukturální malbu, zůstával přitom vždycky svůj a při vší své nenápadnosti se stal jedním z nejvýznačnějších představitelů „generace 60. let“.\n\n\n"}
{"id": "338959", "url": "https://cs.wikipedia.org/wiki?curid=338959", "title": "Richard Fremund", "text": "Richard Fremund\n\nRichard Fremund (9. dubna 1928 Praha – 21. května 1969 Praha) byl český malíř, grafik, kreslíř a scénický výtvarník.\n\nPo studiu na gymnáziu navštěvoval v letech 1940–45 večerní Školu dekorativních umění v Praze. V roce 1945 byl přijat na Akademii výtvarných umění a začal studovat ve 2. ročníku u prof. Vratislava Nechleby, s jehož konzervativním pojetím malby nesouhlasil a brzy přestoupil do grafické speciálky Vladimíra Pukla. Tam se seznámil s Jiřím Martinem, Robertem Piesenem a Jitkou Kolínskou, se kterými později spolupracoval ve Skupině Máj 57. Po únoru 1948 byl při politických prověrkách z akademie vyloučen, znovu studovat mohl až v roce 1951 ve scénografickém atelieru Františka Tröstera. Studium zakončil v roce 1954.\n\nV začátcích malířské tvorby hledal inspiraci v lidovém umění, později se zajímal především o moderní umění. V letech 1959 se stýkal s členy budoucí Skupiny Máj 57, se kterou se zúčastnil prvních dvou výstav (1957 a 1958). Tehdejší oficiální kritika jeho práci příliš neoceňovala, přesto se poměrně brzy dostal do povědomí zvláště odborné veřejnosti, především jako skvělý kreslíř. Koncem 50. let se stýkal s významnými umělci Mikulášem Medkem, Františkem Tichým, Vladimírem Fukou, Karlem Černým a dalšími. V tvorbě se soustředil na portréty.\n\nPrvní samostatnou výstavu měl roku 1956 v paláci Dunaj v Praze a v témže roce se zúčastnil i kolektivní výstavy mladých umělců v Galerii Čs. spisovatel, kde mezi vystavovanými obrazy byly i tehdy velmi kritizované abstraktní motivy a akty. Výstava byla oficiální kritikou ostře odsouzena. Rok 1956 byl pro Richarda Fremunda významný také tím, že odjel (s Otou Janečkem a Františkem Dvořákem) na tříměsíční cestu do Paříže. Zde navštívil retrospektivní výstavu Henriho Matisse, jehož dílo na něj hluboce zapůsobilo a ovlivnilo jeho tvorbu.\n\nV dalším období maloval především městské krajiny a obrazy figurální, snažil se však zachytit i atmosféru české vesnice. Věnoval se více grafickým technikám, hlavně linorytu, ale také ilustracím a tvorbě plakátů. V 60. letech 20. století převládly ve Fremundově tvorbě nefigurativní motivy. Druhou samostatnou výstavu měl roku 1965 v Galerii Fronta v Praze. Politické uvolnění té doby mu umožnilo cestovat do ciziny, několikrát navštívil Itálii, kde se seznamoval se současným západoevropským uměním.\n\n1969 měl první zahraniční výstavu v Římě v Galerii Ferro di Cavallo. Významná je i jeho spolupráce s divadly Semafor (scénické návrhy ke hře Šest žen Jindřicha VIII.) a Rokoko (BAPOPO). Byl členem skupiny Křižovatka a sdružení SČUG Hollar.\n\nZemřel při autohavárii, krátce po svých 41. narozeninách.\n\nRichard byl gurmán živiota, kterého vidím sedět mezi Olympany, kolem krku smutnou vavřínovou ratolest jako límec Dámy s hranostajem, kterou tolik miloval. Když jsme spolu popíjeli, lidé si mysleli, že mluví dva blázni. Nepotřebovali jsme otázky ani odpovědi. Tak blízkého člověka už asi nepotkám...\n\n\n\n\n"}
{"id": "338966", "url": "https://cs.wikipedia.org/wiki?curid=338966", "title": "Symfonický orchestr Českého rozhlasu", "text": "Symfonický orchestr Českého rozhlasu\n\nSymfonický orchestr Českého rozhlasu, dříve Symfonický orchestr Československého rozhlasu (zkráceně SOČR) je symfonické hudební těleso, které je financováno hlavně Českým rozhlasem se sídlem v Praze. Byl založen roku 1926. S více než devadesátiletou historií patří mezi nejvýznamnější české orchestry současnosti.\n\nDne 18. května 1923 začalo pravidelné rozhlasové vysílání. Hudba byla od samého počátku neodmyslitelnou součástí vysílání. A tak v roce 1925 zaměstnal rozhlas své první kmenové hudebníky a k tomuto základnímu sextetu byli zváni hosté, většinou členové České filharmonie.  Z konkurzu vzešel první rozhlasový dirigent Jožka Charvát, který s nově vzniklým „orchestrem\" uskutečnil v roce 1925 tři vystoupení a na jaře roku 1926 zavedl pravidelné rozhlasové koncerty ve vinohradském Radiopaláci. Brzy se ukázalo, že hudby a hudebníků bude v rozhlase zapotřebí v daleko vyšší míře, a tak byly v červenci vypsány konkurzy do tělesa, které už skutečně můžeme nazvat rozhlasovým orchestrem.\n\nRozhlasový orchestr zahájil svou činnost 1. října a hned následujícího dne uspořádal svůj první koncert, opět pod taktovkou Jožky Charváta. Návštěvníci vyslechli Fibichovu 2. symfonii, obě Beethovenovy houslové Romance (sóla přednesl první koncertní mistr František Daniel), výběr z Dvořákových Legend a předehru ke Smetanově Prodané nevěstě.  Stávající ansámbl se prakticky nelišil od dosavadního provizoria. Došlo pouze k organizační změně. Původní sextet byl oficiálně zrušen a rozšířením o další hráče se z něho stal orchestr. Měl pouhých dvacet členů. Nadále tedy musel být rozšiřován o hostující členy České filharmonie.  \n\nOrchestr Radiožurnálu vysílal z Radiopaláce, později z Národního domu na Vinohradech a od roku 1935 také z dnešní budovy na Vinohradské 12. Co do repertoáru se soustředil především na lehčí a populárnější hudbu. Počet jeho členů se od roku 1927 postupně zvyšoval. V roce 1931 už měl 45 hudebníků a o pět let později dokonce 70. Dlouholetým dirigentem orchestru (1927 – 1945) byl Otakar Pařík. K významnému uměleckému posunu došlo v roce 1929, kdy do rozhlasu přišel Otakar Jeremiáš. Z Orchestru Radiožurnálu vybudoval těleso schopné plnit mnohem náročnější úkoly než doposud.  \n\nRozhlas se postupně stával centrem progresivního hudebního života, což bylo patrné nejen z ohlasů domácích, ale i zahraničních. Docházelo k významným dramaturgickým počinům, mimo jiné nastudování oper Musorgského Borise Godunova, Milhaudova Kryštofa Kolumba, Zelenkovy alegorické hry Sub olea pacis et palma virtutis. Svá díla komponovali pro rozhlas Bohuslav Martinů (původní „rozhlasové“ opery Veselohra na mostě, Hlas lesa), Rudolf Kubín, František Bartoš a další soudobí autoři. Orchestr dirigovaly při nejrůznějších příležitostech významné osobnosti – Sergej Prokofjev, Ottorino Respighi, Nikolaj Malko, George Szell a další. Orchestr měl mezi hudebníky ostatních těles, včetně České filharmonie a nově vzniklého Orchestru F.O.K., významné postavení a vysoký profesní kredit. Účinkovat na jeho koncertech a vysílacích frekvencích bylo prestižní záležitostí.\n\nNěmecká okupace vnesla do rozhlasu i života rozhlasových symfoniků mnohé výrazné změny, které se netýkaly výhradně politického života, byť s ním pochopitelně souvisely. Už na začátku okupace přišla do rozhlasu řada hudebníků, kteří museli opustit rozhlasové orchestry v Bratislavě, Ostravě a Košicích.  Vedle dosavadního Symfonického orchestru pražského rozhlasu tak vzniklo druhé menší rozhlasové těleso. Převzalo nahrávací úkoly ze sféry tehdejší populární hudby, včetně operní a operetní produkce. Jeho dirigenty byli František Dyk a Vlastislav Antonín Vipler.  V čele „velkých“ rozhlasových symfoniků stál až do konce okupace Otakar Jeremiáš. Šéfem hudebního vysílání a rovněž dirigentem byl Karel Boleslav Jirák.\n\nV roce 1947 byl jako šéfdirigent Symfonického orchestru pražského rozhlasu jmenován Karel Ančerl, dosud dirigent Opery 5. května, dnešní Státní opery.  V té době se už v rozhlase běžně natáčelo na magnetofonový pás a Ančerl s orchestrem pořídil za tři léta svého rozhlasového působení mnohé umělecky zdařilé, koncepčně i technicky progresivní snímky, mj. Prodané nevěsty, Braniborů v Čechách nebo Borise Godunova. V roce 1950 se stal šéfem České filharmonie.\n\nZkraje 50. let započala více než dvacetiletá éra Aloise Klímy. Pro umělecký vývoj orchestru měla zásadní význam hned z několika důvodů. Klíma byl především vynikající a všestranný umělec, který dovedl rozhlasové symfoniky mezi špičková tělesa, schopná plnit nejnáročnější úkoly. Velký podíl na umělecké úrovni měli i další kmenoví dirigenti, Václav Jiráček, Jiří Stárek a Josef Hrnčíř, který stál zároveň v čele Pražského rozhlasového orchestru a v šéfovských mezidobích býval pověřen i vedením SOČRu.  Jako hudební poradce rozhlasových těles se v rozhlase krátce objevil i Václav Talich. Orchestr začal cestovat do zahraničí (poprvé v roce 1961 do tehdejšího Západního Německa), zavedl abonentní koncerty, pravidelně vystupoval na Pražském jaru (v roce 1967 ho pod Klímovou taktovkou zahajoval), pořídil stovky nahrávek, mezi nimiž významně figurovaly i novinky soudobé hudby.\n\nNa koncertech SOČR vystupoval s předními dirigenty světovými, například s Franzem Konwitschnym, Antoniem Pedrottim, Charlesem Munchem, Charlesem Mackerrasem, i domácími Karlem Ančerlem, Václavem Smetáčkem, Václavem Neumannem, Zdeňkem Košlerem. Velmi dynamický byl také vnitřní život tělesa se všemi jeho radostmi i problémy. Už v roce 1952 se z obou rozhlasových orchestrů vyčlenili hráči, kteří vytvořili základ Pražského komorního orchestru. Tento ansámbl si vydobyl významné světové renomé, jeho členové už nemohli souběžně plnit rozhlasové povinnosti a museli se rozloučit.\n\nZmíněný deficit vyústil v roce 1964 ve zrušení Pražského rozhlasového orchestru, respektive v jeho sloučení s velkým tělesem, jež se stalo oficiálně Symfonickým orchestrem Československého rozhlasu v Praze. Tohoto názvu se však užívalo už dříve, pravděpodobně od roku 1956, kdy byl Symfonický orchestr brněnského rozhlasu přeměněn na Státní filharmonii Brno, a také kvůli existenci Symfonického orchestru Československého rozhlasu v Bratislavě.\n\nDalší významnou, byť pouze šestiletou érou SOČRu, bylo od roku 1975 šéfovské období Jaroslava Krombholce, do té doby považovaného za jednoho z nejlepších českých operních dirigentů.  Jeho rozhlasový přínos dosud nebyl plně doceněn.  Vždyť Krombholcovy nahrávky klasiků české národní hudby, ale i další počiny, třeba komplet Debussyho Pelléa a Mélisandy, jsou unikáty rozhlasového archivu. Výtečné snímky zvláště operní hudby, ale i četných orchestrálních titulů zanechal ve studiu také František Vajnar, který byl šéfem SOČRu v letech 1982–85.  \n\nZcela nová éra rozhlasových symfoniků nastala v roce 1985 s příchodem jednoho z nejvýznamnějších současných českých dirigentů Vladimíra Válka, který v čele SOČRu působil rekordních 26 let a do povědomí hráčů i odborné veřejnosti se vepsal svým energickým přístupem, rozhodností i vysokými profesními dispozicemi a výkony. Těleso generačně omladil, čímž pozitivně ovlivnil orchestrální zvuk. Zásadně pozměnil umělecké i pracovně organizační nasazení hudebníků, celkově pozvedl interpretační styl. SOČR výrazně rozšířil své koncertní působení na veřejnosti, rozhlasovou fonotéku obohatil stovkami nových nahrávek, a to jak symfonických kompletů (Smetana, Dvořák, Martinů, Čajkovskij, Schulhoff), tak i individuálních skladeb nejrůznějšího žánrového zaměření. Umělecká prestiž rozhlasových symfoniků rostla s významnými úkoly, které jim byly svěřovány domácími i zahraničními pořadateli. Do období Válkova působení spadají i první mimoevropské zájezdy (Japonsko, USA, Jižní Korea, Čína).\n\nNa úspěšnou éru Vladimíra Válka navázal další špičkový umělec Ondrej Lenárd. Do rozhlasu přišel v roce 2011 jako zkušený mistr taktovky a svými koncerty a nahrávkami opakovaně potvrzuje, že Symfonický orchestr Českého rozhlasu je schopen prezentovat s vysokým mistrovstvím, hráčskou dokonalostí a značným emotivním vkladem i ty nejnáročnější partitury, zvláště Gustava Mahlera a Richarda Strausse. Svou jubilejní 90. sezonu oslaví orchestr právě pod jeho uměleckým vedením.  \n\nOd sezony 2018/19 zastává post šéfdirigenta a uměleckého ředitele německý dirigent Alexander Liebreich. Hlavním hostujícím dirigentem je v současnosti Marek Šedivý.\n\nV koncertní sezoně 2019/20 přivítá SOČR mimo jiné houslisty Leilu Josefowicz a Sergeje Chačatrjana, který bude zároveň rezidenčním umělcem sezony. Dále pozvání přijali violoncellista István Várdai, klavírista Jean-Efflam Bavouzet, dirigenti Olari Elts a Anu Tali, hornista Radek Baborák, ale i jazzman Avishai Cohen.\n\nZa posledních několik let spolupracoval orchestr s předními českými i zahraničními dirigenty, jakými jsou například Tomáš Netopil, Petr Altrichter, Jakub Hrůša, Stephan Asbury, John Axelrod, Ion Marin, Michał Nesterowicz nebo Wayne Marshall.\n\nMezi sólisty, které SOČR doprovázel, nechyběli klavírista Krystian Zimerman, houslista Pierre Amoyal, violoncellisté Gautier Capuçon, Alban Gerhardt a Steven Isserlis, trombonista Christian Lindberg, ze zpěváků například Renée Fleming, Elīna Garanča, José Cura, Juan Diego Flórez, Dmitrij CHvorostovskij nebo Jonas Kaufmann. Z Čechů jmenujme Lukáše Vondráčka, Jana Bartoše, Tomáše Jamníka, Iva Kahánka, Jana Mráčka, Adama Plachetku, Simonu Šaturovou, Kateřinu Kněžíkovou, Petra Nekořánce nebo Viléma Veverku.  Orchestr pravidelně objednává a uvádí skladby předních českých skladatelů současnosti, jakými jsou např. Pavel Zemek Novák, Jan Ryant Dřízal, Miroslav Srnka nebo Jiří Kadeřábek.\n\nBohatá je rovněž nahrávací činnost SOČRu. Z nejnovější produkce připomeňme u Supraphonu vydanou janáčkovskou trilogii s dirigentem Tomášem Netopilem. Dvě z těchto nahrávek byly oceněny prestižním časopisem Gramophone jako Editor´s Choice. Jedinečným počinem byla první kompletní nahrávka osmi symfonií Miloslava Kabeláče (Supraphon, 2016) nebo záznam všech klavírních koncertů Bohuslava Martinů (Radioservis, 2016).\n\nSOČR svým posluchačům nabízí koncerty v rámci abonentních cyklů ve Dvořákově síni Rudolfina, Anežském klášteře a Foru Karlín. Je častým hostem významných festivalů jako Pražské jaro, Dvořákova Praha, Smetanova Litomyšl, MHF Leoše Janáčka nebo MHF Český Krumlov. SOČR pravidelně hostuje na zahraničních podiích po celé Evropě a v Japonsku.\n\n\n\n\n\n\n"}
{"id": "338968", "url": "https://cs.wikipedia.org/wiki?curid=338968", "title": "Donald Davidson", "text": "Donald Davidson\n\nDonald Davidson (6. března 1917, Springfield, Massachusetts - 30. srpna 2003, Berkeley, Kalifornie) byl americký filosof, představitel analytické filosofie a filosofie jazyka.\n\nVystudoval literaturu a filosofii na Harvardu, kde se seznámil a natrvalo spřátelil s logikem a filosofem Willard van Orman Quinem. Od roku 1941 - s přestávkou v letech 1942-1945, kdy sloužil ve válečném námořnictvu - přednášel filosofii na Harvardu, od roku 1947 na \"Queens College\" v New Yorku, v letech 1951-1967 na Stanfordově univerzitě a od roku 1967 v Princetonu. Od šedesátých let patřil mezi nejznámější nejen americké filosofy své doby. Roku 1981 přešel na univerzitu v Berkeley v Kalifornii, kde žil až do své smrti. Mezitím však také hodně cestoval, byl hostujícím profesorem v mnoha zemích a roku 1995 získal čestný doktorát filosofie v Oxfordu.\n\nDavidson byl ovlivněn zejména Quinem, ale také Platónem, Kantem, Whiteheadem a Wittgensteinem. Věnoval se nejrůznějším filosofickým disciplínám a logice, středem jeho pozornosti však byla teorie rozhodování a jednání, kde zastával názor, že příčinou jednání je záměr, úmysl jednajícího (tzv. kauzální teorie jednání). Těmto tématům věnoval práce \"Decision-making: An experimental approach\" (Rozhodování: experimentální přístup, 1957), \"Actions, reasons and causes\" (Jednání, důvody, příčiny, 1963), \"Agency, freedom to act\" (Činnost, svoboda jednat, 1970) a \"Essays on actions and events\" (Eseje o jednání a událostech, 1980).\n\nDále se věnoval filosofii jazyka a sémantice, a to v pracích \"Truth and meaning\" (Pravda a význam, 1967), \"On saying that, semantics for natural languages\" (Když řeknu toto, sémantika pro přirozené jazyky, 1970), \"Inquiries into truth and interpretation\" (Zkoumání o pravdě a interpretaci, 1984), \"The structure and content of truth\" (Struktura a obsah pravdy, 1990) a \"The Socratic concept of truth\" (Sókratovské pojetí pravdy, 1992).\n\n\n \n"}
{"id": "338970", "url": "https://cs.wikipedia.org/wiki?curid=338970", "title": "Marta Beňačková", "text": "Marta Beňačková\n\nMarta Beňačková (* 29. srpna 1953, Bratislava) je slovenská operní pěvkyně-mezzosopranistka, která působí i v ČR.\n\nAbsolvovala na bratislavské konzervatoři hru na klavír, na VŠMU se již věnovala zpěvu. Její široký koncertní repertoár zahrnuje literaturu písňovou, oratorní i vokální symfonickou od baroka až po současnost. V oblasti opery vytvořila mnoho stěžejních postav světového repertoáru, především z díla Verdiho, Pucciniho a Dvořáka. Její diskografie obsahuje za posledních pět let více než dvacet titulů.\n\nVedle zpívání se věnuje také vyučování mladých pěvců na bratislavské konzervatoři, při mezinárodních interpretačních kurzech v Piešťanech (působí jako asistentka Magdalény Hajóssyové) a hlavně vyučuje na JAMU v Brně.\n\n"}
{"id": "338972", "url": "https://cs.wikipedia.org/wiki?curid=338972", "title": "Hrdina naší doby", "text": "Hrdina naší doby\n\nHrdina naší doby (1838-1840, \"\") je román ruského romantického básníka, prozaika a dramatika Michaila Jurjeviče Lermontova (1814–1841) líčící životní a citová dobrodružství cynického bohéma Grigorije Alexandroviče Pečorina, v němž kladné city ubila prázdnota života tehdejšího Ruska a který může své nadání projevit jen v tom, že svými činy lidem škodí a celým svým životem se stává pro společnost neužitečným. Lermontov tak navázal na Puškinova Evžena Oněgina a stal se spoluzakladatelem linie zobrazování tzv. zbytečného člověka, táhnoucí se ruskou literaturou od počátku 19. století.\n\nV zobrazení svého hrdiny Lermontov naprosto dokonale vystihl realitu své doby, kdy mladí bohatí lidé nevěděli co s životem, připadali si zbyteční, znudění světem pozlátka. Proto byla kniha ve své době velmi špatně přijímána, protože car i tehdejší kritika viděli v \"Hrdinovi naší doby\" především výsměch, neboť hrdina byl v Rusku tradičně pojímán jako bohatýr, zatímco Pečorin je jen znuděný floutek, který se odmítá podobat normálnímu člověku. Je to nadaný aristokrat bez jasného životního cíle, o němž sám autor uvedl, že v něm chtěl vykreslit současného člověka, \"\"jak ho chápe a jak ho příliš často potkával\"\".\n\nPečorin se cítí být povznesen nad okolní svět, ale zároveň také zbaven všech závazků ke společnosti. Odmítá dělat běžnou kariéru, a z vlastního rozhodnutí se tak stává společenským vyděděncem. Marně hledá smysl své existence, štěstí nenachází ani v lásce, ani v přátelství. Zaujat jen sebou, zabývá se vlastním nitrem a opovrhuje vším a všemi. Je velmi inteligentní a vzdělaný, o čemž sám ví, což jej činí nadmíru arogantním. Svým vzděláním ale na druhou stranu pohrdá, protože se mu jeví jako zbytečné. Dokáže manipulovat s lidmi a především se ženami. Chová se odměřeně, a vše ho po chvíli přestane bavit, neboť i nevšední věci pro něho za čas zevšední. Snaží se najít lásku, přátele a v neposlední řadě i sama sebe, avšak v souladu se svou povahou bez úspěchu. Tento typ hrdiny, který je velmi typický pro romantismus (obzvláště pak ruský), se nazývá zbytečný člověk.\n\nRomán je rozdělen do dvou částí a tvoří jej v podstatě pět relativně nezávislých novel, odehrávajících se v mondénních Kavkazských lázních uprostřed vysoké vojenské i civilní společnosti, ale také v pašeráckých chatrčích a v zapadlých koutech hor. V knize nejdou chronologicky za sebou, ale v tomto pořadí:\n\nChronologické uspořádání novel je následující:\n\nCelá kniha začíná cestou autora do Stavropolu na Kavkaze. Na této cestě autor potkává staršího štábního kapitána Maxima Maximyče, sloužícího zde již mnoho let. Oba jedou stejným směrem a v průběhu cestování nehostinným krajem se spřátelí. Maximič pak po večerech autora baví vyprávěním o svém příteli Grigoriji Alexandroviči Pečorinovi. Ten sloužil stejně jako autor na Kavkaze jako důstojník, a to v pevnosti zvané Kamenný Brod. Na svatbě starší dcery jednoho čerkeského knížete se Pečorinovi zalíbila mladší nevěstina sestra Bela. Aby získal pomoc jejího patnáctiletého bratra Azmata, ukradl pro něj veliteli místních zbojníků Čerkesu Kazbiči za cenu velikého nebezpečí nejlepšího koně v okolí. Azamat mu pak na oplátku pomohl Belu unést. Dlouho trvalo, než si Pečorin ve všech ohledech vynikající mladou ženu naklonil. Poté ho však stejně jako všechno v životě omrzela, přestala ho bavit a stala se pro něj jen nevítanou přítěží. Protože svou nudu zaháněl lovem, strádající Bela často vycházela na procházku za valy pevnosti, kde s Pečorinem žila. Toho využil Kazbič, který se chtěl pomstít za krádež koně, a unesl ji. Pečorin s Maximičem jej pronásledovali, a když nelítostný a krutý zbojník zjistil, že má horšího koně a že nemůže s Belou uniknout, alespoň jí těžce zranil a sám utekl. Během dvou dnů pak Bela zemřela a Pečorin za pár měsíců odjel z pevnosti někam jinam. Když kapitán dokončil svůj příběh, oddělil se od autora a každý jel svou vlastní cestou.\n\nAutor a kapitán Maxim Maximič se po krátké době opět setkali v hostinci ve Vladikavkazu. Ještě tentýž den dorazil do města také Pečorin. Maximyč samou radostí ani nespal a celý večer se na Pečorina těšil, neboť jej považoval za svého přítele. Jejich setkání druhého dne však neproběhlo podle kapitánových představ. Pečorin jej přijal chladně a neobtěžoval se kvůli němu setrvat ve městě ani na kus řeči. Maximič byl pln hněvu a lístosti. Náhodou se před autorem zmínil o deníku, který si u něho Pečorin zapomněl a který po celou dobu své služby vozil s sebou, aby jej mohl Pečorinovi vrátit. Protože zjistil, že deník Pečorina již nezajímá, věnoval jej autorovi, který z něj vybral tři příhody pro další vypravování.\n\nPrvní část Pečorinova deníku se nazývá podle přímořského města Tamaň, kde Pečorin strávil nějakou dobu a kde se ho pokusila mladá dívka utopit, protože přišel na její tajemství, že se v noci vydává s jedním slepým chlapcem k moři, kde oba čekají na člun, ve kterém její milenec převáží nějaký náklad. Díky své zvědavosti tak Pečorin narušil jejich život. Dívka nakonec Pečorina alespoň okradla a s podloudníkem utekla, přičemž slepého chlapce zanechala jeho osudu.\n\nDruhá část deníku se odehrává v kavkazských lázeňských městech Pjatigorsk a Kislovodsk v tzv. lepší společnosti. Protože se Pečorinovi zdá život prázdný a bezobsažný, snaží se jej osvěžit experimenty. Proto nejprve podněcuje lásku svého přítele Grušnického ke komtese Mary a pak se ji snaží získat sám, ačkoliv ji nemiluje. To nakonec vede k souboji, ve kterém Pečorin Grušnického zastřelí. V Kislovodsku se pak Pečorin setkává se svou dávnou láskou Věrou, kterou navždy ztrácí, když pozdě zjišťuje, že ji také miluje. Pečorin je přeložen do pevnosti Kamenný Brod.\n\nKniha končí příběhem Pečorina a důstojníka Vuliče. Pečorin uzavřel s Vuličem sázku, že toho dne zemře, protože to má vepsáno ve tváři. Vulič vzal pistoli, namířil si jí na čelo a stiskl spoušť. Zbraň nevystřelila, ale náboje v ní byly, jak se hned vzápětí ukázalo. Vulič tedy vyhrál a byl přesvědčen, že dnes zemřít nemá. Pečorin přesto trval na svém, že v jeho obličeji viděl smrt. Nakonec Vuliče zabil opilý kozák, který ho rozsekl šavlí. Nyní se děj prolne se začátkem knihy, kdy Pečorin po návratu do pevnosti vše vypráví Maximu Maximyči.\n\n\n"}
{"id": "338976", "url": "https://cs.wikipedia.org/wiki?curid=338976", "title": "Liverpoolská katedrála", "text": "Liverpoolská katedrála\n\nLiverpoolská katedrála, oficiálně \"Katedrální kostel Ježíše Krista v Liverpoolu\" (Cathedral Church of Christ in Liverpool), je katedrálou anglikánské církve nacházející se v Liverpoolu. Je jednou ze dvou katedrál ve městě. Druhou je římskokatolická Metropolitní katedrála, která se nachází asi kilometr na sever.\n\nPrvním biskupem liverpoolské diecéze byl roku 1880 jmenován John Charles Ryle za situace kdy tato diecéze neměla žádnou katedrálu. Po debatách uvnitř církve i s městskými zastupiteli bylo roku 1902 rozhodnuto o vyhlášení veřejné architektonické soutěže na návrh katedrály. V ní zvítězil návrh 22letého studenta Gilese Gilberta Scotta.\n\nZákladní kámen katedrály položil roku 1904 Eduard VII. a první dokončenou částí byla roku 1910 kaple. V té době Scott navrhl důkladnou změnu ostatních částí budovy. Jeho původní návrh byl založen na vzhledu Durhamské katedrály a obsahoval plány na dvě věže v západní části. Obnovený návrh obsahoval pouze jednu neobvykle vysokou věž. V té samé době Scott změnil styl stavby tak aby byl modernější a neobsahoval mnoho gotických prvků. Po dokončení oltáře byla katedrála roku 1924 vysvěcena, ale pravidelné bohoslužby byly zahájeny až roku 1940. Stavba hlavní věže byla dokončena roku 1942 i když druhá světová válka a inflace způsobily, že katedrála byla kompletně dokončena až roku 1978, několik let po Scotově smrti (1960).\n\nPlocha zastavěna katedrálou má rozlohu 9 000 m² a na její stavbu byl použit pískovec těžený z lomu na předměstí Liverpoolu Wooltonu. Věž katedrály je největší a jedna z nejvyšších na světě a je vysoká 100m. Každým rokem je katedrála místem konání Liverpoolského shakespearovského festivalu.\n\nZvony katedrály umístěné ve výšce 66 metrů nad zemí jsou největšími zvony na světě. Ve zvonici je celkem 13 zvonů a jejich celková hmotnost bez největšího zvonu \"Velkého Jiřího\", který samotný váží 14 tun, je 16,5 tun.\n\n\n"}
{"id": "338980", "url": "https://cs.wikipedia.org/wiki?curid=338980", "title": "Bitva o Manilu (1899)", "text": "Bitva o Manilu (1899)\n\nBitva o Manilu bylo největší a rozhodující vojenské střetnutí ve Filipínsko americké válce. Stály zde proti sobě jednotky Filipínské první republiky a jednotky Spojených států amerických, přičemž Filipíncům velel přímo prezident Emilio Aguinaldo. Bitva trvala od 4. února do 5. února 1899, na americké straně bylo dvanáct tisíc vojáků a na filipínské patnáct tisíc.\n\nZa počátek bitvy je považován okamžik, kdy americké jednotky začaly pálit po skupině Filipínců, která se k nim blížila, a americký generál Elwell Stephen Otis vzápětí odmítl nabídku příměří filipínského prezidenta Aguinalda, který střelbu ze strany Filipínců prohlásil za nenařízenou.\n"}
{"id": "338983", "url": "https://cs.wikipedia.org/wiki?curid=338983", "title": "Vitiligo", "text": "Vitiligo\n\nVitiligo (latinsky \"Vitiligo vulgaris\") je neinfekční kožní porucha, kdy dochází ke ztrátě melanocytů – buněk tvořících kožní pigment (melanin). U nemocného se projevuje světlými skvrnami nepravidelných tvarů na kůži, nejčastěji okolo prstů, úst, očí, genitálu, kloubů, třísel a obličeje. Z postižených míst mohou vyrůstat chloupky též se ztrátou pigmentu. \n\nVýrazná patrnost poruchy na kůži u vitiliga může mít devastující dopady na lidskou psychiku, uplatnění v zaměstnání i ve společnosti. \n\nVitiligo podle mezinárodní kodifikace nese Kód diagnózy dle MKN-10: L80. Je vedeno jako \"nemoc kůže a podkožního vaziva\". I přesto však jeho hlavní dopad bývá společenský a psychologický. \n\nNázev pochází z latiny ze slova \"vitium\", což je vada a \"vitelis\", znamenající bílou barvu. Dne 25. června se slaví Světový den vitiliga.\n\nVitiligo je autoimunitní porucha projevující se příliš silnou imunitní reakcí v kůži. Bílé krvinky likvidují nejen viry nebo nádory, ale i vlastní pigmentové buňky. Projevuje se tedy hromaděním cytotoxických T-lymfocytů na rozhraní pigmentované a depigmentované kůže a jejich infiltrací do pigmentované části kůže ničící melanocyty a rozšiřující depigmentované plochy.\n\nTouto poruchou trpí 0,38 až 4 % populace, tedy v České republice 38–400 tisíc osob, jedná se tedy o poměrně rozšířený problém. Jenom ve Spojených státech amerických je postiženo tímto onemocněním zhruba 2–5 miliónů lidí, na celém světě je to pak 40–50 miliónů. U většiny nemocných se poprvé projeví ve věku 20–30 let. U nemocných se ložiska mohou dále rozšiřovat po celém těle. Dodnes není léčitelná. U části nemocných již současná medicína dokáže vytvořená ložiska částečně repigmentovat. Nelze ale zaručit, že po zbytek života nevzniknou nová. \n\n\n\n\n\nPrůběh je u každého jedince jiný, horší se předpokládá u atopiků (nemocných s atopickým ekzémem, alergiemi). Možná je i regrese, tj. ústup onemocnění, zejména pak v letních měsících, nicméně bez terapie se nejedná o časté případy.\n\nTato porucha je zřejmě geneticky podmíněná, nemusí však být dědičná. Postihuje obě pohlaví stejně často.\n\nPoslední výzkumy naznačují, že na jejím vzniku se podílí nejméně 23 genů. Jedná se tedy o kombinaci, kterou není možno, či jen velmi obtížně, z obou rodičů zkombinovat – zdědit. \n\nVitiligo je v současnosti neléčitelné. Jeho projevy jsou však omezeně kontrolovatelné a odbarvenou kůži lze přinejmenším částečně repigmentovat. Je třeba s léčbou začít co nejdříve po objevení prvních příznaků – dokud jsou ložiska malá či u dětí. \n\nTerapie (nikoliv léčba) obvykle probíhá jako tzv. Kombinované terapie: kombinace opalování světlem UVB v kombinaci s několika druhy mastí aj. Monoterapie (tj. světlo bez masti a obráceně mast bez světla UVB) jsou považovány za méně účinné. Tyto terapie dokáží alespoň částečně pigment obnovit. Jejich účinnost je omezená, nepůsobí na každého nebo na všechna místa na těle, a může dojít k regresi. V České republice jsou některé z terapií hrazeny pojišťovnami.\n\nSpíše jako výživový doplněk slouží méně účinné (a současně méně rizikové) gely\n\nK léčebnému účelu se obvykle používají krémy přímo podporující imunitní reakci a vytváření pigmentu (Oxoralen) či naopak potlačující imunitní reakci v kůži (Protopic), přípravky obsahují látky tlumící depigmentaci (ztrátu pigmentu) či obsahující přímo enzym superoxid dismutáza, který je v kůži osoby s vitiligem likvidován (Vitiskin, Vitix). Jejich užívání musí být obvykle dlouhodobé (více měsíců), než je pozorován účinek. Účinnost navíc bývá omezená v závislosti na rozsahu postižení. Ve většině případů (kromě gelů Vitiskin či Vitix) se jedná o přípravky na předpis.\n\nZmíněné krémy se obvykle používají v kombinaci s fototerapií – ozařováním světlem UVB ze speciální lampy. Tyto lampy je možno zakoupit i na volném trhu.\n\nUžívání vitamínů, minerálů a stopových prvků je jen podpůrné.\n\nTerapiemi vitiliga se u nás nejdéle zabývají tyto odborné lékařské instituce v Praze:\n\n\nVýzkum vitiliga v ČR neexistuje, ve světě se mu však věnuje více odborných institucí, např. University of Massachusetts v USA.\n\nDříve stagnující výzkum vitiliga nabral v posledních dvou letech na rychlosti. Na vitiligo se soustředí několik probíhajících výzkumů, zaměřujících se především na vliv oxidačního stresu na buňky, mj. na roli proteinu Nrf2-ARE. \n\nJedním z nejnověji zkoumaných směrů léčby je využití nových léků působících jako inhibitory Janusovy kináze JAK, tj. léku Xeljanz (tofacitinib) a Jakafi (ruxoltinib). Ty jsou buď podávány ústně, spolu s terapií světlem UV-B nebo v masti. Nově probíhají i klinické zkoušky na použití JAK inhibitorů v krému. \n\nLék Xeljanz byl již registrován v USA i Evropě včetně České republiky proti revmatické artritidě a je velmi úspěšný. Testy na jeho využití proti vitiligu dosud nebyly ukončeny.\n\nRizikovým faktorem číslo jedna je výskyt v rodině, nicméně ani zde nelze přesně určit, zda a s jakou pravděpodobností se onemocnění u potomků vyskytne či nikoli. Případy, kdy se vitiligo v rodině objeví, aniž by se pak vyskytlo u předků a poté u potomků postiženého, jsou zcela běžné. \n\nJakékoli poranění může spustit kaskádu dějů, které mohou vést k depigmentaci. Porucha pigmentace v místě poranění bývá popisována jako tzv. Koebnerův fenomén.\n\nVitiligo se občas spojuje s dalšími 'autoimunitními poruchami', která nemusí být závažného charakteru. Mezi takováto onemocnění patří: \n\n\nVitiligo je nemocí slavných osobností. Jak je patrné, ani tato poměrně viditelná porucha tvorby pigmentu jim nebrání vést aktivní život v společnosti.\n\n\nVitiligem trpí i slovenští herci a herečky. \n\n\nDalší řada slavných osobností viz \"Famous Vitiligans\"\n\nNepatří mezi poruchy, na které by se umíralo, může však být velmi nepříjemné, nejen z estetického důvodu. Stav pacienta dopadá i na jeho přijímání ve společnosti a tedy i psychiku. V lékárně je proto možno zakoupit speciální krémy a gely, které působí jako ochrana pokožky a jsou přímo určeny k tomuto účelu. Vedle toho je k dispozici i kosmetická kamufláž a podobná opatření kosmetického charakteru:\n\n\n"}
{"id": "338985", "url": "https://cs.wikipedia.org/wiki?curid=338985", "title": "Monika Lampová", "text": "Monika Lampová\n\nMonika Lampová (* 7. února 1965, Vítkovice) je ředitelkou Agentury Pondělí. V roce 2008 kandidovala do Senátu ČR za Stranu zelených v Děčíně. Aktivně se účastní činnosti Komunitního centra Českého Švýcarska. Metodicky vede Agenturu podporovaného zaměstnávání v Litoměřicích. Organizuje loutkové divadlo v Dolní Poustevně a další kulturní a sportovní aktivity, jako je turistický pochod Severní stopou.\n\nMonika Lampová je vdaná a má dvě děti. Bydlí v Dolní Poustevně.\n\n"}
{"id": "338989", "url": "https://cs.wikipedia.org/wiki?curid=338989", "title": "Démon (Lermontov)", "text": "Démon (Lermontov)\n\nDémon (1841, ) je nejslavnější poema ruského romantického básníka, prozaika a dramatika Michaila Jurjeviče Lermontova (1814–1841). Je považovaná za druhý největší počin ruského romantismu hned po Puškinově \"Evženu Oněginovi\".\n\nPrvní verzi této básně napsal Lermontov již roku 1829, pracoval na ní tedy více než deset let. Naplnil své dílo smutkem, melancholií a rozervaností, neboť poema je ohlasem vlastního básníkova vědomí osamocenosti a bezmocnosti pod tlakem prázdnoty života tehdejšího Ruska.\n\nPoema na zpola biblický a zpola apokryfní námět vypráví o padlém andělovi, který je pro vzpouru proti Bohu odsouzen k věčnému neklidu a bezcílnému bloudění vesmírem. Hněvivě vzpomíná na doby, kdy ještě věřil, kdy neměl pochybnosti, kdy miloval a kdy neznal zlobu. Všemi nenáviděný se ve své opuštěnosti zamiluje do smrtelné gruzínské princezny Tamary, která očekává svého snoubence. Uchvácen zlobou z cizího štěstí způsobí, že Tamařin ženich, bohatý gruzínský kníže, který se k ní ubírá se svatebním průvodem, je přepaden a ubit. Tamara pro svého ženicha truchlí, ale tajemný hlas jí praví, aby naň zapomněla. Tento hlas jí stále zaznívá v duši, marně hledá bezpečí v tichu kláštera, slyší ho i při modlitbách. Tu vidí před sebou divný zjev, který jí prosí o lásku. Je to démon, který se chce zříci navždy zla a nenávisti, který se chce s Bohem smířit, milovat dobro a opět v něj věřit. Za slov lásky se přiblíží k jejím rtům a políbí ji. V té chvíli Tamara, zasažena jedem jeho dechu, klesá k zemi mrtva. Je pohřbena hodně vysoko v horách, kde je blíž k nebi než k zemi. Démon vidí, že musí zase žít opuštěn a bez lásky, proklíná své sny o lepším životě a vzlétne opět plný zloby do vesmíru. Vina však není ve zlém jednotlivci, ale v řádu, který z něho učinil zdroj zla.\n\n\n"}
{"id": "338992", "url": "https://cs.wikipedia.org/wiki?curid=338992", "title": "Poruba-sever", "text": "Poruba-sever\n\nPoruba-sever je katastrální území statutárního města Ostravy o rozloze 315,3 ha tvořící součást městského obvodu Poruba. Nachází se zde část porubského panelového sídliště.\n\nKatastrální území Poruba-sever vzniklo roku 1976 a původně zahrnovalo také Martinov, Třebovice a většinu moderního katastru Pustkovce. Současné hranice získala po roce 1990. Většina moderního katastrálního území Poruba-sever tvořila původně většinu původního katastrálního území Pustkovec, část však tvořila také jihozápadní část původního katastrálního území Martinov, část tvořila západní část původního katastru Třebovic, nepatrné části patřily také k původním katastrům Staré Plesné a Poruby.\n"}
{"id": "338994", "url": "https://cs.wikipedia.org/wiki?curid=338994", "title": "Iron Man (film, 2008)", "text": "Iron Man (film, 2008)\n\nIron Man je americký akční film z roku 2008, který natočil režisér Jon Favreau podle komiksů o Iron Manovi. V hlavní roli Tonyho Starka, bohatého a geniálního vynálezce, který si sestrojí obrněný a vyzbrojený oblek a stane se tak superhrdinou, se představil Robert Downey Jr., jenž si zahrál i v navazujících filmech \"Iron Man 2\" (2010) a \"Iron Man 3\" a (2013). Jedná se o první celovečerní snímek z filmové série Marvel Cinematic Universe.\n\nGeniální miliardář, vynálezce a playboy Tony Stark je majitelem firmy Stark Industries, kterou zdědil po svém otci a která vyrábí a dodává zbraně. Společně se svým přítelem a kolegou, podplukovníkem Rhodesem, odletí do válkou zmítaného Afghánistánu, aby americké armádě osobně převedl nově vyvinutou ničivou raketu Jericho. Při návratu z ukázky je kolona vozidel přepadena a Stark je těžce zraněn.\n\nProbere se v jeskyni, kde se setká s doktorem Jinsenem, který mu zachránil život tím, že mu do hrudi implantoval elektromagnet, který udržuje střepiny mimo srdce. Teroristická skupina Deset kruhů (v originále \"Ten Rings\") zadržela oba vědce, aby jí sestrojili z dostupných součástek raketu Jericho. Pod zástěrkou několikaměsíční práce na střele však Stark místo ní tajně vyrobí vyzbrojený kovový oblek, který jim má pomoci uprchnout. Sestrojí také miniaturní obloukový reaktor, který napájí jak elektromagnet v jeho hrudníku, tak systémy onoho obleku. V něm dokáže utéct a nakonec ho zachrání američtí vojáci, Jinsen však v boji s teroristy zemře.\n\nPo návratu do USA způsobí Stark poprask u spolupracovníků a akcionářů své firmy, protože na tiskové konferenci vyhlásí, že přestane vyrábět zbraně. V zajetí totiž zjistil, že i teroristé disponují jeho smrtelnými výrobky. Odklon od výroby zbraní se nelíbí jeho spolupracovníkovi Obadiahu Staneovi, který už dlouho plánuje Starka z vedení firmy odstavit a převzít ji po něm. Sám totiž prodává zbraně i teroristům a proto si najal Deset kruhů na odstranění Tonyho. Stark mezitím doma v Kalifornii pokračuje ve vývoji lepších verzí svého obleku, ve kterém dokáže pomocí trysek i létat.\n\nProtože se dozví, že teroristé útočí na Jinsenovu rodnou vesnici raketami Jericho, které jim doručil Stane, odletí v obleku do Afghánistánu, kde civilisty zachrání. Při zpátečním letu se střetne se dvěma F-22, ovšem nakonec na dálku odhalí svoji totožnost kamarádovi Rhodesovi. Stane mezitím získá od Deseti kruhů trosky prvního Starkova obleku a reverzním inženýrstvím dokáže zkonstruovat podobný, avšak mnohem větší. Tony, s pomocí své osobní asistentky Pepper Pottsové, získá důkazy o Staneově zradě a ve svých oblecích se střetnou v areálu firmy. Stane je v boji poražen a zemře a tisk následující den spekuluje o záhadném „železném muži“, neboť zástěrce o porouchaném robotovi nikdo nevěří. Na tiskové konferenci, pořádané k událostem ve Stark Industries, se nakonec Tony přizná, že on je tím Železným mužem (v originále \"Iron Man\").\n\nŘeditel tajné agentury S.H.I.E.L.D. (v českém dabingu jako Š.T.Í.T.) Nick Fury navštíví Tonyho Starka doma, kde mu prozradí, že není jediným superhrdinou na světě a vysvětlí mu, že s ním chce probrat „program Avengers“.\n\n\nV dalších rolích se představili také Paul Bettany (hlas J.A.R.V.I.S.e) a Jon Favreau (Happy Hogan). V cameo rolích se ve filmu objevili i Stan Lee (zahrál si sám sebe) a Samuel L. Jackson (ředitel Nick Fury).\n\nCelovečerní hraný film o Iron Manovi byl plánován již od roku 1990, kdy filmová práva zakoupilo studio Universal Studios. V dalších letech byla tato práva přeprodávána a protože se žádný z vyvíjených projektů nedočkal úspěšného konce, v roce 2005 je získal zpět Marvel. V listopadu toho roku začalo studio Marvel Studios s vývojem nového snímku – svého prvního samostatného celovečerního filmu, který se stal základem série Marvel Cinematic Universe.\n\nRežisérem se v dubnu 2006 stal Jon Favreau, který zkompiloval dva různé scénáře, jejichž autory byly dvojice Art Marcum s Mattem Hollowayem a Mark Fergus s Hawkem Ostbym. Do titulní role Tonyho Starka, resp. Iron Mana, byl v září 2006 obsazen Robert Downey Jr.\n\nNatáčení filmu s rozpočtem 140 milionů dolarů probíhalo od března do června 2007.\n\nSvětová premiéra filmu \"Iron Man\" proběhla 14. dubna 2008 v australském Sydney. Do kin byl uváděn od 30. dubna téhož roku, přičemž v ČR se v kinodistribuci objevil 1. května a v USA 2. května 2008.\n\nV Severní Americe utržil snímek 318 412 101 dolarů, v ostatních zemích dalších 266 762 121 dolarů. Celosvětové tržby tak dosáhly 585 174 222 dolarů.\n\nServer \"Rotten Tomatoes\" udělil snímku známku 7,7/10 a to na základě 268 recenzí (z toho 251 jich bylo spokojených, tj. 94 %). Od serveru \"Metacritic\" získal film, podle 38 recenzí, celkem 79 ze 100 bodů.\n\nFilm \"Iron Man\" byl nominován na Oscara v kategoriích Nejlepších vizuální efekty a Nejlepší střih zvuku. Získal také tři žánrové ceny Saturn (včetně vítězství v kategorii Nejlepší sci-fi film).\n\nDíky komerčnímu úspěchu snímku byly v letech 2010 a 2013 uvedeny do kin filmové sequely \"Iron Man 2\" a \"Iron Man 3\", které jsou rovněž součástí série Marvel Cinematic Universe (MCU). Titulní roli si v nich zopakoval Robert Downey Jr., který se jako Tony Stark / Iron Man objevil i v některých dalších celovečerních filmech MCU.\n\n"}
{"id": "338996", "url": "https://cs.wikipedia.org/wiki?curid=338996", "title": "Martin Nezval", "text": "Martin Nezval\n\nMartin Nezval (12. ledna 1960, Brno) je český spisovatel. Jeho dílo je výrazně ovlivněno postmodernou, často cituje Milana Kunderu, Ernesta Hemingwaye či Woodyho Allena. Mezi jeho nejznámější díla patří \"Anna sekretářka\" nebo \"Sex, prachy a frikulín\".\n\n\n"}
{"id": "338997", "url": "https://cs.wikipedia.org/wiki?curid=338997", "title": "Pavel Svoboda", "text": "Pavel Svoboda\n\nPavel Svoboda je jméno těchto osobností:\n\n\n"}
{"id": "338999", "url": "https://cs.wikipedia.org/wiki?curid=338999", "title": "Square Jean-XXIII", "text": "Square Jean-XXIII\n\nSquare Jean-XXIII je square v Paříži ve 4. obvodu. Nachází se na jihovýchodním cípu ostrova Cité. Bylo založeno roku 1844 a pojmenováno po papeži Janu XXIII. Zabírá plochu 10 797 m. Z prostranství je výhled na sochařskou výzdobu, rozetová okna a opěrný systém východní části katedrály Notre Dame. Náměstí má parkovou úpravu, uprostřed stojí novogotická fontána Panny Marie z roku 1845. Nedaleko se nachází památník Mémorial des Martyrs de la Déportation.\n\nV 17. století byl na tomto místě vybudován palác pařížských arcibiskupů, který však byl za povstání vypálen 14. února 1830 a v roce 1837 byl na místě paláce vybudován park. Současnou podobu náměstí získalo za prefekta Rambuteaua, který nechal zbořit i další středověké domy v okolí a vybudovat dnešní prostranství.\n\n"}
{"id": "339004", "url": "https://cs.wikipedia.org/wiki?curid=339004", "title": "Goethův památník v Aši", "text": "Goethův památník v Aši\n\nGoethův památník v Aši je jedním z mnoha památníků na světě, které jsou věnovány básníku, spisovateli a politikovi Johannovi Wolfgangovi von Goethe.\n\nSamotná socha Goetheho je umístěna na podstavci uprostřed kamenné kašny. Na podstavci se nachází reliéfy, které mají odkazovat na některá Goethova díla. Na druhé straně jsou poté letopočty, mapující zastávky J. W. Goetheho v Aši. Je to jediná socha Goetha v Česku, kde je zobrazen s minerálem v ruce, což má poukazovat na jeho vášeň, kterou byla geologie (kousek od Aše objevil a popsal například nerost egeran).\n\nPamátník byl slavnostně odhalen ke stému výročí úmrtí J. W. Goetheho, 28. srpna 1932 na tehdejším Tržním náměstí (dnes Goethovo náměstí). Socha samotného Goetheho je postavena na podstavci, který je umístěn uprostřed kamenné kašny. Celý monument byl vyroben podle návrhu Johannese Watzala z Teplic. Od instalace památníků v roce 1932 opustila socha místo pouze dvakrát. Poprvé v roce 1974, kdy byla odvezena do sléváren v Krásné a vypískována.\n\nV roce 2008 musel památník ustoupit celkové rekonstrukci silniční infrastruktury Goethova náměstí. Socha i kašna byly při té příležitosti odvezeny do skladů, kde budou za odborného dohledu restaurovány. Při rozebrání kašny došlo k objevu kovové schránky, ve které se nacházela další, utěsněná skleněná schránka. Uvnitř bylo nalezeno několik dobových pohlednic, novin, mincí a dokumentů, pojednávajících o lidech a organizacích, které se v roce 1932 podíleli na sponzorství a výstavbě kašny. Celý nález byl předán do rukou odborníků, a bude se usilovat o jeho záchranu.\n\nSocha i kašna se vrátili na své místo až v roce 2014, během rekonstrukce Goethova náměstí. Z důvodu nedostatku finančních prostředků byl tento projekt od roku 2009 neustále odsouván. Silnice se v okolí změnily, proto památník po svém návratu změnil svou polohu o několik metrů.\n"}
{"id": "339005", "url": "https://cs.wikipedia.org/wiki?curid=339005", "title": "Porto Moniz", "text": "Porto Moniz\n\nPorto Moniz je město v severozápadní části portugalského ostrova Madeira. Podle údajů v portugalské Wikipedii v něm roku 2001 žilo 1700 obyvatel. Je střediskem stejnojmenného okresu, který má 2762 obyvatel (2004), v roce 2001 to bylo 2927 obyvatel.\n\nPorto Moniz je jedno z nejstarších měst na severu Madeiry. Datum jeho založení není přesně známo, avšak počátky zdejšího osídlení se datují do třetí čtvrtiny 15. století. Město je spojeno se jménem Francisca Monize. Tento muž šlechtického původu pocházel z Algarve a jeho manželkou byla vnučka objevitele Madeiry, (Joãa Gonçalvese Zarca). Moniz zde postavil kostel \"Nossa Senhora da Conceicao\". Původní osada nesla název \"Ponta do Tristão\" (tak se dnes nazývá nejsevernější výběžek Madeiry) a roku 1533 byla na počest zakladatele přejmenována na Porto Moniz.\n\nAsi 2km jihovýchodně od města Porto Moniz ústí do oceánu nejdelší madeirská řeka, Ribeira da Janela.\n\nVe městě je výroba suvenýrů a tradičních madeirských vlněných čepic. Je zde malý přístav a heliport. Silnice sem byla přivedena po pobřeží v době po 2. světové válce. V létě se ve městě koná dobytčí trh. Bylo zde vybudováno výstavní a přednáškové centrum \"Centro de Ciência Viva\".\n\nTuristy sem přitahují mořské lázně (lávové bazénky) a mořské akvárium. Akvárium je umístěno v bývalé pevnosti \"São João Batista\". K dalším atrakcím patří lanovka v blízkém Achadas da Cruz.\n\n"}
{"id": "339008", "url": "https://cs.wikipedia.org/wiki?curid=339008", "title": "Giuseppe Montesano", "text": "Giuseppe Montesano\n\nGiuseppe Montesano (* 1959, Neapol) je italský spisovatel a překladatel z francouzštiny.\n\nPřeložil díla francouzských autorů jako jsou La Fontaine, Gautier a Flaubert. Vlastní tvorbu začal v roce 1996 románem \"Střemhlav\" (\"A capofitto\"), který je označován za „vývojový román naruby“, který zachycuje postupný morální a duchovní úpadek hlavní postavy. Ve stejném duchu pokračuje i v dalším díle \"V útrobách Neapole\" (\"Nel corpo di Napoli\", 1999). Třetí a nejúspěšnější román, který vyšel v roce 2003 pod názvem \"Prolhanému světu našich dní\" (\"Di questa vita menzognera\"), byl oceněn prestižní cenou Premio Viareggio. Zatím poslední Montesanovou knihou je soubor 38 krátkých povídek, které psal původně pro noviny, \"Magic People\" z roku 2005.\n"}
{"id": "339010", "url": "https://cs.wikipedia.org/wiki?curid=339010", "title": "Olga Kurylenko", "text": "Olga Kurylenko\n\nOlga Kostjantynivna Kurylenko (; * 14. listopadu, 1979) je modelka a herečka pocházející z Ukrajiny. Proslavila se především jako Bond girl ve filmu Quantum of Solace.\n\nNarodila se 14. listopadu roku 1979 v Berďansku. Žila v neúplné rodině; její matka se s jejím otcem rozešli, když byly Olze tři roky, proto nadále žila jen s matkou Marinou a babičkou Raisou. Dětství prožila jen ve velmi skromných podmínkách, jelikož se ve čtyřpokojovém bytě tísnila se šesti dospělými a dalšími dětmi.\n\nJako modelka byla objevena, když byla na výletě s matkou v Moskvě, ve věku 13 let. V šestnácti letech se odstěhovala do Paříže. Studovala francouzštinu a v roce 2000 se provdala za svého přítele, francouzského fotografa Cedrica Van Mola. V té době získala i francouzské občanství. Po čtyřech letech, v roce 2004, její vztah s Cedricem ale ztroskotal a manželé se rozvedli. Filmovou kariéru začala rok nato; ve Francii v roce 2005. Podruhé, o rok později, se vdala za Damiana Gabriella, amerického odborníka v oblasti mobilních telefonů. Rozešla se s ním v roce 2007. V roce 2009 se přestěhovala do Londýna. Olga je filantrop; pomáhá znevýhodněným dětem z Ukrajiny.\n\nV roce 1996, když bylo Olze Kurylenko 17 let, podepsala smlouvu s pařížskou modelingovou agenturou Madison. Následující rok, ve věku 18 let, se objevila na obálkách časopisů \"Vogue\" a \"Elle\". Zatímco pracovala jako modelka v Paříži, na dálku finančně podporovala svoji matku.\n\nObjevila se také na obálkách časopisů \"Madame Figaro\" a \"Marie Claire\". Stala se tváří značek Bebe, Clarins, a Helena Rubinstein. Později vystupovala i v reklamách na šampony Pantene. Objevila se i v katalogu Victoria Secret.\n\nJejí první herecké vystoupení bylo v hudebním klipu. Jednalo se o klip na píseň „Love's Divine“ z roku 2003 od zpěváka Seala. Ale její skutečná filmová kariéra začala ve Francii až v roce 2005. Již v roce 2006 získala své první ocenění; jednalo se o ocenění Excellence Award pro její výkon v \"L'Annulaire\". Ten stejný rok byla vybrána, aby se stala tváři nového parfému \"Kenzo Amour\".\n\nV roce 2007 hrála ve filmu \"Hitman\" s Timothym Olyphanthem. Získala i vedlejší roli v \"Max Payne\", a to jako Nataša. Nejvíce ji asi proslavila její role Bond girl v roce 2008 ve filmu \"Quantum of Solace\". Hrála tam agentku bolivijské tajné služby jménem Camille, která se spojila s Jamesem Bondem, aby pomstil smrt svých rodičů.\n\nV roce 2008 dokonce starosta města Berďansk navrhl pojmenování ulice po Olze Kurylenko. V té době se Olga se svojí matkou setkaly s první dámou Katerynou Juščenkovou v jejím sídle.\n\n"}
{"id": "339013", "url": "https://cs.wikipedia.org/wiki?curid=339013", "title": "Rhinoplastika", "text": "Rhinoplastika\n\nRhinoplastika neboli operace nosu je jedním z nejčastěji požadovaných plastických zákroků. Touto operací lze zvětšit nebo zmenšit nos, upravit tvar nosu či dokonce změnit rozpětí nosních dírek.\n\nPrvním krokem je konzultace s lékařem na které se domluví vše potřebné. Pacient sdělí, co od operace očekáváte a lékař vyjmenuje všechny možnosti operace. Zároveň je třeba lékaře seznámit se všemi předchozími operacemi nosu, utrpěnými zraněními.\n\nSamotná operace se provádí v celkové anestézii, stejně jako většina všech podobných zákroků. Pouze v místním znecitlivění lze provádět menší korekce, převážně špičky nosu. Zákrok se provádí zevnitř, kdy řez je umístěn uvnitř nosu, aby na povrchu nezůstala jizva. Dá se samozřejmě operovat i tzv. otevřenou metodou, i tak bývá výsledná jizva velice nepatrná a dá se velice snadno kosmeticky zamaskovat. \n\nPři operaci se uvolní kůže z nosu, upraví se chrupavky, odstraní nosní hrbol a nos se celkově zúží (pokud si to pacient přeje). Nos se zafixuje náplastí a sádrou a do nosních dírek se vloží tampónky. Délka zákroku je cca 2 hodiny.\n\nSádru, která se dává při operaci, je třeba mít cca 2 týdny. Po operaci se vyskytnou pravděpodobně otoky, které lze zmenšovat chlazením. Menší otoky mohou trvat i několik měsíců po operaci.\n\nNávrat do normálního života je zhruba po 14 dnech od operace. S fyzickou námahou je lepší počkat tak 3 - 4 týdny od zákroku.\n\n"}
{"id": "339016", "url": "https://cs.wikipedia.org/wiki?curid=339016", "title": "Pohotovost (seriál)", "text": "Pohotovost (seriál)\n\nPohotovost (v anglickém originále ER) je americký dramatický televizní seriál z lékařského prostředí, vytvořený spisovatelem, scenáristou a televizním producentem Michaelem Crichtonem. Poprvé se na televizních obrazovkách objevil 19. září 1994 na americké televizní stanici NBC. Příběh se odehrává převážně na pohotovostním oddělení fiktivní nemocnice v Cook County v Chicagu. Seriál vyráběla společnost Constant c Productions a Amblin Entertainment ve spolupráci s Warner Bros. Television Production, Inc.\n\nSeriál Pohotovost je druhým nejdéle běžícím dramatickým seriálem, hned po seriálu Právo a pořádek a se svými 15 sezónami nejdéle běžící lékařské drama v hlavním vysílacím čase. Byl velkým překvapením sezóny 1994/1995, vysílal se den poté, co se na konkurenční CBS vysílal první díl nového lékařského seriálu Nemocnice Chicago Hope. Producenti přišli úplně s novým stylem vyprávění příběhů, které se stalo mnohem realističtější a ukazovalo americké zdravotnictví a pohled do zákulisí amerických nemocnic.\n\nHlavních postav v seriálu Pohotovost se vystřídala celá řada, bezesporu tou nejdéle trvající postavou je doktor John Carter (Noah Wyle), který v seriálu vydržel 11 let - 245 dílů. V díle číslo 246 opustila Pohotovost i Susan Lewisová (Sherry Stringfield), a to už podruhé, poprvé po třetí sezóně, za pět let se opět vrátila.\n\nSeriáloví doktoři a sestra, které Pohotovost proslavila a díky níž se stali slavnými, byli doktor Douglas Ross (George Clooney), Carol Hathawayová (Julianna Margulies), doktor Peter Benton (Eriq La Salle) a doktor Mark Green (Anthony Edwards).\nNovější tváře jsou např. doktor Gregory Pratt (Mekhi Phifer), doktorka Kerry Weaverová (Laura Innes), doktor Luka Kovač (Goran Visnjić) a doktorka Abby Lockhartová (Maura Tierney).\n\nTento seriál se pravidelně účastní amerických cen Emmy, kterých se účastní už od samého začátku vysílání seriálu. S letošními třemi nominacemi se celkový počet nominací za 14 let rovná 120, což je úplně nejvíce v historii amerických televizí, dosud nejvíce nominací získal seriál Na zdraví! (Cheers - vysíla jej i Nova a Nova Cinema), který získal 117 nominací. Ze 120 nominací vyhrál seriál 22x.\n\nSeriál si oblíbili i čeští diváci, v devadesátých letech jej vysíla televize Nova, později televize Prima. Seriál je úspěšný i v Německu, kde se vysílá na Pro 7. Pohotovost vysílala i slovenská Markíza.\n\n\n"}
{"id": "339017", "url": "https://cs.wikipedia.org/wiki?curid=339017", "title": "Santa Cruz FC", "text": "Santa Cruz FC\n\nSanta Cruz Futebol Clube je brazilský fotbalový klub, který pochází z města Recife ve státě Pernambuco. Klub byl založen 3. prosince 1914. Barvy klubu (černá, bílá a červená) připomínají zbarvení korálovky, od toho se na Santa Cruz vztahuje i název Coral. Místními rivaly jsou Sport Recifé a Náutico Capibaribe.\n\nSanta Cruz byl častým účastníkem národní ligy. Ve zlatých časech, v sedmdesátých letech, se docílilo i 4. místa (1975) a 5. místa (1978). V roce 2006 ale klub sestoupil do Serie B.\n\nV Santa Cruz započali svoji kariéru i fotbalisté jako Rivaldo nebo Ricardo Rocha. V roce 1973 postavil klub s Ramónem nejlepšího střelce Serie A.\n\nDomácí zápasy odehrává tým Santa Cruz v klubovém stadionu Estádio José do Rego Maciel, podle městské části také nazýván \"Estádio do Arruda\". V roce 1972 otevřený stadion má nyní kapacitu kolem 60 000 diváků. Rekordní návštěva padla v roce 1994 při kvalifikačním utkání na Mistrovství světa mezi Brazílií a Bolívií, které Brazílie vyhrála 6:0, na zápas se přišlo podívat 96 990 diváků.\n\noficiální stránky klubu\n\nstadion\n"}
{"id": "339018", "url": "https://cs.wikipedia.org/wiki?curid=339018", "title": "Jaroslav Radoň", "text": "Jaroslav Radoň\n\nNrtm. Jaroslav Radoň (* 3. září 1986 Kutná Hora) je bývalý český rychlostní kanoista.\n\nSportovec, kterého vychoval trenér Josef Fuksa v Nymburce a závodník Dukly Praha a svěřenec trenéra Libora Dvořáka. Reprezentoval Českou republiku v kategorii kánoe jednotlivců (C1) a kanoe dvojic (C2) společně s Tomášem Hrůzou a od roku 2009 s Filipem Dvořákem.\n\nMezi největší úspěchy do roku 2009 patří 4. a 6. místo z mistrovství světa akademiků v roce 2008, 7. a 6. místo z mistrovství Evropy do 23 let v Poznani (2009). Z juniorských kategorií je největším úspěchem dvakrát 7. místo z mistrovství světa v Japonsku s dlouholetými parťáky Janem Kordíkem, Martinem Drahokoupilem a Tomášem Hrůzou, s nímž navíc deset let závodil na C2. Zároveň je také 23násobným mistrem České republiky.\n\nV roce 2010 nezávodil kvůli zdravotním problémům. V sezóně 2011 se však vrátil a spolu s Filipem Dvořákem skončili na Světovém poháru v Račicích dvakrát na čtvrtém místě a na Světovém poháru v Duisburgu na osmém, sedmém a šestém místě. O měsíc později dosáhli na mistrovství Evropy v Bělehradě pátého a šestého místě s minimálními odstupy na vítěze. Na mistrovství Světa v roce 2011 v Szegedu v Maďarsku si dvěma čtvrtými místy zajistili účast na Olympijských hrách v Londýně. Zároveň se stali posádkou roku v anketě Kanoista roku.\n\nV roce 2012 se Radoňovi s Dovřákem podařilo dvakrát vyhrát světový pohár a také Mistrovství Evropy na 500 m Na Olympijských hrách v Londýně skončili na pátém místě, což vzhledem k celé sezóně i přes vynikající umístění bylo zklamání.\nRok 2013 byl pro něho a jeho deblového partnera Filipa Dvořáka nejúspěšnější v jejich společné kariéře. Získali dohromady 10 medailí z mezinárodních akcí. Zvítězili na Světovém poháru v Račicích, z letní Univerziády V Kazani v Rusku si odvezli tři stříbrné medaile a na Mistrovství Světa v Duisburgu získali dvě bronzové medaile, což je největší úspěch v jejich kariéře.\n\nPo LOH 2016 v Rio de Janeiro ukončil sportovní kariéru a na mistrovství světa 2017 v Račicích už byl jako trenér Indonésie.\n"}
{"id": "339026", "url": "https://cs.wikipedia.org/wiki?curid=339026", "title": "Touretteův syndrom", "text": "Touretteův syndrom\n\nTouretteův syndrom (čti \"Turetův\", zkratka TS) je vrozené neuropsychiatrické onemocnění. Začíná obvykle v dětství (nejčastěji kolem 6–7 let věku) a projevuje se pohybovými a zvukovými tiky. Často se také vyskytují přidružené poruchy chování (např. hyperaktivita s poruchou pozornosti (ADHD), obsedantně kompulzivní porucha (OCD), sebepoškozování a další). Onemocnění nese název francouzského neurologa Georgese Gillese de la Tourettea, který v r. 1885 přinesl první ucelený popis nemoci. V České republice nemocným a jejich rodinám pomáhá Občanské sdružení ATOS – Asociace pacientů s Touretteovým syndromem. V roce 2014 vzniklo v Praze první ambulantní Centrum pro tiky a Touretteův syndrom v rámci Institutu neuropsychiatrické péče (INEP).\n\nTiky jsou náhlé, bezúčelně se opakující pohyby nebo zvuky. Vyskytují se mnohokrát za den, ruší normální aktivitu a jsou obvykle značně nápadné. Zmírňují se v klidu a při psychické pohodě, naopak při stresu a duševním vypětí se zhoršují. Jejich četnost i závažnost se může v čase měnit. Tikům předchází nutkání k jejich provedení, které je po vykonání tiku následováno uvolněním vnitřního napětí. Tiky mohou být přechodně potlačeny vůlí. Avšak při jejich delším zadržování zesílí vnitřní napětí natolik, že je nelze již déle potlačovat a dochází k intenzivnímu vybíjení nashromážděných tikových projevů (tzv. rebound fenomén). Tiky vznikají na podkladě funkčního onemocnění mozku. Nejedná se tedy o zlozvyky, které by se daly odnaučit a které by nemocný dělal schválně.\n\nTiky rozdělujeme na pohybové (např. mrkání, trhání hlavou, záškuby končetinami) a zvukové (např. pokašlávání, chrochtání, pískání, vykřikování slov či vulgarismů – tzv. koprolálie). Obě skupiny můžeme dále dělit podle míry jejich složitosti na tiky prosté a komplexní. U jednoho pacienta se mohou různé druhy tikových projevů vyskytovat současně. Někteří nemocní své projevy skrývají tak, že je vtělují do zdánlivě účelných činností (např. po trhnutí hlavou naznačují upravování účesu). Tyto přídavné pohyby, které mají tiky maskovat, nazýváme parakineze.\n\nTS je vrozené chronické onemocnění, které nelze zcela vyléčit. Princip léčby TS spočívá v ovlivnění příznaků nemoci, tedy ve zmírňování tiků a projevů přidružených poruch.\n\nZákladem léčby TS je včasná a správná diagnóza. Je důležité, aby nemocný i jeho okolí byli o nemoci řádně informováni. Samotné pochopení příčiny vlastních obtíží má pro nemocného nezastupitelný léčebný efekt. Před dětmi by se diagnóza TS neměla tajit, ale měla by jim být úměrně jejich věku a chápání vysvětlena. Nemocný by měl být veden ke snaze vyrovnat se se svými obtížemi a naučit se otevřeně o svých problémech hovořit. Dostane-li se do nového prostředí, neměl by váhat vysvětlit ostatním, jaká je podstata jeho obtíží, aby předešel případnému nedorozumění či posměchu.\n\nV léčbě TS hrají zásadní roli režimová opatření, zejména uplatnění speciálních postupů při výchově a výuce ve škole. Nemocní by se také měli chránit před nadměrným stresem. Vhodné je podporovat a rozvíjet zájmové aktivity, neboť v průběhu řady činností, které děti baví a soustředí se při nich, projevy TS z velké části ustupují. Nezastupitelnou pozici má psychologické poradenství a psychoterapie. Její efekt může být zvláště přínosný k ovlivnění přidružených poruch chování.\n\nK léčbě farmaky by se mělo přistoupit až tehdy, pokud předchozí prostředky selhávají. Většina dostupných preparátů působí tak, že ovlivňuje přenos nervových signálů v mozku a tím tlumí projevy onemocnění. Základní strategií léčby není potlačit všechny tiky (či projevy poruch chování), ale omezit je na snesitelnou míru. Při nasazení léku je třeba počítat s tím, že účinek nemusí přijít ihned, ale až s určitým odstupem (obvykle 2–3 týdny). Navíc lék, který dobře funguje u jednoho nemocného, nemusí být dostatečně účinný u druhého, proto je někdy nutné postupně vyzkoušet více preparátů. Nesmíme také zapomenout na možné riziko vzniku vedlejších účinků. Nejčastěji jimi jsou nadměrná únava, otupělost, přibývání na váze nebo nevolnost. Při jejich výskytu je třeba neprodleně informovat ošetřujícího lékaře. Někdy je nutné lék vysadit či vyměnit za jiný, jindy stačí pouze upravit dávkování.\n\n"}
{"id": "339027", "url": "https://cs.wikipedia.org/wiki?curid=339027", "title": "Rekonvalescence", "text": "Rekonvalescence\n\nRekonvalescence nebo také zotavování je období mezi vymizením hlavních příznaků nemoci a úplným uzdravením. Během rekonvalescence dochází k úpravě funkcí organizmu poškozených chorobou. Může se jednat buď o obnovu či opravu poškozených tkání, jako např. obnovení energetických zásob (tuku) či tvorba definitivních jizev po úrazech, nebo o adaptaci organizmu na ztrátu funkce, jako např. adaptace na ztrátu končetiny.\n\n"}
{"id": "339028", "url": "https://cs.wikipedia.org/wiki?curid=339028", "title": "Bitva o Quinguu", "text": "Bitva o Quinguu\n\nBitva o Qinguu (dnes Plaridel, provincieBulacan) bylo vojenské střetnutí odehrávající se v období filipínsko-americké války.\n\nProti Filipíncům zde Američané nasadili:\nNakonec zvítězili, ale utrpěli větší ztráty než Filipínci.\n"}
{"id": "339035", "url": "https://cs.wikipedia.org/wiki?curid=339035", "title": "Jihoosetská autonomní oblast", "text": "Jihoosetská autonomní oblast\n\nJihoosetská autonomní oblast, ve starších mapách uváděna jako Jihoosetinská autonomní oblast, (osetsky: Хуссар Ирыстоны автономон бӕстӕ; gruzínsky: სამხრეთ ოსეთის ავტონომიური ოლქი; rusky: Юго-Осетинская автономная область) byla autonomní oblast \"(AO)\" v Sovětském svazu. Zřízena byla 20. dubna 1922 jako součást Gruzínské SSR, zrušena byla 11. prosince 1990.\n\nTato AO vznikla jako odměna Osetům za loajalitu vůči bolševické vládě v Moskvě a v rámci projektu sovětské národnostní politiky, která měla za cíl dát malým národnostním menšinám určitou formu autonomní vlády na jejich území, aby nebyly vystaveny rusifikaci a národnostnímu útlaku v takové míře, jako za carského Ruska. Přesto ale byly za úřední jazyky AO sovětským režimem uznány jen ruština a gruzínština. Osetštinu se obyvatelé Jižní Osetie mohli učit ve školách. Mezi národy v Jihoosetské AO panoval za sovětské éry mír a smíšená manželství mezi Osety a Gruzínci byla zcela běžným úkazem.\nV roce 1989 zde žilo 98 tisíc obyvatel, z toho 66.61% Osetů a 29.44% Gruzínců. Dalších 39 tisíc Osetů obývalo zbývající část Gruzie.\n\nPrvní třenice mezi oběma národy nastaly (když nebudeme počítat gruzínsko-osetský konflikt z let 1918 – 1920) koncem 80. let, když se pomalu začal rozpadat Sovětský svaz. V roce 1988 vzniklo místní vlivné politické uskupení „Jihoosetská lidová fronta“ \"(Ademon Nychas)\", která šířila mezi Osety nacionalistické nálady a program, jehož cílem by bylo sjednocení Jižní a Severní Osetie. V listopadu 1989 předložili členové jihoosetského regionálního sovětu žádost gruzínskému Nejvyššímu sovětu o přetvoření Jihoosetské AO na autonomní republiku takové formy, jakou měla Abcházie či Adžarie. V témže roce však gruzínský Nejvyšší sovět určil jako jediný úřední jazyk gruzínštinu, následující rok v létě potom ještě gruzínský Nejvyšší sovět zakázal činnost všech malých politických stran na území Gruzínské SSR, což bylo Osety považováno za krok proti \"Ademonu Nychas\". Na to Oseti 20. září 1990 reagovali vyhlášením na Gruzii nezávislé svazové republiky\"„Jihoosetské sovětské demokratické republiky“\", což jihoosetský regionální sovět 16. října a 28. listopadu potvrdil. Tento krok však podle očekávání nebyl přijatelný ani pro gruzínský Nejvyšší sovět, ani pro Kreml. Oseti pak bojkotovali i první demokratické volby, které se v Gruzii konaly od roku 1921, a v prosinci 1990 vyhlásili vlastní volby. Na to 11. prosince 1990 nové gruzínské vedení v čele se Zviadem Gamsachurdiou reagovalo zrušením Jihoosetské autonomní oblasti a správa jeho území připadla centrální vládě v Tbilisi. Oseti reagovali masovými protesty, které přerostly v ozbrojený gruzínsko-osetský konflikt, avšak dodnes jim nebyla gruzínskou vládou autonomie oficiálně vrácena. V listopadu 1991 byla vyhlášena nezávislá Jihoosetská republika, kterou žádný stát okamžitě neuznal. Prvním státem, který uznal nezávislost Jižní Osetie se 26. srpna 2008 stalo Rusko, které má na oblast značný vliv, následováno po několika dnech Nikaraguí. Mezinárodní společenství však nezávislou Jižní Osetii neuznává.\n\n\n\n\n\n\nPřepisy:\n"}
{"id": "339037", "url": "https://cs.wikipedia.org/wiki?curid=339037", "title": "John Elway", "text": "John Elway\n\nJohn Albert Elway jr. (*28. červen 1960) je bývalým hráčem amerického fotbalu a členem americké fotbalové síně slávy Pro Football Hall of Fame. Nastupoval v dresu univerzitního týmu Stanfordu a poté coby hráč Denver Broncos ve slavné National Football League. Celou svoji kariéru strávil na pozici quarterbacka.\n\nElway patří mezi největší ikony amerického fotbalu. Už od svého mládí mezi svými vrstevníky vynikal a to se také promítlo v draftu NFL 1983, kdy si ho tým Baltimore Colts vybral jako číslo 1. Za tento tým ale nechtěl Elway hrát, tak si vymohl trade do Denveru Broncos. V americké NFL se adaptoval velmi rychle a hned ve své druhé sezoně stanovil několik klubových rekordů. Postupem času se z něj stala jedna z největších hvězd ligy, což vyvrcholilo v roce 1987, kdy se zařadil mezi nesmrtelné legendy. Tehdy totiž v konferenčním finále s týmem Cleveland Browns předvedl jednu z největších individuálních akcí v historii National Football League. Tehdy John Elway svým neuvěřitelným 98-yardovým posunem během 5 minut vyrovnal necelou minutu před koncem skóre zápasu, který Denver Broncos vyhráli v prodloužení 23:20. Super Bowlu však pro ně znamenal konečnou. V roce 1988 a 1990 svoji účast v Super Bowlu zopakovali, ovšem znovu s neúspěšným koncem. Prokletí se podařilo zlomit až v roce 1998, kdy Denver zvítězil nad Green Bay Packers a Elway byl vyhlášen hráčem zápasu. Hned další rok následovalo druhé vítězství, tentokrát proti týmu Atlanta Falcons. Tento zápas byl zároveň posledním v Elwayově šestnáctileté kariéře v NFL. S americkým fotbalem se pak definitivně rozloučil v zápase Pro Bowlu v roce 1999. Jeho dres se s číslem 7 se Denver Broncos rozhodli slavnostně vyřadit.\n\nV roce 2004 byl Elway uveden do fotbalové síně slávy Pro Football Hall of Fame, což bylo jen očekávané zakončení jeho veleúspěšné kariéry, ověnčené mnoha rekordy a oceněními. V současné době je Elway spoluvlastníkem týmu Colorado Crush, působícího v Arena Football League. Od roku 2011 také působí ve vedení Broncos jako Výkonný viceprezident fotbalových operací.\n\n\n"}
{"id": "339038", "url": "https://cs.wikipedia.org/wiki?curid=339038", "title": "Richard Sequens", "text": "Richard Sequens\n\nMUDr. Richard Sequens, PhD. (* 21. ledna 1956, Plzeň) je český lékař-chirurg, vysokoškolský pedagog, politik-nestraník, v letech 2002 až 2008 byl senátorem za obvod Plzeň-město.\n\nPo gymnáziu v Plzni vystudoval v roce 1981 Lékařskou fakultu Univerzity Karlovy v Plzni. Po studiu nastoupil do Fakultní nemocnice v Plzni, kde působil až do roku 2002. V roce 1984 získal atestaci z chirurgie a v roce 1990 atestaci II. stupně. V letech 1992 až 2001 prošel odbornými stážemi ve Švýcarsku (Solothurn), Spojených státech (Cleveland Clinic Foundation) a Velké Británii (Birmingham, Oxford). Působil také jako vysokoškolský pedagog na Lékařské fakultě UK v Plzni. V letech 2002 až 2013 byl přednostou Centra chirurgické gastroenterologie Nemocnice Milosrdných sester sv. Karla Boromejského v Praze. Mezi lety 2014 a 2017 působil jako primář chirurgického oddělení Nemocnice Hořovice, od roku 2017 zastává funkci primáře chirurgie v Rokycanské nemocnici. Specializuje se na kolorektální chirurgii (chirurgie střev a konečníku).\n\nNikdy nebyl členem žádné politické strany. V letech 1990 až 2002 byl členem zastupitelstva města Plzně. V roce 2002 byl s podporou US-DEU zvolen senátorem za obvod Plzeň-město, když v druhém kole jednoznačně porazil kandidáta ODS Zdeňka Proska. Od roku 2007 zastával v Senátu funkci předsedy Výboru pro zahraniční věci, obranu a bezpečnost. V počátkem roku 2008 byl jedním z 10 senátorů, kteří nominovali Jana Švejnara jako kandidáta pro volbu prezidenta.\n\nV senátních volbách v říjnu 2008 se neúspěšně pokoušel obhájit mandát senátora coby nestraník na kandidátce Strany pro otevřenou společnost. Získal 24,44% hlasů a nepostoupil do druhého kola\n\nVe volbách 2010 neúspěšně kandidoval do senátu za obvod č. 7 – Plzeň-jih jako nestraník za Stranu zelených, když se ziskem 13,20 % hlasů obsadil 4. místo.\n\nVe volbách do Poslanecké sněmovny PČR v roce 2013 měl kandidovat v Plzeňském kraji jako lídr Strany zelených. Některým členům a podporovatelům strany však vadily jeho názory a tak se nakonec rozhodl, že kandidovat nebude.\n\n"}
{"id": "339039", "url": "https://cs.wikipedia.org/wiki?curid=339039", "title": "Mezinárodní mistr", "text": "Mezinárodní mistr\n\nMezinárodní mistr, zkráceně IM (z anglického ), je šachový titul udělovaný Mezinárodní šachovou federací (FIDE). Tento titul je nižší než mezinárodní velmistr a vyšší než mistr FIDE. Poprvé byl udělen roku 1950.\n\nTitul lze získat splněním norem v určitých mezinárodních turnajích podle pravidel pro mezinárodní tituly FIDE. Hráčům pak dosažený titul náleží doživotně.\n\nAčkoliv je titul mezinárodní mistr určen hráčům obou pohlaví, užívá se též ženská obdoba titulu mezinárodní mistryně, s anglickou zkratkou WIM (). Titul lze získat splněním norem na ženských soutěžích.\n\nStálá komise FIDE pro šachovou skladbu uděluje také analogické tituly mezinárodní mistr řešení, s anglickou zkratkou IMS (), a mezinárodní mistr skladby, se zkratkou IMC ().\n\n"}
{"id": "339040", "url": "https://cs.wikipedia.org/wiki?curid=339040", "title": "Filozofická fakulta Univerzity Hradec Králové", "text": "Filozofická fakulta Univerzity Hradec Králové\n\nFilozofická fakulta Univerzity Hradec Králové (anglický název \"Faculty of Arts\") byla založena 1. září 2005 jako Fakulta humanitních studií a je jednou z pěti součástí Univerzity Hradec Králové. V současné době nabízí řadu bakalářských, magisterských a doktorských studijních programů a oborů, některé z nich v rámci ČR i EU jedinečných. Na fakultě je také možné se habilitovat v oboru Historické vědy se zaměřením na české a československé dějiny a v oboru Politologie. Současným děkanem fakulty je od července 2019 dr. Jan Prouza.\n\nHlavním posláním Filozofické fakulty Univerzity Hradec Králové je zajišťovat vysokoškolské vzdělávání a vědecké činnosti v oblastech náležejících do tradičního zaměření fakult filozofického směru (historie, archivnictví, politologie, archeologie, filozofie a sociologie). Na fakultě studuje v současnosti okolo 1350 studentů v prezenční i kombinované formě studia.\n\nV rámci České republiky je fakulta střediskem studií afrikanistiky a latinskoamerických studií. Spolupořádá konference, jako např. Viva Africa, Letní škola historiků, Latinskoamerické dny atp.\n\n\nFilozofická fakulta nabízí šest bakalářských programů s osmi obory, čtyři navazující magisterské programy s pěti obory a tři doktorské studijní programy se čtyřmi obory. Obory jsou nabízeny jak v prezenční (PS), tak v kombinované (KS) formě studia.\n\n\n\n\n"}
{"id": "339042", "url": "https://cs.wikipedia.org/wiki?curid=339042", "title": "Koželuh (příjmení)", "text": "Koželuh (příjmení)\n\nPříjmení Koželuh může nést:\n\n"}
{"id": "339046", "url": "https://cs.wikipedia.org/wiki?curid=339046", "title": "Bromid stříbrný", "text": "Bromid stříbrný\n\nBromid stříbrný (AgBr) je žlutá krystalická látka prakticky nerozpustná ve vodě, používaná (podobně stejně jako jiné halogenidy stříbra) ve fotografickém průmyslu. Je rozpustný v roztocích rozpustných kyanidů, thiosíranů a amoniaku.\n\nV přírodě se vyskytuje jako minerál bromargyrit.\n\nNejčastěji se připravuje reakcí dusičnanu stříbrného s bromidem draselným nebo bromidem sodným:\n\nNa přímém slunečním světle se postupně rozkládá, což se projevuje tmavnutím zpočátku kanárkově žluté barvy na šedou. Šedá barva je způsobena vznikajícím stříbrem při rozkladu. Rovnice rozkladu:\n\n"}
{"id": "339051", "url": "https://cs.wikipedia.org/wiki?curid=339051", "title": "Agricola (desková hra)", "text": "Agricola (desková hra)\n\nAgricola (název znamená latinsky „zemědělec“) je moderní společenská hra z roku 2007, jejímž autorem je Uwe Rosenberg a vydavatelem německá firma Lookout Games. V Česku hru vydala v roce 2008 kompletně v češtině firma MindOK. Hráči ve hře představují sedláky ze 17. století a jejich úkolem je získat co nejvíce bodů za prosperitu farmy – pěstování obilí a zeleniny, chov zvířat, rozšiřování svého domu a rodiny. Kromě toho se také musejí starat o jídlo pro členy své rodiny.\n\nHra je určena pro 2 až 5 hráčů, jeden hráč ji může hrát jako solitér podle speciálních pravidel. Jde o poměrně složitou hru a je doporučována především zkušenějším hráčům. Pravidla obsahují i zjednodušenou (tzv. rodinnou) verzi pro méně zkušené hráče.\n\nKaždý hráč má před sebou hrací desku s 15 políčky. Na dvou z nich jsou od začátku hry dvě místnosti dřevěné chýše, v nichž bydlí dva členové rodiny. Ostatní políčka jsou prázdná. Na nich hráč může orat pole, sázet plodiny, stavět chlévy a ohrady pro zvířata nebo rozšiřovat svůj dům. Každý hráč také na začátku obdrží 7 karet malého vybavení, které si ve hře může koupit za příslušné suroviny, a 7 karet povolání, která během hry může zahrát a získat tak nějaké výhody.\n\nHra má celkem 14 kol. V každém kole hráči napřed jeden po druhém posílají své členy rodiny vykonávat akce. Těch je ve hře velké množství, např. orání pole, setí obilí a zeleniny, stavba ohrad a chlévů pro chov zvířat (lze chovat ovce, prasata a krávy), získávání plodin, zvířat nebo stavebních surovin (ve hře jsou čtyři stavební suroviny – dřevo, jíl, kámen a rákos, které slouží k nákupu vybavení a k výstavbě dalších místností domu), pečení chleba, rozšiřování nebo vylepšování svého domu (dům je možné z původního dřevěného vylepšit na jílový a pak na kamenný), rozšiřování rodiny, nákup vybavení, vyložení povolání a podobně. Na začátku je k dispozici jen několik akcí, v každém kole přibude jedna další. Jednu akci může v jednom kole vykonat jen jeden hráč.\n\nPoté, co hráči pošlou všechny členy svých rodin vykonat práce, kolo skončí. Na vyznačená místa se doplní další suroviny, hráči si rozeberou žetony svých členů rodiny zpátky k sobě a začíná další kolo.\n\nPo skončení některých kol se však ještě koná sklizeň. Při ní hráči sklidí ze svých polí obilí a zeleninu a rozmnoží svá zvířata. Každý hráč však také musí nakrmit svou rodinu, což znamená odevzdat dvě jídla za každého člena rodiny (za člena, který se právě narodil, se odevzdává jen jedno jídlo). Nemá-li dost jídel, musí si za každé chybějící jídlo vzít žebráckou kartu, za kterou na konci hry ztratí 3 body.\n\nNa konci hry po 14. kole si hráči sečtou své body. Ty se získávají za všechny druhy plodin a zvířat, které hráč vypěstoval nebo odchoval, za členy rodiny i za velikost a druh domu. Naopak hráč body ztratí, když mu některá plodina nebo druh zvířete chybí, když mu zbylo nevyužité pole nebo získal žebráckou kartu. Hráč s nejvyšším počtem bodů vyhrává.\n\nV Česku byla hra vydána ve dvou částech: základní sada obsahuje kompletní hru, ale jen redukovaný balíček karet povolání a vybavení, označený jako E-deck (od slova \"Einsteiger\", nováček). Rozšíření, které lze dokoupit zvlášť, obsahuje dva balíčky pokročilejších karet povolání a vybavení, označované jako I-deck (\"Interaktiv\") a K-deck (\"Komplex\"), které v cizojazyčných verzích vyšly jako součást základní sady. K tomuto způsobu prodeje bylo přistoupeno proto, aby základní sada nemusela být pro české hráče příliš drahá.\n\nDalším rozšířením je Z-deck, balíček 24 poměrně silných karet povolání a vybavení, které ani v zahraničí nebyly obsaženy v základní sadě a byly původně vydány jako bonus pro zákazníky, kteří si předběžně objednali anglické vydání. V české verzi je možné tento balíček získat zatím jen jako bonus při nákupu základní verze a rozšíření současně.\n\nNa rozdíl od původního německého vydání obsahuje česká verze barevné figurky zvířat (v původním vydání byly jen dřevěné krychličky).\n\nKromě K-, I- a Z-decku vzniklo několik dalších rozšíření:\n\nHra získala v roce 2008 speciální cenu Spiel des Jahres (\"SonderPreis\") za výjimečnou komplexní hru a obsadila 1. místo v prestižní německé hráčské anketě Deutsche Spieler Preis. V roce 2008 získala Agricola též české ocenění Hra roku.\n\nMnoho karet v Agricole obsahuje ilustrace, které narážejí na populární kulturu, jiné deskové hry nebo herní designéry, například karta povolání „přístavní dělník“ parafrázuje jeden z mechanismů hry Osadníci z Katanu (výměnu několika stejných surovin za jednu jinou v přístavech) a na jejím obrázku je karikatura autora Osadníků Klause Teubera. Karta „nosič kamene“ zase nápadně připomíná Obelixe, kvůli němu se také ve hře chovají divoká prasata (oblíbená Obelixova pochoutka) namísto prasat domácích.\n\n"}
{"id": "339052", "url": "https://cs.wikipedia.org/wiki?curid=339052", "title": "Irena Budweiserová", "text": "Irena Budweiserová\n\nIrena Budweiserová (* 8. listopadu 1957 Rokycany) je česká zpěvačka, textařka, skladatelka, pedagožka, v letech 1980–1987 a 1990–2010 členka skupiny Spirituál kvintet. Zpěv vystudovala na pražské konzervatoři, mimo jiné, také u Laďky Kozderkové. Kromě své činnosti ve Spirituál kvintetu vystupuje i sólově s kapelou Fade In. Vyučovala na Konzervatoři Jaroslava Ježka. Zahrála si i v muzikálech \"Svět plný andělů\" a \"Babylon\".\n\nVystudovala zpěv na LŠU v Praze (dnes Konzervatoř a VOŠ Jaroslava Ježka) u profesorky Aleny Pařízkové a profesorky Laďky Kozderkové. Toto studium rozvinulo její přirozený talent a výsledky můžeme slyšet na jejích sólových CD a koncertech. Během svého studia v roce 1980 nastoupila do Spirituál kvintetu, ve kterém až na kratší odmlku působila do roku 2010.\n\nOd roku 1988 začala vedle koncertů a natáčení CD se Spirituál kvintetem také spolupracovat s jazzovým pianistou Luďkem Švábenským, trumpetistou Pavlem Husičkou, saxofonistou Františkem Kopem a kontrabasistou Vítem Fialou. Tato spolupráce byla později zúročena natočením jejího prvního sólového alba \"Blue Soul\" (Supraphon) v roce 1993, zde však již na klavír hrál Petr Malásek, na kytaru Jaroslav Šindler, na saxofon František Kop a na kontrabas Vít Fiala. Toto CD bylo nominováno na cenu Jazzový Kája za rok 1993. O rok dříve byla ještě oslovena Zdeňkem Mertou a Stanislavem Mošou a přijala svoji první muzikálovou roli ve hře \"Sny svatojánských nocí\", která byla hrána roku 1992 ve světové premiéře na Křižíkově fontáně v Praze. V sezóně 1994–1996 účinkovala v Národním divadle v Praze v oratoriu Bastard týchž autorů a zároveň také začala její několikaletá spolupráce s klasickým kytaristou Janem Žáčkem, žijícím v Německu. Vyvrcholením jejich spolupráce bylo společné CD \"Moment\" vydané Pantonem v roce 1995. Téhož roku ještě vyšlo její další, v té době již třetí sólové CD \"Svlíkání z kůže\" u firmy Bonton.\n\nV roce 1998 nastudovala roli Matky v muzikálu \"Babylon\" (opět autoři Merta a Moša) a následující čtyři roky jezdila velmi často do Městského divadla v Brně, kde tuto roli hrála. V tomto roce také vznikla její doprovodná skupina Fade In (ve složení Vít Fiala – kontrabas, Jaroslav Šindler a Miroslav Linka – kytary). Ona sama rozšířila své působení na pódiu o perkusní nástroje, např. djembe, kabasu atd. S touto skupinou pak v roce 2000 natočila ve spolupráci s dalšími hosty své čtvrté sólové CD \"Korýši času\", tentokrát pro firmu Indies Records, tomuto nakladatelství zůstává zatím věrná i při dalších projektech. Pro Městské divadlo v Brně nastudovala roli Ráchel v muzikálu \"Svět plný andělů\", opět tandem Moša a Merta. V roce 2003 natáčí další sólové CD – převážně autorské – \"Někdy si připadám jak pták\". CD je nominováno na cenu Anděl v oblasti jazzu a blues Akademií populární hudby. Dále vstoupila do nového projektu skladatele Borise Urbánka a libretisty Jarka Nohavici, muzikálu \"Romeo a Julie\", hraného částečně herci a zpěváky na pódiu a částečně krasobruslaři na ledové ploše. Muzikál byl po dva roky uváděn na zimních stadionech v ČR a na Slovensku. Koncem roku 2004 navázala bližší spolupráci s klasickým kytaristou Vladislavem Bláhou. S repertoárem složeným z lidových španělských písní, tradicionálu, skladeb Johna W. Duarteho, Carlose Jobima či Miloše Štědroně odehráli spolu s Vl. Bláhou řadu koncertů v České republice a na Slovensku.\n\nV roce 2005 natočila pro Indies records své další sólové CD \"Nobody’s fault…\" složené se spirituálů a gospelů v méně tradičních jazzovějších úpravách. Koncem října 2008 vydala své další sólové CD O \"Vánocích zpívám\". Na CD jsou vedle spirituálů a gospelů i staré Vánoční písně z Francie, Anglie, Španělska a naší provenience.\n\nNa konci roku 2010 ukončila svou spolupráci se Spirituál kvintetem. Pokračuje v koncertní činnosti pouze se svou doprovodnou skupinou Fade In a v březnu roku 2012 vydala zatím své poslední sólové album \"Hlavně ne klid\" u firmy Indies MG.\n\n\n\n"}
{"id": "339053", "url": "https://cs.wikipedia.org/wiki?curid=339053", "title": "Lidová fronta", "text": "Lidová fronta\n\nLidová fronta může označovat: \n\n\n"}
{"id": "339054", "url": "https://cs.wikipedia.org/wiki?curid=339054", "title": "Irena Chřibková", "text": "Irena Chřibková\n\nIrena Chřibková (* 22. července 1959, Bohumín) je česká varhanice.\n\nStudovala konzervatoř v Kroměříži u Karla Pokory, HAMU v Praze u prof. Milana Šlechty a na Národní konzervatoři v Rueil-Malmaison u Paříže (Conservatoire National de Rueil-Malmaison) u Susan Landale. Pedagogicky působila na konzervatoři v Kroměříži (1988–1994), od té doby v Praze. Od roku 1996 je ředitelkou Mezinárodního varhanního festivalu, konaného v bazilice sv. Jakuba na pražském Starém Městě, kde také působí jako titulární varhanice. Založila koncertní agenturu Svatojakubské Audite Organum, která pořádá koncerty v bazilice sv. Jakuba. Byla porotkyní varhanních soutěží (Mezinárodní interpretační soutěž Brno, Mezinárodní varhanní soutěž Petra Ebena).\n\n\n"}
{"id": "339057", "url": "https://cs.wikipedia.org/wiki?curid=339057", "title": "Zdeněk Thoma", "text": "Zdeněk Thoma\n\nZdeněk Thoma (* , Praha) je český fotograf, publicista a cestovatel, původním povoláním chemik. Je členem Asociace profesionálních fotografů, Syndikátu novinářů ČR a Obce spisovatelů.\n\nV roce 1970 absolvoval roční cestu do Asie, kterou od té doby systematicky fotografuje. V osmadvaceti zemích tohoto kontinentu, hlavně v Japonsku, Číně, Tibetu, Nepálu, Indii a na Filipínách strávil přes sedm let života. Výsledkem jeho práce je řada cestopisů, obrazových publikací a více než 160 fotografických výstav. Nejvíce ho zajímá kulturní historie čaje, umění orientálních zahrad a krajina v proměnách světla.\n\nZdeněk Thoma se narodil vojenskému lékaři MUDr. Otomaru Thomovi (1895–1964) v Praze. Od svých dětských let fotografoval a sám si také snímky zpracovával. Když se ve svých čtrnácti letech vydal s ještě mladším kamarádem na cestu autostopem kolem republiky, napsal si z putování podrobný deník ilustrovaný kresbami a svými snímky, a tehdy se začalo formovat to, co ho baví a živí dodnes: fotografování, psaní, cestování.\n\nStudoval Vyšší průmyslovou školu chemickou v Praze, maturoval 1958. Po studiu pracoval jako chemik v laboratořích Kovohutě Hostivař, ale jeho záliba ve fotografování a první publikační úspěchy ho v roce 1964 přivedly k životu na volné noze.\n\nIntenzivně spolupracoval s časopisy MY 64, Student, Univerzita Karlova, Reportér a Mladý svět. Současně v letech 1964–1970 vykonával funkci organizačního vedoucího tehdy slavného bigbeatového Divadelního klubu Olympik se scénami ve Spálené ulici a v Divadle Sluníčko založeného populární dvojicí Miloslav Šimek a Jiří Grossmann.\nV letech 1967–1969 studoval obor fotografie na pražské FAMU, kde jeho profesory byli Ján Šmok, Ludvík Baran a na literaturu Milan Kundera, ale školu opustil kvůli cestování.\n\nNa sklonku pražského jara se mu podařilo zorganizovat Expedici Sakura – roční cestu čtyř kamarádů autostopem napříč Asií s cílem na Světové výstavě Expo ’70 v Japonsku. Tato dobrodružná cesta poznamenala jeho příští profesní směřování i názor na svět. Zdeněk Thoma o tom říká:\n\n„\"Jenom do Singapuru jsme se protloukali, většinou na náklaďácích, pět měsíců. V Indii jsme už totálně ztratili schopnost vnímat veškeré děje a jevy evropskýma očima. Vše bylo pro nás svým způsobem přirozené, ničemu jsme se nedivili, nechávali jsme se unášet dojmy, tak jak šel den za dnem, a byli dalece vzdáleni toho, abychom poměřovali odlišnosti zdejšího života evropským metrem a místní způsoby života kritizovali či se nad nimi ošklíbali.\"\n\n\"Tolerance, to byla vlastně ta nejlepší zkušenost, kterou jsem si z této dobrodružné a na zážitky bohaté cesty odnesl, a jež poznamenala můj další pohled na asijský svět a konec konců i na můj vlastní život. Od té doby jsem se chtěl vracet znovu a znovu do Asie, toulat se těmi krajinami, psát o nich, fotografovat, pořádat výstavy a přednášet. Bylo to svým způsobem osvícení, a kdybych tenkrát věděl víc o buddhistické filozofii, tak bych tomu přičítal velký spirituální význam, jakýsi osudový okamžik prozření.\"“\n\nV následujících třiceti letech intenzivně cestoval a vydal celou řadu cestopisů a obrazových publikací z Asie i z Česka, často ve spolupráci s manželkou Soňou a synem Michalem. Kromě toho zásoboval svými reportážemi časopisecké týdeníky a měsíčníky jako Mladý svět, Svět v obrazech, Květy, Vlasta, Lidé a Země, Nový Orient. Nedá se zapomenout ani i na četné přednášky pro veřejnost, rozhlasové relace a občasná vystoupení v pořadech Československé televize – při některých z nich působil i jako spoluautor scénáře (Širým světem – 3× v letech 1979–1982, Lidé, země, kontinenty – 3× v letech 1986–1989, Chata u poutníka – 1989, Napříč světem – 1993).\n\nPublikační a výstavní činnost je uvedena v příslušných rubrikách, ale nelze se nezmínit o jeho rozsáhlé kalendářové tvorbě v letech 1982 až 2010, kdy vytvořil kolem 40 autorských nástěnných kalendářů pro PZO Centrotex a pro Obchodní tiskárny Kolín, vydavatelství Apolo, Helma, Prescogroup a další s tematikou převážně krajin, folklóru, orientálního umění, japonských zahrad a čajové kultury.\n\nV roce 1973 měl příležitost setkat se se slavným americkým fotografem Eugenem W. Smithem a pobývat krátce v jeho domě v japonské Minamatě na ostrově Kjúšú, kde Smith vytvářel cyklus fotografií o šokujícím případu smrtelných otrav místních rybářů konzumujících maso ryb otrávených rtuťnatými sloučeninami vypouštěnými minamatskou továrnou Chisso. Reportáž Zdeňka Thomy z domovů postižených a zmrzačených obyvatel vyšla v časopise Mladý svět (č.3, roč. 1974), kde byly zároveň vyhlášeny zásady ekologického hnutí Brontosaurus.\n\nV letech 1975 a 1977 spolupracoval v Japonsku s redakcemi mediálního koncernu Asahi Šimbun a jako asistent doprovázel fotografa Takeši Sasakiho za reportážemi. Získal tak neocenitelné zkušenosti se stylem práce v japonských médiích. Pracoval i pro sportovní časopisy koncernu Kóbunša a pro fotografické agentury Pacific Press Service (zastupující v Japonsku Magnum) a Camera Tokyo Service.\n\nDíky novinářské akreditaci u Foreign Press Center v Tokiu mohl oficiálně pracovat na mezinárodních výstavách Expo 1975 na Okinawě zasvěcené oceánografii a EXPO Portopia 1981 v Kóbe.\n\nV sedmdesátých letech spolupracoval s tvůrčí skupinou prof. Friče (Art Centrum) a fotografoval pro ně v roce 1975 v Japonsku a hlavně v roce 1977 v Íránu. Drobnou epizodou jeho života je působení v redakční radě časopisu Penthouse v letech 1996–1999.\n\nV roce 2012 působil jako kurátor fotografických výstav v pražském Buddha baru, kde uspořádal 9 tematických výstav.\n\nZdeněk Thoma je v současné době členem představenstva Česko-japonské společnosti a cení si toho, že byl pozván do Čestné rady Dětí Země. V souvislosti s jeho ekologickým založením je také členem 113členné komise vybírající adepty na populární anticenu Ropák roku.\n\nJe také zakladatelem hnutí dálkových pochodů 100 kilometrů za 24 hodin, které revolučně ovlivnilo vývoj turistické činnosti v šedesátých letech.\n\nOd svých 14 let se vydával s kamarády na toulky Československem pěšky a autostopem. Přitahovaly ho především hory na Slovensku. Výbojem byla ilegální cesta bez dokladů v roce 1956 do Varšavy, později tyto eskapády bez pasu Polskem opakoval a jezdil až k moři. S turistickou partou odchovanců utajeného skautského oddílu – známé veřejnosti jako Tlupa – podnikl několik výprav, z nichž za pozornost stojí měsíční túra od Moravy po hraniční čáře mezi Polskem a Slovenskem až na trojmezí se Sovětským svazem. S Tlupou byl v roce 1966 i na Sibiři ve Východních Sajanách. Třítýdenní pochod tajgou územím velkém jako celé Čechy, kde byly jen tři samoty a dvě vesnice, byl neocenitelnou zkušeností, i když hlavní cíl – dojít k jezeru odkud pramení Jenisej, postavit vor a po řece splout do civilizace, se pro nedostatek potravin nezdařil.\n\nV následujícím roce se díky spolupráci s časopisem MY 67 dostal na mezinárodní budovatelský tábor do Libanonu, odkud se pak vracel autostopem přes Sýrii, Turecko a Evropu domů. Tak získal své první asijské zkušenosti, které vyvrcholily téměř roční Expedicí Sakura v roce 1970 z Prahy do Japonska na Světovou výstavu EXPO 70.\n\nPo návratu z Japonska bylo cestování Zdeňka Thomy podřízeno jeho publikační a výstavní činnosti. Začal intenzivně spolupracovat s různými vydavatelstvími a nabízel knižní publikace a časopisecké reportáže z asijských zemí. V sedmdesátých letech se opětovně vracel do Japonska, což vyústilo ve vydání jeho prvního cestopisu Toulky po Japonsku (1980) a obrazové publikace Umění japonských zahrad (1981).\nUrčitým vybočením z cest do Orientu byla účast na speleologické expedici do nejhlubších propastí Francie a Španělska v létě 1976, kdy tým utvořil československý rekord v sestupu do tehdy páté nejhlubší propasti světa Garma Ciegy (970 metrů).\n\nV roce 1979 Zdeněk Thoma strávil tři měsíce v nepálském Himálaji, obešel masiv Annapúrny, dostal se i do málo známých oblastí a rozhodl se připravit další cestopis, tentokrát o Nepálu. Za tím účelem pobýval v roce 1982 deset týdnů v Káthmándském údolí a na túrách do Langtangu a pod Mount Everest. Cestopis se jmenuje Země bohů a démonů, byl oceněn nakladatelskou cenou.\n\nV roce 1984 se dostal podruhé na Filipíny a začal připravovat svůj třetí cestopis, nedotáhl jej do konce. V roce 1985 při návratu z Japonska navštívil Čínu a pak se sem vrátil v roce 1987, kdy ji během tří měsíců projel křížem krážem s úkolem připravit knihu o sedmi historických hlavních městech. V dalším roce – 1988 – strávil v Číně čtyři týdny pouze na jednom místě – v zahradním městě Su-čou. Později dostal nabídku, aby udělal obrazovou publikaci o Mongolsku, ke které přibral dva kamarády – fotografy. O ojedinělý materiál pořízený v letech 1989 a 1990 ztratilo nakladatelství po revoluci zájem, a tak projekt Zdeněk Thoma rozšířil na celou buddhistickou oblast. Opakované několikaměsíční toulky po Tibetu, Ladaku, Sikkimu a severním Nepálu vyvrcholily v roce 1992 dobrodružnou cestou sledující tradiční poutní stezku nepálských buddhistů a ilegálním přechodem do Tibetu přes hlavní hřeben Himálaje na posvátnou horu Kailas. Vznikla úspěšná a ceněná kniha \"Svět tibetského buddhismu\", a také malý, bibliofilský cestopis vydaný jen v nákladu 600 výtisků.\n\nTibetu zůstal Zdeněk věrný v dalších letech, kdy začala průvodcovská etapa jeho života. Vedl malé skupiny maximálně do deseti účastníků po Nepálu, Indii, Thajsku, Kambodži, Barmě a také po posledním Šangri-la: Bhútánu. V té době propadl kouzlu čajové kultury a historie, za kterou podnikl několik cest, hlavně znovu do Japonska, Indie a na Srí Lanku. Obsáhlou knihu Příběh čaje, kterou vytvořil s manželkou Soňou a synem Michalem považují všichni tři za vrchol svého dosavadního díla. V roce 2006 působil jako expert na nepálské reálie při natáčení filmového dokumentu režiséra Miloše Zábranského pro fond UNICEF o životním příběhu sirotků na pozadí izolované horské vesnice.\n\nVelice si cení fotografického projektu Manang po třiceti letech, který realizoval se svým synem. Horskou vesnici Manang ležící pod severními svahy Annapúrny navštívil jako jeden z prvních cizinců na podzim 1979 a stal se svědkem ojedinělé buddhistické slavnosti. Téměř o 30 let později se do Manangu vypravil i Michal. Nesl s sebou silný svazek Zdeňkových historických fotografií se záměrem zdokumentovat změnu, ke které ve vesnici došlo. Spontánní a přátelská odezva obyvatel Manangu, kteří z tehdejší doby neměli žádné vlastní fotografie, byla po návratu impulzem k vytvoření výstavního souboru 60 srovnávacích fotografií. A vznikla také myšlenka donést tuto výstavu do Manangu, jenž je stále vzdálen 5 dní pěšího pochodu od nejbližší silnice. To se podařilo na jaře 2011. Slavnostní zahájení výstavy proběhlo za účasti téměř celé vesnice. „\"Všichni turisté nás a naši vesnici intenzivně fotografují, ale my ty snímky nikdy nevidíme, až nyní…\"“, komentoval výstavu jeden z vesničanů během úspěšné vernisáže, kdy docházelo k dojemným, vzrušujícím i veselým scénám, když lidé na třicet let starých fotografiích poznávali své blízké, vykládali, co se s kým za ta léta stalo, a někdy objevili i sami sebe. Výstavní soubor zůstal v Manangu jako trvalá muzejní expozice.\n\nSvé fotografie vystavoval na desítkách míst v nejen v Česku, ale i na Slovensku, v Polsku Rakousku a v Japonsku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nThoma je autorem či spoluautorem řady knih, např.:\n\n\n\n\n\n\n\n\n\n"}
{"id": "339061", "url": "https://cs.wikipedia.org/wiki?curid=339061", "title": "Mezinárodní varhanní festival Audite Organum", "text": "Mezinárodní varhanní festival Audite Organum\n\nMezinárodní varhanní festival Audite Organum se od roku 1996 koná každý rok v bazilice sv. Jakuba v Praze (Staré město, ulice Malá Štupartská). Ředitelkou festivalu je varhanice Irena Chřibková, která je v této bazilice titulární (hlavní) varhanicí.\n\nVýznamní varhaníci, kteří již na festivalu vystupovali (podle zemí původu):\n\n\n"}
{"id": "339063", "url": "https://cs.wikipedia.org/wiki?curid=339063", "title": "Konkurence", "text": "Konkurence\n\nKonkurence (z latinského \"concurrere\", „vést spolu“, „běžet spolu“) má několik významů:\n\n\n\n\n"}
{"id": "339065", "url": "https://cs.wikipedia.org/wiki?curid=339065", "title": "Ladislav Kantor", "text": "Ladislav Kantor\n\nLadislav Kantor ( Praha – ) byl český politik (bývalý volební manažer ODA), zpěvák, hudební dramaturg a organizátor, hudební publicista, hudební režisér a scenárista, textař, pedagog, dlouholetý člen skupiny C&K Vocal a blízký spolupracovník kapelníka této skupiny Jiřího Cerhy.\n\nByl také prvním ředitelem sekretariátu a protokolu prezidentské kanceláře (resp. kancléře) a poradcem v úřadu prezidenta Československa Václava Havla po sametové revoluci (1990–1992). Jako pedagog vyučoval tvorbu písňových textů na konzervatoři a na Vyšší odborné škole Jaroslava Ježka (1988–2001). V letech 1993 až 1995 působil ve funkci generálního ředitele České filharmonie, v letech 1998 až 2001 působil jako hlavní dramaturg akce Praha – Evropské město kultury 2000.\n\n"}
{"id": "339067", "url": "https://cs.wikipedia.org/wiki?curid=339067", "title": "Albrecht Rendl z Oušavy", "text": "Albrecht Rendl z Oušavy\n\nAlbrecht Rendl z Oušavy, také Úšavy, († 9. září 1522) byl místopurkrabí pražský a později královský prokurátor. Pocházel ze zchudlého rytířského rodu Rendlů z Oušavy. Kvůli tomu, že vlastnil pouze mlýn, byl někdy pejorativně nazýván Rendlem ze Mlejna. Jako schopný politik se proslavil značným přispěním ke vzniku Vladislavského zřízení zemského. Mezi lety 1494-1496 zastával úřad purkrabí Pražského hradu.\n\nPrvní z rodu je zmiňován Jan Reinl, který (r. 1451 již mrtvý) s manželkou svou Žofkou z Přechovic měl dva syny Viléma a Albrechta. Vilém byl hejtmanem vojska Rožmberského, který r. 1468 odpověděl císaři Fridrichu IV.; jemu snad náležely Tažovice u Rabí (1466). Zdali v době krále Jiřího žijící Jan Rendl byl bratrem jeho, jest nejisté, ten měl vísku Vogelgesang u Jablonné (1493).\n\nAlbrecht dostal v dědictví snad mlýn někde u Vodňan, pro který nazýván byl od svých protivníků Rendl ze Mlejna. Roku 1494 byl místopurkrabím pražským a náležel k jednotě bratrské. Roku 1496 jmenován byl prokurátorem královským s ročním důchodem 120 kop grošů a záhy potom (1499) členem komise, která měla revidovat zemské desky za účelem sepsání nového zemského zřízení a na této práci měl vedle Zdeňka a Petra ze Šternberka největší podíl. Při tom horlivě zastával výsady obou vyšších stavů, jmenovitě zásadu, že i bez krále i bez hlasu městského stavu se mohou ujmout svých práv bez ohledu na desky, pokud by z nich bylo zabraňováno podávat výpisy.\n\nTím proti sobě pobouřil stav městský, který mu vytýkal svévolné padělání práva (tzv. \"zrendlování\"). I slavný Viktorin Kornel ze Všehrd chtěl prý napsati obranu měst, od čehož upustil jen na domluvu Zdeňka Kostky z Postupic (1502). Rendlovo zřízení zemské z r. 1500 uznává za zákonodárný jen stav panský a rytířský, jejich snesení mají být pramenem práva zemského. Ve slovném znění shrnuje dávná usnesení v systematickém postupu, jednaje nejvíc o procesu podle zemského i dvorského práva, ke kterému připojil ustanovení o vedeni zemských i dvorských desk, o taxách deskovým úředníkům, jich přísahy, o soudu komorním a purkrabském, načež končí některými úryvky rázu soukromoprávního (rodinného). Celá práce je založena na tzv. „zůstání Prešpurském“ ze 12. listopadu 1499.\n\nJiž dne 12. ledna 1501 ohradila se města vůči králi Vladislavovi II., „poněvadž jest světle proti právům našim“. Největší problém viděli měšťané v tom, že měli být i pro nepatrné věci poháněni podle těžkopádného a nákladného práva zemského a vypuzeni z hlasu třetího při sněmu. Nařízena byla sice revise zákoníka, avšak revizoři zvoleni pouze z obou stavů vyšších a práce jejich byla městům na úkor ještě větší.\n\nNicméně sankce stala se dne 24. února 1502. Rendl, jako nejschopnější hlava stavovské strany, sepsal též asi odpověď stavů proti městům, v níž postuláty měst odmítal způsobem bezuzdným, přičemž se neštítil zjevné lži. Rozhodnutí královské ze dne 22. března 1502 vzalo městům veškeru naději v nápravu. Za to nebylo patrně Rendlovou myšlenkou, prohlásit města královská za poddaná králi tak, jako jiná pánům, že tedy král v právě svém nařizovacím není vázán ničím, což stalo se hlavně, aby umožněny byly kroky proti Bratřím. Neboť Rendl až do tohoto roku (1503) byl jejich tajným členem a ve spolku s Janem ze Šellnberka, Kostkou a Špetlem pracoval v jich prospěch proti Petrovi z Rožmberka a jeho druhům.\n\nRoku 1504 nabízel českobratrské jednotě na statku svém v Roztokách u Prahy útulek, když byly proti nim přísné mandáty vydány. Ale tím se zároveň Rendl přiblížil proti své vůli k městům, která doufala nalézti v Janu ze Šellnberka a Vilémovi z Pernštejna spojence pro svá desideria, což vedlo skutečně dne 22. března 1508 k částečnému smíru. Roku 1508 Rendl přijat byl mezi zemské správce a roku 1509, když města šla ke králi do Brna stěžovat si na škůdce zemské, osočil u krále posly.\n\nAle král se tentokrát rozhodně přiklonil, k prudké Rendlově zlosti, na stranu měst. Pro stále patrnější známky nesvědomitosti v hledání prostředků své ctižádosti stal se předmětem veřejných výtek i se strany panské. Bratři z Gutšteina prohlásili, že nebudou státi k soudu zemskému, dokud v něm bude zasedati Rendl (1509). Rendl se účastnil akce pánů proti zneužíváni úřední moci nejvyšším kancléřem Albrechtem z Kolovrat (20. října 1509). Za to sám uplatil nejvyššího písaře Mikuláše z Hořic, aby mu úřad svůj postoupil (v prosinci 1509) a to za půjčení 1000 kop grošů na 4 léta a 200 kop roční renty.\n\nTo bylo prozrazeno a na sněmu v Hoře v únoru 1510 byl Rendl sesazen a na jeho místo jmenován Zdeněk Malovec z Chýnova a prokurátorem Matiáš Libák z Radovesic. V ten čas [Rendl] koupil si tvrz Kamberk, nevíme však, jak dlouho ji držel. Brzy potom znovu přiostřil se spor panský s městy. Města odmítla státi k malicherným předvoláním k zemskému soudu. Toho Rendl použil a hnal spor do krajnosti. Vydal podle zmocnění královského trojí předvolání na Pražany s ohromnými pokutami (září 1512). Pražané obrátili se přímo ke králi, ale strana Rendlova zvítězila, neboť Rendl směl vydat nové předvolání s pokutou 200 000 kop grošů!\n\nOdpovědí na to byla městská jednota založená 19. května 1513 na radnici staroměstské a spolek s knížetem Bartolomějem Minstrberským. Poté král navrhl vydání lantfrídu proti škůdcům míru. V kommisi byl též Rendl a návrh byl na kladském sněmu v prosinci 1512 přijat, však nenabyl praktického významu. Naproti tomu král energickým činem měst byl zviklán ve své přízni k panstvu a poznal nutnost, aby města byla ve svých právech zase povznesena. V tom mocně zasáhla bystrá hlava knížete Bartoloměje, který dovedl některé pány a rytíře vlasteneckými důvody odvrátiti od politiky dosavadní. Změnu u krále v čas postřehl i Rendl, který k vůli zisku též obrátil.\n\nJak byl zištný je vidět z výroku, že by dopustil: \n\nRendl v září 1513 potají s knížetem Bartolomějem prosadil, že král sám žádal na městech, aby na nevoli proti Rendlovi zapomněli. To ovšem mělo za následek, že panstvo Rendla ze svého středu vyhostilo, žádajíc i na králi, aby jej neměl za radu svého. Za odměnu obratu stal se Rendl na přímluvu knížete podkomořím nad městy královskými (v lednu 1515).\n\nSesazený Burjan Trčka svolal proti Rendlovi sjezd v Benešově a jinde, ale s nezdarem. Tím posilněn Rendl vystoupil výbojně, pokoušeje se přivésti stav rytířský ke spolku s městy jmenovitě proti Lvu z Rožmitálu. Panstvo se silným nátlakem žádalo propuštění Rendla. Vida rozpaky královské, byl již i sám [Rendl] hotov rezignovat, ale králova smrt (13. března 1516) to zmařila.\n\nPozději pak lpěl Rendl na svém úřadě houževnatě, prose i císaře o pomoc (1518). Ale v říjnu 1518 Trčka přece stal se znovu podkomořím. To stačilo Rendlovi, aby se obrátil proti nynějším svým přátelům a připojil se ke Lvovi z Rožmitálu. Roku 1520 jako zástupce právní počal pronásledovati města (proti Klatovským, Pražanům). Přečetné jsou projevy nevole vrstevníků Rendlových o této bezcharakternosti a ušetřen nebyl jimi, ani když zemřel dne 9. září 1522.\n\nMimo Roztoky, které před roku 1515 prodal Václavovi Budovcovi z Budova, Albrecht Rendl držel ještě tvrz Myšlín u Písku, ke které přikoupil Komorní Hrádek, Ježov a Zlenice, na Hradčanech v Praze (1511–1515) dům Valečovský a na Malé Straně na Sněmovním nám. dva domy, r. 1514 osvobozené od platů, z nichž jeden, „Lísovský“, prodal roku 1518 Volfovi Žďárskému z Chrastu za 100 k. m. Albrecht Rendl zanechal 4 syny, kterým sepsal dne 29. září 1520 naučení, v němž hledí se obhájiti dovozováním, že vždy hájil zájmů stavu rytířského. Z jeho synů Jan s Mikulášem, bratrem svým, měl Hrádek Březí, Křtěnov, Slavětice a dvory v Kačíně a Kníně, což prodali před roku 1526 za 1250 kop Janu Nebřehovskému z Nebřehovic.\n"}
{"id": "339069", "url": "https://cs.wikipedia.org/wiki?curid=339069", "title": "Žabník trávolistý", "text": "Žabník trávolistý\n\nŽabník trávolistý (\"Alisma gramineum\") někdy také žabník trávovitý je druh jednoděložných rostlin z čeledi žabníkovité (\"Alismataceae\").\n\nJedná se o vytrvalou bahenní až vodní rostlinu, dorůstá výšky cca 10-50 cm Ponořené listy nejsou rozlišeny v řapík a čepel a jsou dlouze páskovité, listy nad hladinou jsou řapíkaté, čepele jsou eliptické až kopinaté, na bázi dlouze klínovité. Květy jsou uspořádány do květenství, jedná se o přeslenatou vrcholovou latu. Může vykvétat pod vodou i nad vodou. Okvětí je rozlišeno na kalich a korunu. Kališní lístky jsou 3, korunní také 3, korunní lístky jsou bílé. Gyneceum je apokarpní. Čnělka je hákovitě zakřivená, kratší než semeník. Plodem jsou nažky uspořádané v souplodí. Na hřbetě nažky jsou 2 rýhy.\nŽabník trávolistý roste přirozeně ve velké části Evropy a Asie, zasahuje až do severní Afriky a roste přirozeně i v Severní Americe .\n\nV ČR celkem vzácně v teplejších oblastech a v jihočeské rybniční pánvi, většinou od nížin po pahorkatiny. Jedná se o silně ohroženou rostlinu (C2), nejčastěji ji můžeme vidět při březích vod a na obnažených dnech .\n\n\n\n \n"}
{"id": "339074", "url": "https://cs.wikipedia.org/wiki?curid=339074", "title": "Immortal (hudební skupina)", "text": "Immortal (hudební skupina)\n\nImmortal je black metalová skupina založená v norském Bergenu v roce 1990. Původní název skupiny byl Amputation. Zakládajícími členy jsou Abbath (Olve Eikemo, \"basa\", \"zpěv\") a Demonaz (Harald Nævdal, \"kytara\"). Po albu \"Sons Of Northern Darkness\" (2002) se skupina rozpadla, v tomto mezidobí založil Abbath skupinu I, která vydala album \"Between Two Worlds\" (2006). K znovuzrození Immortal došlo v roce 2006 a členové pracovali na novém albu, které vyšlo v roce 2009. Demonaz v roce 2012 podstoupil operaci ramene, neboť si namohl šlachy a nemohl dále hrát na kytaru a byl tedy jen autorem textů. Album \"Northern Chaos Gods\" však už byl schopen nahrát. V roce 2014 byl vyhozen zpěvák Abbath. Během roku 2018 dokončili své deváté studiové album. Ta se bude jmenovat \"Northern Chaos Gods\" a měla by vyjít v červnu téhož roku.\n\nOd počátku se ve skupině vyměnilo mnoho instrumentalistů: Saroth (Yngve Liljebäck, basa), Iscariah (Stian Smorholm, basa), Ares (Ronny Hovland, basa), Hellhammer (Jan Axel Blomberg, bicí), Grim (Erik Brødreskift, bicí), Kolgrim (bicí) Armagedda (bicí) a Jorn (Jørn Inge Tunsberg, kytara). V současné době má skupina 3 členy: Demonaz (Harald Nævdal; texty, zpěv), Horgh (Reidar Horghagen; bicí) a Apollyon (Ole Moe; basa).\n\n"}
{"id": "339075", "url": "https://cs.wikipedia.org/wiki?curid=339075", "title": "Železniční trať Praha–Plzeň", "text": "Železniční trať Praha–Plzeň\n\nŽelezniční trať Praha–Plzeň je v dvoukolejná a elektrifikovaná trať. Je součástí celostátní dráhy a v jízdním řádu pro cestující nese číslo 170 společně s tratí Plzeň – Klatovy. Osobní vlaky v úseku Praha – Beroun jsou vyčleněny do tabulky s číslem 171. Osobní vlaky a rychlíky v úseku Praha – Kařez jsou integrovány do Pražské integrované dopravy (PID) a systému Esko pod označením S7, pro linku Praha – Beroun, S70 pro linku Beroun – Plzeň a R16 pro rychlíky. Trať spojuje západní Čechy s Prahou a je významnou železniční spojnicí Česka a západní Evropy. Zároveň je součástí III. železničního koridoru, který vede z Mostů u Jablunkova přes Prahu do Chebu.\n\nNa traťovém úseku Praha (Západní nádraží, nyní Praha-Smíchov) – Plzeň byl slavnostně zahájen provoz 14. července 1862. Úsek ze Smíchova na nádraží císaře Františka Josefa vybudovala v roce 1872 Dráha císaře Františka Josefa. V době dokončení patřila trať společnosti Česká západní dráha a dále pokračovala do Furth im Wald (dnešní trať 180). V roce 1884 byla společnost zestátněna.\n\nVe 30. letech 20. století byla trať zdvojkolejněna a 22. ledna 1973 byla dokončena elektrifikace úseku Praha – Beroun napájecí soustavou 3 kV DC. Mezi Berounem a Plzní byl elektrický provoz zahájen 5. června 1987. Na širé trati mezi stanicemi Beroun a Zdice tak vznikl styk železničních napájecích soustav 3 kV DC (na berounské straně) a 25 kV / 50 Hz (na plzeňské straně). V roce 1986 byla zprovozněna přeložka pod předmostím Barrandovského mostu v Praze.\n\nV úseku Praha – Beroun byl provoz osobních vlaků od elektrifikace zajišťován převážně jednotkami řady 451 a 452. V době, kdy jednotky již dožívaly a byl jich nedostatek, byly nasazovány ve variantě se čtyřmi vloženými vozy, tedy šestivozové, což bylo umožněno rovinatým charakterem trati. Během roku 2010 postupně veškerou dopravu převzaly jednotky řady 471 (City Elefant), jezdící v dopravních špičkách ve dvojicích i - jako na jediné trati - v trojicích. Na trati bylo dříve možné se setkat i s prototypem řady 470 nebo v brzkých ranních hodinách s motorovými vozy 810. V současné době jezdí na trati též vratná souprava s lokomotivou 163, vozy Bdmteeo a řídicím vozem.\n\nVe stanici Zdice a v zastávce Mýto byly nově vybudovány napájecí stanice pro napájení troleje, dále v daném úseku bylo sneseno staré elektromechanické zabezpečovací zařízení a nově zprovozněno nové zabezpečovací zařízení typu AŽD 71 s číslicovou volbou, které je od roku 2010 na úseku Zdice – Rokycany nahrazováno novým zabezpečovacím zařízením ESA 11 a ve stanicích byly nainstalovány nové osvětlovací věže pro osvětlení kolejiště.\n\nV úseku Králův Dvůr Popovice – Rokycany byla v roce 2012 dokončena modernizace v rámci budování III. koridoru. 27. dubna 2012 byl ukončen provoz ve stanici Zbiroh, kde byla ponechána skupina nákladních kolejí připojená odbočkou z přeložené širé trati.\n\nProbíhající rozsáhlá rekonstrukce III. železničního koridoru zachovala většinu původního tělesa nebo narovnala úseky do polohy umožňující větší rychlost. Výjimkou byla (společně s rekonstrukcí stanice Plzeň hlavní nádraží) probíhající stavba přeložky trati: Ejpovický tunel, jehož stavba byla zahájena roku 2013, aby byla zkrácena délka trati a zlepšeny rychlostní poměry v úseku Plzeň - Rokycany. Jižní trouba tunelu Ejpovice byla otevřena 16. 11. 2018. Celý tunel byl zprovozněn s příchodem nového jízdního řádu 9. 12. 2018. Téhož dne oficiálně skončila rekonstrukce nádraží v Plzni. Trasa byla v důsledku změněna v úseku Plzeň - Ejpovice, který byl původně veden přes Chrást u Plzně. Stará trať byla snesena v celé délce mezi Chrástem a plzeňským koncem tunelu a ve zbytku byla demontována jedna z kolejí a elektrifikace druhé odstraněna. Tato byla ponechána jako napojení na trať 176 (Chrást u Plzně - Radnice) a byla reklasifikována jako její součást.\n\nV březnu 2017 byla zahájena rekonstrukce traťového úseku Beroun - Králův Dvůr včetně stanice Beroun, která má být dokončena roku 2019 Po dokončení této stavby bude celá trať z Berouna až do Chebu po rekonstrukci. Úsek Praha – Beroun neprošel rekonstrukcí, kvůli plánům na výstavbu vysokorychlostního tunelu, který by vedl dopravu po novém tělese. Výstavba a zprovoznění této přeložky v roce 2021 jak bylo naplánováno se neuskuteční. Z důvodu nedostatku finančních prostředků ve fondu dopravní infrastruktury a seškrtání rozpočtu SŽDC ministrem dopravy bude pravděpodobně optimalizována trať v původní stopě. Plány na tunel ovšem stále existují.\n\nÚdaje za názvy stanic v závorkách, psané \"kurzívou\" značí nadmořskou výšku příslušné stanice.\n\nTrať začíná na pražském hlavním nádraží \"(210 m)\". Po projetí vinohradských železničních tunelů pokračuje Nuslemi, pod Vyšehradem a po železničním mostě překračuje Vltavu na Smíchov \"(200 m)\". Podél Strakonické ulice vede do Velké Chuchle, v Radotíně se přibližuje k řece Berounce a opouští území hlavního města. Prochází hustě zastavěným údolím Berounky – zástavbou měst Černošice, Dobřichovice a Řevnice \"(210 m)\". Až do zastávky Černošice-Mokropsy trať vede po jejím levém břehu, mezi zastávkami Černošice-Mokropsy a Všenory překonává trať řeku Berounku a odtud je vedena až do Berouna po jejím pravém břehu. Trať tak fakticky kopíruje směr jejího říčního koryta.\n\nSouvislou zástavbu trať opouští až za obcí Srbsko a údolím Berounky pod tetínskou skálou vchází zanedlouho do Berouna \"(225 m)\". Tam se odklání od toku řeky Berounky a pokračuje průmyslovou zástavbou okolo cementáren a železáren Králův Dvůr do Zdic \"(260 m)\", přičemž v úseku Beroun – Zdice sleduje přibližně tok říčky Litavky. Za Zdicemi trať projíždí malebnou podbrdskou krajinou, od Valchy(název části obce Praskolesy) vede nad údolím Červeného potoka, nad kterým je zrekonstruovaný železniční most v Praskolesích. prochází městem Hořovice \"(360 m)\". Mezi Hořovicemi a Cerhovicemi trať projíždí tunelem Osek. Přes obec Osek do města Komárov také z Hořovic odbočuje železniční vlečka. Mezi zastávkami Cerhovice a Kařez \"(445 m)\" opouští železnice území okresu Beroun a vůbec celé střední Čechy, a vstupuje do západních Čech, okres Rokycany.\n\nMezi Zbirohem a Mýtem trať míjí četné rybníky, v této oblasti leží nejvýše položená stanice na úseku Praha – Plzeň – Kařízek \"(460 m)\". Za stanicí Holoubkov prochází železnice hlubokým lesem. Poté klesá do rokycanské kotliny s okresním městem Rokycany \"(370 m)\", podjíždí dálnici D5 a za obcí Ejpovice zabočuje do Ejpovického tunelu. Tunel končí na úpatí vrchu Chlum a překračuje hranice města Plzeň. Prochází sídlištěm Doubravka, mostem překračuje řeku Úslavu a vchází na východní zhlaví žst. Plzeň hlavní nádraží \"(325 m).\"\n\nOsobní železniční dopravu na trati zajišťují v současnosti vlaky kategorie IC, Ex, R a Os. Mezi Prahou a Plzní jezdí 2 páry vlaků Pendolino v kategorii IC, které pokračují do Chebu a jeden z nich až do Františkových lázní, 14 párů expresů (Západní Expres), z toho 7 mezinárodních, jež pokračují z Plzně do Mnichova, vnitrostátní expresy pak pokračují do Chebu. Dále na trati jezdí 15 párů rychlíků, z nichž některé pokračují do Klatov a Železné Rudy. Přes den jezdí expresy i rychlíky v úseku Praha – Plzeň v hodinovém taktu, dohromady pak na odjezdu v půlhodinovém. V úseku Beroun – Zdice jezdí v dvouhodinovém taktu rychlíky Praha – Zdice – České Budějovice a osobní vlaky Beroun – Zdice – Protivín.\n\nInterval příměstských vlaků na trati je 30 minut (cca od 4 hod. do 23 hod, poslední vlaky jedou okolo půlnoci), úseku Řevnice – Praha hlavní nádraží díky posilovým vlakům ještě nižší (cca 15 minut).\n\nMezi Berounem a Plzní jsou v provozu osobní vlaky sestavené z dvousystémových elektrických lokomotiv, osobních vozů a řídicích vozů. Interval vlaků jsou 2 hodiny, v pracovní dny pak jezdí ještě dva páry souprav vždy ráno a odpoledne. Mezi Rokycany a Plzní jezdí ráno a večer také další osobní vlaky včetně spojů Plzeň - Rokycany - Mirošov. Mezi Plzní a Chebem je provoz osobních vlaků kvůli relativně nízké hustotě zalidnění přilehlých oblastí nižší. Mezi nimi jsou osobní vlaky Plzeň - Pňovany - Bezdružice a spěšné vlaky Plzeň - Svojšín.\n\n\n"}
{"id": "339079", "url": "https://cs.wikipedia.org/wiki?curid=339079", "title": "Veněra 9", "text": "Veněra 9\n\nVeněra 9 (rusky: Венера-9) byla sovětská planetární sonda, která v rámci programu Veněra zkoumala planetu Venuši. Let se uskutečnil v roce 1975. Veněra 9 byla první sonda na oběžné dráze Venuše, přistávací modul pak jako první pořídil fotografie z povrchu jiné planety.\n\nOrbitální část sondy se skládala z válcovité části se dvěma křídly solárních panelů a s parabolickou anténou s vysokým ziskem. Ke dnu válce byla připojena jednotka s pohonným systémem, vrchol válce byl spojen s kulovitým pouzdrem o průměru 2,4 m, které obsahovalo přistávací modul sondy.\n\nSonda odstartovala 8. června 1975 pomocí rakety Proton-K/D z kosmodromu Bajkonur. Na oběžnou dráhu Venuše vstoupila 20. října 1975. Úkolem orbitální části bylo zprostředkovávat radiové spojení přistávacího modulu se Zemí a zkoumat horní vrstvy atmosféry planety. Veněra 9 se stala první umělou družicí Venuše.\n\n\nDne 20. října 1975 se přistávací modul oddělil od orbitální části a 22. října v 05:13 UTC přistál na povrchu Venuše poblíž Beta Regio na strmém svahu (20°) pokrytém balvany. Přistávací modul byl chlazen cirkulující kapalinou. Přesto vydržel pracovat na povrchu za extrémních podmínek pouze 54 minut.\n\nSonda zjistila, že vrstva mraků je 30-40 km silná a začíná ve výšce 30-35 km nad povrchem. Bylo analyzováno chemické složení atmosféry, kde byly nalezeny kyselina chlorovodíková, kyselina fluorovodíková, brom a jód. Ostatní měření zahrnovala určení tlaku asi 90 atmosfér (9 MPa), teplotu 485 °C, světelnost na povrchu dosahovala úrovně srovnatelné se zamračeným letním dnem na Zemi. Veněra 9 byla první sondou, která zaslala na Zem černobílé snímky z povrchu Venuše. Na nich lze pozorovat, že v atmosféře není zjevně viditelný prach, kolem sondy byly různé 30-40 cm velké kameny bez eroze. Naplánované 360° panoramatické obrázky nemohly být vytvořeny, protože se u jednoho ze dvou fotoaparátů nepodařilo odstranit kryt čočky. Na Zemi byly odeslány snímky omezené na 180°. Tuto poruchu měla i Veněra 10.\n"}
{"id": "339082", "url": "https://cs.wikipedia.org/wiki?curid=339082", "title": "Norwichská katedrála", "text": "Norwichská katedrála\n\nNorwichská katedrála je katedrála anglikánské církve nacházející se v anglickém městě Norwich. Je zasvěcená Nejsvětější Trojici.\n\nZákladním stylem katedrály je normanský sloh. Byla postavena na příkaz biskupa Herberta Losigy v období od konce 11. století do roku 1145. Celková délka stavby je 140 m. Mezi významné dostavby z pozdější doby patří 96 m vysoká věž, dokončená roku 1465, dvoupatrová příčná chrámová loď, jediná svého druhu v Anglii postavená v letech 1300 až 1430 a klenba hlavní chrámové lodi.\n\nV době vlády Karla I. roku 1643 vpadl do katedrály dav puritánů a zničil všechny katolické symboly. Stavba zůstala opuštěna a po dalších dvacet let chátrala. Její obnova byla zahájena za vlády Karla II. roku 1660.\n\nNa stavbu byl použit křemen a vápenec z Caen. Věž katedrály je vysoká 96m, tvoří dominantu města a je druhá nejvyšší v Anglii po věži salisburské katedrály. Podobně jako katedrála v Salisbury a Ely nemá ani norwichská katedrála zvony.\n\nStrop je ozdobený 1000 hlavicemi, z nichž každá obsahuje nějaký teologický obraz. Strop hlavní chrámové lodi zobrazuje dějiny světa od jeho vzniku, křížová chodba obsahuje vyobrazení života Ježíše Krista a apokalypsy.\n\n"}
{"id": "339086", "url": "https://cs.wikipedia.org/wiki?curid=339086", "title": "Lea Müllerová", "text": "Lea Müllerová\n\nLea Müller (* 7. květen 1982, Häfelfingen) je švýcarská reprezentantka v orientačním běhu v současnosti žijící v Bernu. Jejím největším úspěchem je zlatá medaile ze štafet na Mistrovství světa v roce 2005 v Aichi. V současnosti běhá za švédský klub Södertalje-Nykvarn.\n\n"}
{"id": "339102", "url": "https://cs.wikipedia.org/wiki?curid=339102", "title": "Baptiste Rollier", "text": "Baptiste Rollier\n\nBaptiste Rollier (* 27. srpen 1982, Švýcarsko) je švýcarský reprezentant v orientačním běhu. Dosud má dvě medaile z mistrovství světa, v obou případech je však švýcarský tým v duchu fairplay nepojal zcela za vlastní, neboť je získal díky zranění soupeře, resp. dalším souvisejícím okolnostem (odstoupení i dalších závodníků při záchraně) – jednalo se o bronz na Mistrovství světa v roce 2008 v Olomouci a o zlatou medaili ze štafet na Mistrovství světa v orientačním běhu 2009 v Maďarsku. Každopádně nesporným vlastním úspěchem a dosud nejlepším individuálním výsledkem je čtvrté místo z klasické trati na Mistrovství světa v orientačním běhu 2011 ve Francii. V současnosti běhá za norský klub Kristiansand OK, v jehož barvách se stal vítězem prestižních klubových závodů Tiomila (v roce 2008 a 2009) i Jukola (2009).\n\nV současnosti žije s manželkou Monikou v Hradci Králové.\n\n"}
{"id": "339103", "url": "https://cs.wikipedia.org/wiki?curid=339103", "title": "Rádiem řízený model", "text": "Rádiem řízený model\n\nRádiem řízený model nebo RC model (RC z anglického \"radio controlled\") je zmenšenina, resp. napodobenina dopravního prostředku, např. automobilu, lodi, letadla, vrtulníku, která je pohyblivá a nezávislá a je ovládána rádiovým signálem na dálku.\n\nOvládání modelu sestává z vysílače – ovladače (pákový či volantový, včetně dalších nastavovacích a ovládacích prvků) a přijímače – ten přijímá signál v modelu. Pomocí servomotorů (serv) – to jsou elektromotory, které mají na výstupu páku, která hýbe ovládanými prvky modelu (přední kola u automobilu, kormidlo u lodi, křidélka, výškovka a směrovka u letadla). Systém přenosu informace z vysílače do přijímače je podobný jako u rozhlasového vysílání, či u modernějších RC souprav podobně jako přenos internetu. Nosný kmitočet určuje frekvenci systému. V České republice se používá 27 MHz pro všechny modely většinou jednodušší a hračky, 35 MHz pro letecké modely a 40 MHz pro letecké, pozemní i lodě. Tyto frekvence jsou však již zastaralé, v současné době se využívají hlavně soupravy pracující v pásmu 2,4 GHz (tzv. Wi-Fi). Každé pásmo se dále dělí na „jemnější části“ nazývané kanály. Tyto kanály jsou důležité při provozování více modelů na jednom místě. Kanály musí být různé, nejlépe ob jeden kanál, aby nedocházelo k rušení signálu. Proto je velmi důležité vědět a hlídat si okolí provozu modelu, aby nedošlo ke zbytečné havárii modelu. Tato pravidla jsou zásadní mezi modeláři ve všech odvětvích modelářství. Moderní přístroje, pracující na frekvenci 2,4 GHz již nejsou náchylné na rušení modelů vzájemně ani na rušení např. tvořené pohyblivými částmi modelu. Mají také mnohem větší dosah.\nMožnosti systémů na 2,4GHz:\n"}
{"id": "339104", "url": "https://cs.wikipedia.org/wiki?curid=339104", "title": "David Koepp", "text": "David Koepp\n\nDavid Koepp (* 9. června 1963 Pewaukee) je americký scenárista a režisér.\n\nKoepp se narodil v rodině rodinné terapeutky a majitele billboardové společnosti. Má dva bratry: Stephena Koeppa a Jeffa Koeppa, a sestru Cathy Maki. Jeho manželkou je Melissa Thomas.\nJako scenárista pracoval na několika velmi úspěšných holywoodských filmech. Roku 1994 získal Saturn Award za \"Jurský park\" a roku 2000 byl jeho film \"Stir of Echoes\" oceněn na festivalu v Gérardmeru.\n\n\n"}
{"id": "339116", "url": "https://cs.wikipedia.org/wiki?curid=339116", "title": "Emilio Aguinaldo", "text": "Emilio Aguinaldo\n\nGenerál Emilio Aguinaldo y Famy (22. března 1869 – 6. února 1964) byl filipínský politik, vojevůdce a revoluční hrdina. V roce 1899 se stal prezidentem první filipínské republiky; bylo mu tehdy pouhých 30 let. Byl také v exilu v Hongkongu. Zemřel v roce 1964.\n"}
{"id": "339119", "url": "https://cs.wikipedia.org/wiki?curid=339119", "title": "Dědické řízení", "text": "Dědické řízení\n\nDědické řízení (slovensky \"dedičské konanie\", německy \"das Erbschaftsverfahren\", francouzsky \"procédure successorale\", anglicky \"inheritance procedure\") či přesněji řízení o dědictví je jedním z druhů nesporných občanskoprávních řízení. Účelem dědického řízení je zejména autoritativní rozhodnutí o právních nástupcích, tj. dědicích zůstavitele. Na rozdíl od ostatních občanskoprávních řízení je neveřejné. \n\nTypickým znakem dědického řízení v právních úpravách států střední Evropy je provádění dědického řízení zcela nebo zčásti notáři jako soudními komisaři. Naopak v angloamerickém právním systému se zvláštní řízení o dědictví neprovádí, významnou úlohu má \"trustee\" (vykonavatel závěti), jehož k vypořádání pozůstalosti opravňuje příslušný dokument (\"grant of probate\" v případě dědění ze závěti nebo \"letters of administration\" v případě dědění ze zákona nebo není-li v závěti vykonavatel určen).\n\n\nOdsazené činnosti se provádějí jen v některých případech (například měl-li zůstavitel majetek ve společném jmění s pozůstalým manželem, je-li více dědiců apod.). Uvedený průběh řízení je modelový a neplatí pro případy předluženého dědictví a pro dodatečné projednání dědictví. Soupis na místě samém a jiná neodkladná opatření však lze provést kdykoliv, vyžaduje-li to obecný zájem nebo důležitý zájem účastníků.\n\n"}
{"id": "339121", "url": "https://cs.wikipedia.org/wiki?curid=339121", "title": "Klinická výživa", "text": "Klinická výživa\n\nKlinická výživa pomáhá léčebně ovlivnit stav organismu a jeho tělesné procesy.\n\nHledá způsoby, jak využít výživu jako nástroj pro podporu zdraví a účinnou léčbu.\nPodobně jako může být nedostatečná výživa důvodem progrese nemoci, může být cílená nutriční intervence významným preventivním i léčebným faktorem.\n\nNedílnou součástí klinické výživy je \"enterální klinická výživa\".\n\n\"Enterální klinická výživa\" znamená nutriční podporu „potravinami pro zvláštní lékařské účely“.\n\nExistují dvě cesty podávání:\n\nSipping je určený pro pacienty s funkčním trávicím traktem, u nichž se nedaří dietní úpravou udržet dostatečný perorální příjem a tělesnou hmotnost. Většinou se jedná o kompletní a vyváženou tekutou stravu vyvinutou pro pacienty se zvýšenou potřebou energie a živin. Mezi sipping patří i speciálně připravené přípravky pro určité skupiny pacientů, např. pacienty s proleženinami, s diabetem, apod.\n\nSondová výživa je určena pro pacienty, kteří nemohou potravu či sipping přijímat ústy. Sondová výživa je vždy nutričné kompletní, tzn. obsahuje všechny nezbytné živiny, minerály, vitamíny a stopové prvky.\n\nPřípravky enterální výživy můžeme rozdělit na:\n\n"}
{"id": "339124", "url": "https://cs.wikipedia.org/wiki?curid=339124", "title": "Emulátor terminálu", "text": "Emulátor terminálu\n\nEmulátor terminálu ( ) je program, který emuluje „hloupý“ terminál uvnitř pokročilejšího zařízení nebo prostředí. Emulátor terminálu v grafickém uživatelském rozhraní se nazývá \"terminálové okno\" ( ).\n\nOkno terminálu zprostředkovává přístup k příkazovému řádku (CLI) a textovému uživatelskému prostředí uvnitř grafického uživatelského prostředí (GUI). Mohou být připojeny k lokálnímu počítači, ale mohou být spuštěny nebo připojeny i ke vzdáleným počítačům pomocí programů telnet, ssh nebo telefonní či sériové linky. V unixovém prostředí je běžné mít otevřeno několik terminálových oken připojených k lokálnímu počítači.\n\nExistuje mnoho emulátorů nejrůznějších terminálů jako například VT100, VT220, VT320, IBM 3270/8/9/E, IBM 5250/3179, Data General D211, Hewlett Packard HP700/92, Sperry/Unisys 2000-series UTS60, Burroughs/Unisys A-series T27/TD830/ET1100, ADDS ViewPoint, Sun console, QNX, AT386, SCO-ANSI, SNI 97801, Televideo, Wyse 50/60. Naprogramovány byly také emulace existujících programů, jako například xterm a další konzolové terminály pro Linux a podobné systémy. Některé emulátory terminálů jednoduše odkazují na standard, který implementují, jako například ANSI. Tyto programy jsou dostupné pro mnoho platforem, jako je DOS a Unix včetně GUI prostředí, jako jsou Microsoft Windows a Mac OS X a vestavěné operační systému pro mobilní telefony, PDA a další průmyslový hardware.\n\nV systému Microsoft Windows poskytují vzdálený přístup programy HyperTerminal a telnet klient, které jsou přímou součástí systému. Populární jsou další programy, jako je například PuTTY, Inet/Winet, AlphaCom, Poderosa, Terminator, TigerTerm, TN3270 Plus, Ericom Software PowerTerm InterConnect, z/Scope Express VT, Tera Term, SwitchTermJ, SecureCRT a Access*One. Pro systémy Windows CE a Windows Mobile existují MochaSoft, MobileVT, Access*One and NaurTech. Pro DOS jsou ProComm, Qmodem, Telemate a Telix. Program Crosstalk běží v systému DOS i CP/M.\n\nTak zvaný \"DOS box\" nebo \"Příkazový řádek\" je v Microsoft Windows ekvivalent lokálně připojeného terminálového okna (ve skutečnosti je to Win32 console).\n\nV systému Mac OS X je Terminal jako implicitní emulace terminálu pro lokální přístup. Také existuje několik programů třetích stran, jako například GLTerm, iTerm, MacTelnet a MacWise. Zterm je terminál pro vzdálený přístup.\n\nV systému X Window System je k dispozici mnoho různých emulátorů terminálu, které zajišťují lokální přístup, jako jsou například xterm, dtterm, Eterm, GNOME Terminal, Konsole, rxvt, mrxvt, wterm, SwitchTerm, TeemTalk a aterm.\n\n"}
{"id": "339125", "url": "https://cs.wikipedia.org/wiki?curid=339125", "title": "Proleženina", "text": "Proleženina\n\nProleženina (\"dekubitus\") je ohraničená oblast poškozené kůže popř. podkožní tkáně. Vzniká v důsledku déletrvajícího působení tlaku zejména na kostní výčnělky, na kterých spočívá největší váha nemocného (např. křížová kost, patní kosti, lopatky, lokty atp.).\n\nKe vzniku proleženiny může docházet také vlivem třecích sil (např. příliš intenzivní mytí či sušení či frotování pokožky nemocného) nebo střižných sil (např. nešetrné posouvání, smýkání nemocného po podložce) působících na pokožku nemocného.\n\nTlak těla proti tvrdé podložce v oblasti kostních výčnělků, tření, ale i střižné síly vedou ke stlačení drobných cévek v kůži a především v tkáních uložených pod kůží. Buňky tkáně v této oblasti jsou pak nedostatečně zásobovány krví, tedy i kyslíkem a živinami a postupně odumírají. Na zániku buněk se velkou měrou podílí také jejich mechanické poškození zapříčiněné právě déletrvajícím působením tlaku.\n\nProleženiny vznikají obvykle velmi rychle, v některých případech dokonce během několika hodin. Některé statistiky uvádějí, že dvě třetiny všech proleženin, vzniklých u nemocných upoutaných na lůžko, se objevují v prvních 14 dnech imobility (nepohyblivosti) nemocného.Proleženina má 4 stádia.V 1 stádiu se projevuje zčervenáním kůže a otoky.V 2 stádiu se projevuje puchýři.V 3 stádiu se tvoří hluboký vřed.Ve 4 stádiu se projevuje nekrózou.\n\nExistují řady případů osob, které v důsledku neadekvátní péče způsobující proleženiny zemřely.\n\nFaktory ovlivňující vznik proleženin: Přímý tlak, tření, střižná síla, nepohyblivost, věk, poruchy imunity, výživa, tělesná hmotnost cévní faktory, inkontinence\n"}
{"id": "339126", "url": "https://cs.wikipedia.org/wiki?curid=339126", "title": "François Gonon", "text": "François Gonon\n\nFrançois Gonon (* 23. dubna 1979, Saint-Étienne) je francouzský reprezentant v orientačním běhu, jenž v současnosti žije ve francouzském městě Jura. Jeho největšími úspěchy jsou dvě stříbrné medaile ze štafet na Mistrovství světa v roce 2005 v Aiči a z longu na Mistrovství světa v roce 2011 v domácím prostředí departmentu Savojsko. V současnosti běhá za francouzský klub O'Jura a švédský klub IFK Göteborg, za který startuje ve Skandinávii.\n\n"}
{"id": "339130", "url": "https://cs.wikipedia.org/wiki?curid=339130", "title": "Izraelské bezpečnostní složky", "text": "Izraelské bezpečnostní složky\n\nBezpečnostní složky tvoří v Izraeli řada organizací, včetně státních orgánů, vojenských, polovojenských, vládních a zpravodajských agentur.\n\n\n\n\n\n\n"}
{"id": "339132", "url": "https://cs.wikipedia.org/wiki?curid=339132", "title": "Dovětek", "text": "Dovětek\n\nDovětek neboli kodicil (lat. \"codicillus\") je jednostranné právní jednání fyzické osoby obdobný závěti, ve kterém tato osoba (budoucí zůstavitel) učiní nějaká opatření pro případ své smrti odlišná od ustanovení dědiců (například někomu určil odkaz). \n\nKodicil má svůj původ v římském právu, kde šlo původně o prosté dopisy, jimiž zůstavitel vyjádřil přání, aby po jeho smrti nějaká osoba získala určitý majetkový prospěch, tzv. fideikomis. Mohl být sepsán jako součást testamentu (\"kodicil testamentární\") i samostatný (\"kodicil intestátní\"). Platnost testamentárního kodicilu byla závislá na platnosti testamentu a proto do něj byla později vkládána doložka, která v případně neplatnosti testamentu zabezpečovala pojímání kodicilu jako intestátního. Původní neformálnost byla také později omezována, podle zákoníku \"Corpus iuris civilis\" se už vyžadoval nejen zůstavitelův podpis, ale i pět svědků a časová a místní jednota jeho sepsání.\n\nRozlišování mezi závětí a dovětkem bylo v českých zemích zrušeno k 1. lednu 1951. Od 1. ledna 2014 byl do českého práva znovuzaveden jako jeden ze tří druhů pořízení pro případ smrti (§ 1498 občanského zákoníku). Dovětkem může zůstavitel nařídit odkaz, stanovit odkazovníku nebo dědici podmínku, doložit čas anebo uložit odkazovníku nebo dědici příkaz. Právní režim dovětku se řídí stejnými právními pravidly jako závěť (pokud to není z povahy těchto pravidel vyloučeno).\n"}
{"id": "339136", "url": "https://cs.wikipedia.org/wiki?curid=339136", "title": "Susan Landale", "text": "Susan Landale\n\nSusan Landale (* ve Skotsku) je významná francouzská varhanice.\n\nStudovala na Univerzitě v Edinburghu, poté byla varhanicí v anglikánském kostele sv. Jiří v Paříži, kde působila osmnáct let. Susan Landale dlouhá léta vyučovala na Národní konzervatoři v Rueil-Malmaison Paříž. Zasedá v porotách řady mezinárodních varhanních soutěží (v Česku např. v roce 2006 Pražské jaro, v roce 2002 Mezinárodní interpretační soutěž Brno nebo v roce 2004 Mezinárodní varhanní soutěž Petra Ebena v Opavě). Natočila také některé skladby Petra Ebena (mj. Nedělní hudba, Laudes, Faust, Mutationes, Okna) a propagovala jeho hudbu ve Francii a Anglii.\n\n\n\n"}
{"id": "339137", "url": "https://cs.wikipedia.org/wiki?curid=339137", "title": "Dědická dohoda", "text": "Dědická dohoda\n\nDědická dohoda či dohoda o vypořádání dědictví je hmotněprávní úkon (právní jednání) všech dědiců, kteří stanoví, na kterého z dědiců z pozůstalosti přejdou jednotlivá práva, popřípadě také jednotlivé závazky zůstavitele. Dědická dohoda se uzavírá v rámci dědického řízení (před tím, než soud rozhodne o dědictví) zpravidla u notáře jako soudního komisaře a podléhá schválení soudem, který tak činí usnesením.\n\nDědická dohoda je tedy jedním z kroků dědického řízení.\n\nDohodu je třeba uzavřít před soudním komisařem nebo před soudem. Účastníci ji musí podepsat, dohoda je vyjádřením shodného projevu vůle. Není podstatné, zda dědí proto, že je to dáno zákonem či závětí anebo obojím. Pokud se některý z dědiců k dohodě nevyjádří, dohoda nevznikne. Dohoda může být změněna či nahrazena novou dohodou, dokud ve věci nerozhodne odvolací soud - taková změna opět vyžaduje souhlas všech dědiců, kteří dohodu uzavřeli. Soud nemůže schválit pouze část dohody, schvaluje ji celou.\n\nPokud se k dohodě některý z dědiců v dané lhůtě (oznámené soudním komisařem) nevyjádří, dohoda nevznikne. Proti dohodě je možné se odvolat, práva na odvolání je možné se vzdát.\n\nUzavřít dědickou dohodu není povinné. Pokud nedojde k dohodě, bude o dědických podílech rozhodovat soud, a to podle výše dědických podílů jednotlivých dědiců.\n\nDědická dohoda obsahuje vyjádření shodného přání dědiců, jak má být pozůstalost rozdělena.\n\nUrčitou majetkovou hodnotu může nabýt buď jeden z dědiců, nebo více dědiců do podílového spoluvlastnictví (v takovém případě je vhodné současně uvést velikosti podílů jednotlivých dědiců). Možná je i situace, že si celé dědictví rozdělí jen jeden z dědiců nebo jen někteří z nich; v takovém případě se zpravidla v dědické dohodě výslovně uvádí, kteří z dědiců nenabývají z dědictví ničeho. Dědická dohoda může obsahovat také určení, na kterého z dědiců přešly jednotlivé dluhy náležející do dědictví (včetně odpovědnosti za přiměřené náklady spojené s pohřbem zůstavitele po odečtení případného pohřebného, což představuje dluh dědictví za vypravitelem pohřbu).\n\nDále může dědická dohoda obsahovat:\n\nDohoda o rozdělení dluhů se nedotýká práv věřitele. Zkrátí-li se dohodou dědiců práva věřitelů, je dohoda vůči nim neúčinná.\n\n"}
{"id": "339140", "url": "https://cs.wikipedia.org/wiki?curid=339140", "title": "Bohuslav Ilek", "text": "Bohuslav Ilek\n\nBohuslav Ilek (9. dubna 1902, Rovečné u Bystřice nad Pernštejnem – 5. ledna 1988, Praha) byl český vysokoškolský učitel, rusista, literární vědec a překladatel z ruštiny. Platí za zakladatele olomoucké rusistiky.\n\nBohuslav Ilek se narodil roku 1902 v obci Rovečné u Bystřice nad Pernštejnem, Po maturitě na gymnáziu v Boskovicích začal roku 1922 studovat slovanskou filologii a anglistiku na Filozofické fakultě Univerzity Karlovy v Praze, kde také roku 1946 získal doktorát.\n\nOd roku 1927 Bohuslav Ilek vyučoval češtinu, ruštinu a polštinu na obchodní akademii v Olomouci, v letech 1946–1955 přednášel ruský jazyk a literaturu na Filozofické fakultě Univerzity Palackého v Olomouci. Roku 1951 habilitoval pro obor ruské a sovětské literatury a v roce 1955 se stal profesorem.\n\nJiž od roku 1953 působil Bohuslav Ilek také v Praze, zpočátku na Vysoké škole ruského jazyka a literatury. Roku 1960 se stal ředitelem Ústavu ruského jazyka a literatury na Filozofické fakultě Univerzity Karlovy a v této funkci působil do roku 1970, kdy odešel do důchodu.\n\nBohuslav Ilek patřil k zakladatelům novodobé české rusistické medievalistiky, zejména svou habilitační prací \"Život protopopa Avvakuma. Studie o stylu\". Překládal středověkou a klasickou ruskou i sovětskou prózu a postupně se stále více zabýval teorií překladu, který chápal jako komplexní jev jazykový, literární, ideologický a společenskohistorický.\n\n"}
{"id": "339141", "url": "https://cs.wikipedia.org/wiki?curid=339141", "title": "Jiří Vojtík", "text": "Jiří Vojtík\n\nJiří Vojtík (* 2. července 1981 Praha, Československo) je bývalý český atlet, který se specializoval na sprinterské tratě. Závodil za PSK Olymp Praha.\n\nJeho hlavní disciplínou byl běh na 200 metrů. Dne 7. června 2008 zaběhl na této trati při druhém kole atletické extraligy družstev v Praze na Julisce nový český rekord, jehož hodnota byla 20,60 s. 8. září 2012 v Táboře český rekord o jednu setinu vylepšil Pavel Maslák. V roce 2003 vybojoval bronzovou medaili na světové letní univerziádě v jihokorejském Tegu. Dvakrát reprezentoval na Letních olympijských hrách (Athény 2004, Peking 2008). V obou případech se mu však nepodařilo projít z úvodních rozběhů.\n\nAktivní atletickou kariéru ukončil po letní sezóně v roce 2012.\n\n\"Hala\"\n\n\"Dráha\"\n\n\n\n"}
{"id": "339142", "url": "https://cs.wikipedia.org/wiki?curid=339142", "title": "COMMAND.COM", "text": "COMMAND.COM\n\nCOMMAND.COM je jméno implicitního shellu pro DOS a implicitní interpret příkazového řádku v 16/32bitových verzích Microsoft Windows (95/98/Me). Při startu systému DOS je COMMAND.COM automaticky spuštěn a je automaticky proveden dávkový soubor AUTOEXEC.BAT. Je také rodičem všech následně spuštěných procesů.\n\nNástupcem programu COMMAND.COM je v systémech OS/2 a Windows NT program cmd.exe. Program COMMAND.COM je však v těchto systémech stále přítomen, aby bylo možné zajistit vyšší kompatibilitu se staršími programy, které jsou spouštěny v NT Virtual DOS machine.\n\nJako shell má COMMAND.COM dva režimy. První je \"interaktivní režim\", ve kterém jsou vložené příkazy ihned zpracovány. Druhý je \"dávkový režim\", který provádí příkazy předem zapsané v dávkovém souboru s příponou .BAT.\n\nVšechny vložené příkazy jsou provedeny po stisknutí klávesy Enter na konci zadaného řádku. Interpret COMMAND.COM nerozlišuje velikost písmen ( ), takže příkazy mohou být vkládány bez ohledu na velká a malá písmena (všechny zápisy dir, DIR and DiR jsou stejný příkaz).\n\nChceme-li spustit program, není nutné zadávat příponu .BAT, .COM ani .EXE. Změna jednotky se provádí zadáním jejího jména následovaného dvojtečkou (tj. např. A:).\n\nAby bylo možné pracovat se systémem i v případě, že nemáme k dispozici žádné externí programy (s příponami .COM a .EXE), jsou všechny základní příkazy prováděny samotným interpretem COMMAND.COM. Jsou to:\n\n\nNěkteré verze MS-DOSu obsahují nedokumentované příkazy:\n\n\nŘídící struktury jsou využívány zejména v dávkových souborech, avšak mohou být využity i v interaktivním režimu.\n\n\nDávkové soubory pro COMMAND.COM mají čtyři typy proměnných:\n\n\nPřesměrování standardních proudů je v DOSu omezené. Protože je DOS jednoúlohový systém, je roura realizována sekvenčním (postupným) spuštěním příkazů, přičemž data se uchovávají v dočasném souboru. codice_1 neposkytuje podporu pro práci se standardním chybovým výstupem. Přesměrování si řídí každý program sám, takže je funkční jen u některých příkazů (na rozdíl od unixových shellů, kde přesměrování řídí sám shell a programy je samy nezajišťují).\n\n\nDélka příkazového řádku je omezena na 128 znaků. Po provedení příkazu vždy vrací pravdu (0).\n\nZpráva \"Loading COMMAND.COM\" je zobrazena na průhledu Terminátora T-800 a v interním zobrazení RoboCopa, když se restartuje.\n\nThe codice_1 je pozice autority v kresleném seriálu \"ReBoot.\"\n\ncommand.com je website s obrázkem promptu, kde je spuštěn příkaz \"DIR\". Je to však pouze trik, který má uživatele přesvědčit, že je zobrazován obsah jeho disku. Ve výstupu příkazu je však chyba, protože adresáře . a .. nejsou při zobrazení kořenového adresáře vypisovány.\n\n\n"}
{"id": "339144", "url": "https://cs.wikipedia.org/wiki?curid=339144", "title": "Zacharij Kecchoveli", "text": "Zacharij Kecchoveli\n\nZacharij Nikolajevič Kecchoveli(gruzínsky: \"ზახარი კეცხოველი\"; rusky: \"Захарий Николаевич Кецховели\") (1902 – 1970) byl gruzínský politik a od roku 1941 člen Komunistické strany Sovětského svazu.\n\nKecchoveli dělal od roku 1940 zástupce národního komisariátu zásobování SSSR pro Gruzii. Od roku 1942 do 1947 byl náměstkem předsedy Rady ministrů Gruzínskou SSR a od 1944 do 1947 i ministr potravinářského průmyslu Gruzínské SSR. V roce 1947 se dostal k nejvyšším státním funkcím v Gruzii a až do 6. dubna 1952 dělal ve vládě Zacharije Čchubianišviliho prvního místopředsedu Rady ministrů Gruzínské SSR, než se sám stal jejím předsedou. Předsedou Rady ministrů však dlouho nebyl, neboť v té době probíhal v Gruzii mocenský boj (viz Mingrelský případ), kvůli kterému více než 50% všech vysokých představitelů Gruzínské SSR skončilo ve svých funkcích. Ze své pozice byl odstraněn 16. dubna, aby místo něj dělal předsedu Rady ministrů Bakradze, jehož do funkce nominoval Lavrentij Berija. Odklizen byl na místo ministra lehkého a potravinářského průmyslu Gruzínské SSR. Během té doby byl také členem Ústředního výboru KSSS (od 14. října 1952 – do 14. února 1956).\n\n"}
{"id": "339146", "url": "https://cs.wikipedia.org/wiki?curid=339146", "title": "Boston (hudební skupina)", "text": "Boston (hudební skupina)\n\nBoston je americká rocková skupina z Bostonu, která svého největšího úspěchu dosáhla během 70. a 80. let. Soustředěna na klávesáka, kytaristu, skladatele a producenta Toma Scholze se stala základem pro rádia hrající classic rock. Mezi nejznámější skladby patří \"Smokin'\", \"More Than a Feeling\", \"Peace of Mind\", \"Foreplay/Long Time\", \"Don't Look Back\" a \"Amanda\". Po celém světe prodali přes 50 milionů alb, z toho 31 milionů v USA. Kurt Cobain, frontman Nirvany na jejich koncertě v Reading Festivalu kombinoval riff jejich legendární skladby Smells Like Teen Spirit s Boston-ským More Than A Feeling (které znějí nápadně podobně).\n\n\n\n"}
{"id": "339147", "url": "https://cs.wikipedia.org/wiki?curid=339147", "title": "Peterboroughská katedrála", "text": "Peterboroughská katedrála\n\nPeterboroughská katedrála je sídlem peterboroughského anglikánského biskupa a je zasvěcena Svatému Petrovi, Svatému Pavlovi a Svatému Ondřeji, jejichž sochy jsou umístěné na západním průčelí budovy. Byla založena v saském období ale po přestavbě ve 12. století je jejím architektonickým stylem Normanský sloh. Katedrála je známá především svým západním křídlem v raněgotickém slohu, sestávajícím ze tří impozantních oblouků, které nemají v této podobě předchůdce ani následníka.\n\nPůvodní kostel byl založen v době vlády krále Peada okolo roku 650 jako jedno z prvních center křesťanství ve střední Anglii. Klášter, se kterým sousedil tento kostel, byl zřejmě zbořen roku 870 Vikingy. V 10. století bylo založeno benediktýnské opatství, ve kterém byl na základě zbytků původního kostela postaven nový. Hlavním prvkem nového kostela byla malá západní věž, postavená z kamenných kvádrů. Z původní saské budovy se dochovala pouze malá část základů pod jižní křížovou chodbou. I když byl poškozen při střetech mezi Normany a místními obyvateli, zachoval se až do roku 1116.\n\nStavba nové katedrály v normanském slohu byla zahájena roku 1118. Stavba byla, s výjimkou západního křídla a zdobeného dřevěného stropu, dokončena roku 1193. Strop, dokončený v letech 1230 až 1250, se dochoval do současnosti a je unikátem v rámci Velké Británii a je jedním ze čtyř takových stropů v Evropě. Byl přemalován dvakrát, jednou roku 1745 a podruhé roku 1834, ale styl původní výzdoby byl zachován.\nZápadní křížová loď a západní křídlo dokončené roku 1237 jsou postaveny v gotickém slohu. S výjimkou změn na oknech, přístavby přístřešku pro podporu volně stojících pilířů arkády a přístavby nové budovy na východní straně na počátku 16. století odpovídá charakter stavby stylu, ve kterém byl postaven před 800 lety. Katedrála byla vysvěcena roku 1238.\n\nVelké západní průčelí je poznávacím znakem Peterboroughské katedrály a nemá vlivem tří mohutných oblouků obdobu v ostatní gotické architektuře. Normanská věž byla rekonstruována v dekorativním gotickém slohu v letech 1350 až 1380 s dvojicí řad románských oken. V letech 1496 až 1508 byla původní střecha presbytáře nahrazena a na východní straně katedrály byla postavena nová pravoúhlá budova.\n\nPo roce 1541 v souvislosti s rušením klášterů za Jindřicha VIII. byly ostatky uschovávané v katedrále zničeny, ale katedrála se zachovala i díky tomu, že Jindřichova předchozí manželka Kateřina Aragonská zde byla roku 1536 pochována a její hrob se dochoval až do současnosti. Roku 1587 zde byla po popravě pochována i Marie Stuartovna, i když její ostatky byly na příkaz jejího syna Jakuba I. později přemístěny do Westminsterského opatství.\n\nV době občanské války byla roku 1643 katedrála poničena parlamentaristickým vojskem. Jak bylo tehdy zvykem, byla rozbita téměř všechna mozaiková okna a lavice. Byl zničen i oltář, křížová chodba a kaple. Všechny sochy a památníky byly poškozeny nebo zničeny. Některé škody byly opraveny v 17. a 18. století. Největší rekonstrukce a oprava interiéru byla zahájena roku 1883.\n\nVečer 22. listopadu 2001 byla katedrála poškozena požárem vzniklým mezi plastovými křesly ve sloupoví severního kůru. Oheň byl brzy spatřen jedním z kostelníků. Došlo k němu v době, kdy byla téměř dokončena obnova malby na dřevěném stropu. Ohnisko požáru se nacházelo poblíž varhan a ty vlivem působení tepla požáru a následně i poškozením vodou při jeho hašení musely být kompletně obnoveny.\n\n"}
{"id": "339148", "url": "https://cs.wikipedia.org/wiki?curid=339148", "title": "Ofenzíva (rozcestník)", "text": "Ofenzíva (rozcestník)\n\nOfenzíva může označovat:\n\n"}
{"id": "339153", "url": "https://cs.wikipedia.org/wiki?curid=339153", "title": "Galina Vinogradová", "text": "Galina Vinogradová\n\nGalina Vinogradová (; *10. února 1979) je ruská reprezentantka v orientačním běhu. Jejím největším úspěchem je stříbrná medaile ze štafet na Mistrovství světa v roce 2008 v Olomouci. Tato štafeta běžela ve složení Galina Vinogradova první úsek, Julia Novikovová druhý úsek a Taťána Rjabkinová třetí. V roce 2011 získala v druhém závodě světového poháru ve sprintu zlatou medaili. Závod se běžel ve švédském Göteborgu, jež byl součástí Nordic Orienteering Tour 2011.\n\nŽije v Barnaulu se svým trenérem a manželem Michailem Vinogradovem s nímž má dceru Annu.\n\n"}
{"id": "339155", "url": "https://cs.wikipedia.org/wiki?curid=339155", "title": "Podvrtnutí kotníku", "text": "Podvrtnutí kotníku\n\nSynonyma: distorze, vymknutí, výron, vyvrtnutí kotníku\n\nPodvrtnutí kotníku (správně hlezna ; kotník je jen část hlezna) patří k nejčastějším zraněním, zvláště mezi sportovci. Může však postihnout každého. Velmi časté jsou recidivy (opakované podvrtnutí v důsledku nekvalitního zhojení původního poranění), vyskytují se ve více než 40 % případů.\n\nPři podvrtnutí kotníku dochází k poškození vazů. Vazy mohou být nataženy, částečně natrženy nebo úplně přetrženy. Podle toho se rozlišují 3 stupně závažnosti podvrtnutí kotníku:\n\nPodvrtnutí kotníku se projeví náhlou bolestí iniciovanou úrazem, dále otokem, v závažnějších případech i krevním výronem. Postižený je schopen jen omezené zátěže poraněného kloubu.\n\nZákladem léčby podvrtnutí kotníku jsou tzv. zásady RICE (\"Rest, Ice, Compression, Elevation\")\n\nDalší variantou léčby podvrtnutí kotníku je užití injekcí kyseliny hyaluronové (komerčně se prodávají ve formě 1% roztoku hyaluronátu sodného ve fosfátem pufrovaném fyziologickém roztoku), které se aplikují k poškozeným vazům. Tato terapie zřejmě snižuje bolestivost a umožňuje rychlejší návrat k plné zátěži.\n"}
{"id": "339157", "url": "https://cs.wikipedia.org/wiki?curid=339157", "title": "Nokia E51", "text": "Nokia E51\n\nNokia E51 je smartphone společnosti Nokia s operačním systémem Symbian. Tento telefon byl dostupný v černé, stříbrné a bronzové barvě. Dal se koupit také ve variantě bez integrované kamery. Ačkoliv byl tento telefon primárně určen pro manažery, dal se používat i jako multimediální telefon.\n\n\n"}
{"id": "339158", "url": "https://cs.wikipedia.org/wiki?curid=339158", "title": "Roman Kreuziger (1965)", "text": "Roman Kreuziger (1965)\n\nRoman Kreuziger (* 11. června 1965 Uničov) je bývalý český cyklista a cyklokrosař a v současnosti podnikatel. Je otcem známého cyklisty Romana Kreuzigera (* 1986) a tchánem reprezentanta v běhu na lyžích Martina Jakše (* 1986).\n\nV roce 1983 se stal v barvách československé reprezentace juniorským mistrem světa v cyklokrosu. Na cyklokrosovém mistrovství světa amatérů v roce 1987 v Mladé Boleslavi získal bronzovou medaili.\n\nPozději se věnoval pouze silniční cyklistice. V roce 1986 poprvé startoval na Závodu míru, který tehdy startoval v Kyjevě deset dní po havárii jaderné elektrárny Černobyl. V roce 1991 zvítězil v etapovém závodu Kolem Rakouska (Österreich Rundfahrt). V šestadvaceti letech závodní cyklistiku opustil a začal podnikat.\n\nV devadesátých letech spoluzaložil investiční společnost, která se zabývala výstavbou a provozem čerpacích stanic. Jejím pozdějším prodejem získal prostředky na investice do developerských i dalších projektů. Staví a pronajímá nemovitosti – hotel Rankl na Horské Kvildě, lázeňský dům v Mariánských Lázních, hokejový stadion Kooperativa Aréna v Plzni 1 na Košutce, obytné domy v Plzni, penzion Brücknerův dům v Prášilech.\n\n"}
{"id": "339161", "url": "https://cs.wikipedia.org/wiki?curid=339161", "title": "Nestyda", "text": "Nestyda\n\nNestyda je česká filmová komedie natočená podle bestselleru Michala Viewegha \"Povídky o manželství a o sexu\" z roku 2008 v režii Jana Hřebejka s Jiřím Macháčkem v hlavní roli.\n\nTelevizní hlasatel zpráv o počasí Oskar (Jiří Macháček) podvádí svou ženu, rozhlasovou moderátorku Zuzanu (Simona Babčáková) s au pair „Kočičkou“ (Vica Kerekes), která se stará o jejich malého Jakuba (Vojta Husa). Když je Zuzana s Jakubem na horách, předpovídá Oskar v televizi pěkné počasí, i když tomu nic nenasvědčuje, aby tam zůstali co nejdéle. Po návratu domů ale Zuzana odhalí Oskarovy smsky od Kočičky a vyhodí ho z domu, Oskar navíc za špatné předpovědi dostane padáka v práci. Oskar se začne živit jako „bezpečný odvoz“ (řídí auta lidí vracejících se z hospod a barů) a dál chodí s Kočičkou (zajdou spolu také na Besídku divadla Sklep a výrazně se neshodnou, jestli to bylo dobré). Náhodou se ale setká se zpěvačkou Norou (Emília Vášáryová), kterou dosud znal jen z televize a zamilují se do sebe. Zuzana mezitím potká Matěje (Pavel Liška), který řeže stromy v parku, a začnou se scházet. Matěj se svou dcerou Terezkou (Viktorie Fedorová) se také představí Oskarovým rodičům, se kterými Zuzana stále udržuje dobré vztahy. S Oskarovými rodiči se seznámí také Nora, ač to Karel Gott raději nedoporučil. Jednou se Oskar pracovně dostane do nočního klubu, ale ten, kdo ho zavolal pro odvoz (nakonec se ukáže, že to je jeho známý Robert), se zdržel na pokoji, a tak Oskar počká na baru. Tam si ho všimne jedna z dívek Simona (Martina Krátká) a ukáže se, že to je Oskarova bývalá studentka z doby, kdy byl Oskar ještě učitelem. Nakonec spolu i jdou na pokoj, ale k ničemu nedojde, mj. proto, že z rádia mu zavolá jeho žena a její kolegové a začnou s ním hned natáčet rozhovor o vztahu s Norou. Když pak Oskar z nočního klubu odváží Roberta, zastaví je policie a Oskar nadýchá alkohol. Film končí o Vánocích, Oskar je tráví s Jakubem a Terezka odjede ke své mamince (Renata Vajdáková).\n\nDoprovodnou skupinu zpěvačky Nory tvoří: Petr Malásek (piano), Zdeněk Fišer (kytara), Robert Balzar (kontrabas) a František Kop (saxofon).\n\n\n\n"}
{"id": "339164", "url": "https://cs.wikipedia.org/wiki?curid=339164", "title": "Digitální repozitář", "text": "Digitální repozitář\n\nPojem digitální repozitář (někdy také úložiště) se používá pro několik různých vzájemně se překrývajících systémů a organizací, které slouží dlouhodobé ochraně digitálních dokumentů:\n\nRepozitář je považován za důvěryhodný, pokud lze prokázat jeho schopnost plnit určité funkce, a pokud tyto funkce splňují minimální dohodnutá kritéria, jež by měly splňovat všechny důvěryhodné repozitáře. Rozhodující je, že naplňování těchto kritérií musí být prokazatelné, což znamená, že dosažení důvěryhodnosti je do velké míry závislé na auditu a certifikaci.\n\nDigitální repozitář by měl být vystaven podle modelu OAIS. Model OAIS byl přijat za normu (ISO 14721:2003).\n\nOAIS v podstatě velmi obecně popisuje entity a procesy, které by měl repozitář zahrnovat a dělat, s tím, že určité části tohoto rámce mohou ve skutečném repozitáři chybět. Repozitář odpovídající OAIS pracuje s několika typy informačních balíčků. Ty mohou obsahovat informace o obsahu a samozřejmě k nim informace podpůrné, tj. konkrétní metadata, která jsou pro určitý balíček potřebná. Metadata všech tří balíčků se od sebe samozřejmě liší a je v podstatě na instituci, jak si jejich podobu nebo granularitu nadefinuje. Tyto informační balíčky mají konkrétní úkoly v rámci úložiště a jsou definovány modelem OAIS. Jsou to tzv. SIP (Submission Information Package), AIP (Archival Information Package) a DIP (Dissemination Information Package).\n\nVětšina organizací, které se otázkou dlouhodobého uchovávání digitálních dokumentů seriózně zabývají, tento model více či méně implementuje. Všechny dostupné softwarové systémy pro správu úložišť ho také podporují, ať již jde o SW komerční (Tessella SDB, Rosetta) nebo Open source (DSpace, EPrints, Fedora aj.)\n\nKaždý digitální repozitář usiluje o důvěryhodnost. Audit a certifikace poskytují repozitářům základ k jejímu budování. V zásadě existují dva přístupy k auditu:\n\nDigitální repozitář a digitální spisovna nejsou systémy pro správu dokumentů, ale pro jejich důvěryhodné uchování, tedy DPS systémy.\n\nTechnologie – object managment systems, software a hardware používaný k provozu repozitářů.\n\nV praxi jsou digitální repozitáře rozšířené v oblasti vysokých škol, výzkumných institucí, knihoven a archivů.\n\nThe Center for Research Libraries (CRL) definuje digitální repozitář následovně:\n\n\n"}
{"id": "339166", "url": "https://cs.wikipedia.org/wiki?curid=339166", "title": "Adam Beyer", "text": "Adam Beyer\n\nAdam Beyer (* 1976 ve Stockholmu, Švédsko) je techno producent a DJ. Jedné se také o zakladatele labelů Drumcode Records, Truesoul Records, Code Red Recordings a Mad Eye Recordings. Je jedním z mnoha švédských techno umělců, kteří se objevili během 90. let 20. století podobně jako Cari Lekebusch, Joel Mull, Jesper Dahlback, Alexi Delano a jiní.\n\n\n"}
{"id": "339171", "url": "https://cs.wikipedia.org/wiki?curid=339171", "title": "Wattové váhy", "text": "Wattové váhy\n\nWattové váhy známé též pod anglickým názvem „watt balance“ jsou extrémně přesný přístroj pro měření hmotnosti anebo Planckovy konstanty. V roce 1975 je navrhl Bryan P. Kibble z britské Národní fyzikální laboratoře (NPL) a proto též Kibblovy váhy („Kibble balances“).\n\nMezinárodní komise pro míry a váhy v současnosti uvažuje dvě možnosti změny definice kilogramu a wattové váhy představují zatím nejpřesnější způsob, jak podle jedné z nich kilogram realizovat. Kilogram je jako poslední z jednotek definován konkrétním objektem – etalonem.\n\nWattové váhy jsou vylepšenou verzí proudových vah, kde se tíže tělesa porovnává pomocí rovnoramenné páky s magnetickou silou působící na cívku s proudem. První (statická) fáze experimentu watt balance spočívá právě v tomto měření. Rovnováhu lze vyjádřit jako rovnost tíhové a magnetické síly\nkde formula_2 je hmotnost tělesa, formula_3 je tíhové zrychlení, formula_4 je proud v cívce, formula_5 je magnetická indukce vnějšího pole a formula_6 je element délky vodiče, který tvoří cívku. Integrál na pravé straně se často zapisuje jako formula_7, kde formula_8 je tzv. efektivní délka vodiče:\nPrávě v hodnotě tohoto integrálu spočívá nepřesnost měření proudovými vahami. Efektivní délku nelze prakticky dost přesně určit. Proudové váhy se proto musí vždy kalibrovat etalonem hmotnosti.\n\nWattové váhy přidávají k experimentu druhou oddělenou fázi (dynamickou), která nezávisle na tvaru cívky stanovuje hodnotu integrálu. Cívka se v magnetickém poli nechá pohybovat rovnoměrně rychlostí formula_10. Pohybem se na ní indukuje měřitelné napětí formula_11, pro nějž platí\nIntegrál pak můžeme z rovnic eliminovat a zapsat podmínku rovnováhy jako\nNa levé straně rovnosti je elektrický výkon, na pravé mechanický výkon. Odtud pochází název přístroje. Žádný z těchto výkonů nicméně není v experimentu přímo přítomen, protože formula_11 a formula_10 se měří odděleně až ve druhé fázi.\n\nPro dosažení co největší přesnosti se proud měří pomocí Josephsonova jevu a napětí pomocí kvantového Hallova jevu. Ve vztazích pro tyto jevy figuruje Planckova konstanta, která se tak dostane do rovnice pro rovnováhu. Měřená hmotnost je přímo úměrná její hodnotě. Experiment lze proto chápat buď jako měření Planckovy konstanty při známé hmotnosti tělesa, anebo měření hmotnosti pomocí známé konstanty.\n\nRychlost pohybu cívky se měří pomocí laserové interferometrie a atomových hodin. Tíhové (gravitační) zrychlení v laboratoři se během experimentu měří absolutním gravimetrem zcela odděleně od hlavního přístroje.\n\nMísto dynamické části mají výhodnější statickou tzv. „joulové váhy“, které používá Národní Metrologický Institut (NMI) v Číně. Realizace těchto vah je zatím méně přesná.\n\nPorovnávání mezinárodního prototypu kilogramu s jeho kanonickými kopiemi ukázala, že navzdory všem snahám se jeho hmotnost mění mezi jednotlivými kontrolami v řádu desítek mikrogramů. To je hlavním důvodem k hledání nové definice. Reálnou šanci mají dvě možné cesty, buď pomocí Avogadrovy konstanty anebo Planckovy konstanty. Hodnota konstanty by byla definicí určena přesně, podobně jako je dnes definice metru udána hodnotou rychlosti světla ve vakuu.\n\nDefinice, která by svázala hodnotu kilogramu s Planckovou konstantou, se realizuje pomocí výkonových vah. Než bude kilogram předefinován, je třeba ve stávajícím systému SI změřit Planckovu konstantu tak přesně, aby se předešlo jakékoliv nesrovnalosti mezi stávajícím a novým kilogramem. Je třeba snížit relativní chybu pod formula_16, takže od formula_17 se lze odchýlit nejvýše o formula_18. V červenci 2008 měřily nejpřesněji wattové váhy v americkém NIST s nejistotou formula_19.\n"}
{"id": "339174", "url": "https://cs.wikipedia.org/wiki?curid=339174", "title": "DigitalPreservationEurope", "text": "DigitalPreservationEurope\n\nDigitalPreservationEurope (DPE) byl projekt Evropské unie v rámci Šestého rámcového programu (FP6), který se zaměřil na zlepšení koordinace, kooperace a konzistence existujících aktivit pro ochranu digitálních dokumentů.\nKoordinátorem projektu byla skotská University of Glasgow. Projektu se účastnilo celkem 9 institucí z 8 zemí Evropské unie, včetně Národní knihovny ČR.\n\nMezi hlavní úkoly projektu DPE patřilo:\n\n\n\n"}
{"id": "339175", "url": "https://cs.wikipedia.org/wiki?curid=339175", "title": "Digitální knihovna", "text": "Digitální knihovna\n\nDigitální knihovna je digitální obdoba klasické knihovny, která získává, katalogizuje, skladuje a ochraňuje digitální dokumenty v digitálním repozitáři a rovněž je zpřístupňuje.\n\nObjekty vstupující do digitální knihovny mohou být přímo \"born digital\" (dokumenty vzniklé přímo jako digitální objekty) nebo jsou získávány digitalizací klasických dokumentů.\nZ mnoha definic vyvozuje Bartošek následující společné znaky digitálních knihoven:\n-organizace sbírky digitálních dokumentů\n-přesah mezi fyzickými subjekty (digitální knihovna může např. fyzicky sídlit na zařízeních umístěných v několika institucích)\n-technologie, které propojují rozdílné komponenty - toto propojení musí být pro uživatele transparentní\n-jednotný přístup k digitálnímu objektům bez ohledu na jejich formát, způsob uložení ap.\n\n\n"}
{"id": "339176", "url": "https://cs.wikipedia.org/wiki?curid=339176", "title": "Mario Ranieri", "text": "Mario Ranieri\n\nMario Ranieri (narozen 16. září 1980) je rakouský DJ a producent.\n\nVystupuje na velkých akcích jako Creamfields, Love Parade a jiných.\n\nSvoji první gramodesku \"Elektr. Volksmusik\" vydal v roce 1999. Později vydal další nahrávky na gramofonových deskách i CD discích.\n\nRakouský DJ a producent Mario Ranieri se narodil v roce 1980. Jeho jméno je často skloňováno na diskuzních fórech českých webů a bývá díky svým těžkobijícím setům označován za obdobu Dje Rushe.\nPrvní zkušenosti s hudbou získával již v dětství, kdy mimo jiné hrával na klavír. Díky svému bratranci, který se o něj staral, se pomalu dostával také k elektronické hudbě. Začal experimentovat s hudbou na PC a po čase skládat své první technotracky. \nPo základní škole začal vydělávat a za našetřené peníze si koupil svůj první opravdový synthetizer a časem také další příslušenství do svého studia. Jeho práce se stává profesionálnější a produkuje vlastní tracky na svých labelech Schubfaktor a Schlagwerx.\nNyní patří mezi nejuznávanější rakouské producenty, produkuje inovativní desky s originálním zvukem nejen na svých labelech, ale např. u Clemense Neufelda, resp. na jeho labelu FON. \nChcete slyšet opravdový techno „rushovský“ masakr v originálním provedení? Mario Ranieri vám ho předvede!\n\n"}
{"id": "339178", "url": "https://cs.wikipedia.org/wiki?curid=339178", "title": "Leopold Hilsner", "text": "Leopold Hilsner\n\nLeopold Hilsner (10. července 1876 Polná – 9. ledna 1928 Vídeň) byl rakouský občan židovského původu, který byl pravomocně odsouzen za vraždu Anežky Hrůzové a Marie Klímové. Proces v letech 1899–1900 plnil stránky novin a mobilizoval řadu antisemitů k protižidovské kampani (tzv. hilsneriádě) a obviněním z rituální vraždy. Proti tomu otevřeně vystoupil budoucí československý prezident T. G. Masaryk. \n\nLeopold Hilsner pocházel z chudé židovské rodiny z Polné, která ovšem měla domovské právo ve Velkém Meziříčí. Jeho matka se intensivně věnovala práci v židovské obci. Hilsner byl nepříliš inteligentní a nevzdělaný (vystudoval německou židovskou školu a po jejím dokončení se krátce učil obuvníkem) a v náboženských otázkách laxní, uvažoval dokonce o konverzi ke křesťanství. Hilsner nikdy nebyl zaměstnán, pouze příležitostně pracoval, nechával se živit matkou, žebral a často se potuloval po okolí Polné. Bydlel v domě čp. 532 naproti synagoze, kde byl příbytek pro obecní chudé. \n\nVe středu dne 29. března 1899 došlo k vraždě devatenáctileté Anežky Hrůzové z Malé Věžnice. Zavražděná byla napadena na cestě vedoucí z Polné do Malé Věžnice, kde ji pachatel škrtil provazem, opakovaně udeřil do hlavy kamenem a v bezvědomí odvlekl do blízkého lesa, kde jí podřízl krk. Přestože mrtvola Anežky Hrůzové byla nalezena téměř nahá, soudní lékaři MUDr. Michálek a MUDr. Prokeš vyloučili znásilnění. Po pitvě rovněž tvrdili, že zavražděná byla téměř beze zbytku vykrvena, což prý neodpovídalo poměrně malému množství krve nalezenému na místě činu. Oba rovněž trvali na tom, že podle způsobu provedení se na zločinu podílelo více pachatelů. \n\nPrověřování kromě příbuzných oběti a dalších osob neušel také Leopold Hilsner, který kvůli svému životnímu stylu neměl dobrou pověst a navíc o něm svědci vypověděli, že z něj zavražděná měla obavy, protože ji několikrát sledoval cestou z práce domů. Během výslechu se v jeho výpovědi objevila celá řada zásadních nesrovnalostí, které vedly k jeho zatčení. \n\nProces s Hilsnerem začal v září roku 1899 v Kutné Hoře. Obžaloba byla zastoupena Antonínem Schneiderem-Svobodou, obhajoba JUDr. Zdenkem Auředníčkem. Rodinu poškozené zastupoval JUDr. Karel Baxa. Během vyšetřování a procesu se ukázalo, že Hilsner lhal o svém alibi, navíc byl podle svědků krátce před vraždou spatřen ve společnosti dvou neznámých mladíků poblíž místa činu a krátce po ní se převlékl do jiných šatů. Kromě toho už předtím vyhrožoval své bývalé přítelkyni smrtí a podle svědků u sebe nosil velký nůž, který se však po vraždě nenašel. Hilsner sice usilovně zapíral, ale rozhodující ránu obhajobě zasadil nález jeho kalhot ukrytých v synagoze ve Velkém Meziřičí, které nesly četné stopy, o nichž znalci prohlásili, že se jedná o lidskou krev. Námitka obhájce, že znalci neprokázali, že jde o krev lidskou, a jeho návrh na odročení přelíčení a další expertizu, byly zamítnuty. Přestože Hilsner nejprve popíral, že by vůbec takové kalhoty kdy vlastnil, byl nakonec pod tíhou důkazů nucen uznat, že jsou jeho. Přitom nedokázal věrohodně vysvětlit, kde se na nich vzala lidská krev.\n\nHilsner byl shledán vinným z podílu na spáchání vraždy a odsouzen k trestu smrti. Kasační soud věc vrátil k novému projednání soudu v Písku. Ke stejnému verdiktu jako kutnohorský ovšem dospěl i soud v Písku, který navíc Hilsnerovi přičetl k tíži i podíl na do té doby neobjasněné vraždě Marie Klímové, ke které došlo na téměř stejném místě v roce 1898. Hilsner nebyl oficiálně obžalován ani odsouzen za podíl na rituální vraždě, ale za podíl na vraždě se sexuálním motivem. Hilsnera zachránil před popravou císař František Josef I. V roce 1901 mu prominul trest smrti a Hilsner si měl místo něj odsedět doživotí. V mužské káznici v Praze na Pankráci strávil následujících 18 let, pak ho v březnu 1918 omilostnil poslední císař Karel I.\n\nHilsner byl odsouzen pouze na základě svědectví a nepřímých důkazů, které navíc v případě vraždy Marie Klímové chyběly úplně. Nikdy se nepodařilo získat jeho doznání, nebo odhalit jeho komplice či přímými důkazy prokázat podíl na vraždách. Na druhou stranu mu hodně přitěžovaly jeho průhledné lži. Navzdory všem pochybnostem proto Leopold Hilsner zůstal jediným pravomocně odsouzeným vrahem Anežky Hrůzové a Marie Klímové. \n\nProces získal na publicitě především díky tomu, že široká veřejnost sdílela verzi příběhu o rituální vraždě. O té sice v oficiální obžalobě a rozsudku nepadlo ani slovo, ale informace o úplném vykrvení oběti se přesto mezi lidmi šířila velmi rychle. Navíc dojem z této zprávy ještě zesilovala skutečnost, že Anežka Hrůzová byla křesťanská panna a k její vraždě došlo v době židovského svátku pesach. Na přelomu 19. a 20. století představovali židé v českých zemích nepopulární menšinu, proto negativní odezva společnosti na domnělou rituální vraždu dosáhla skutečně masových rozměrů. Proti verzi o rituální vraždě se veřejně postavil univerzitní profesor a budoucí první československý prezident T. G. Masaryk, jeho názory však ve své době nenašly mnoho podporovatelů. Naopak si za ně vysloužil obrovskou vlnu kritiky a veřejných útoků.\n\nPo 18 letech věznění byl 24. března 1918 Hilsner s podlomeným zdravím propuštěn na základě milosti, kterou mu udělil Karel I. Nikdy nebyl rehabilitován, odškodněn, soud nebyl nikdy revidován. Na svobodě žil ve Velkém Meziříčí, Praze a Vídni, kde se ve 20. letech živil jako podomní obchodník pod pozměněným jménem Heller, finančně jej podporovala vídeňská židovská obec i prezident Masaryk. \n\nV archivu prezidentské kanceláře našel berlínský lékař Petr Vašiček doklady, že Hilsner poslal Masarykovi fingované svatební oznámení, podlě nějž si bere ve Vídni za ženu učitelku. Současně žádal po Masarykovi finanční příspěvek. Prezident mu vyhověl. Později se ukázalo, že žádná svatba nebyla. Často se uvádí, že se Hilsner oženil, avšak tato informace se nezakládá na pravdě.\n\nZemřel ve věku 51 let v Rothschildově nemocnici pravděpodobně na rakovinu tlustého střeva.\n\nV roce 1919 byl o aféře natočen celovečerní film \"Případ Hilsner\", v hlavní roli se objevil sám Hilsner. Česká televize natočila v roce 2015 film, který byl poprvé na televizních obrazovkách uveden v lednu 2016 pod názvem \"Zločin v Polné\".\n\nOd roku 1996 se MUDr. Petr Vašíček neúspěšně snaží o revizi procesu a rehabilitaci Hilsnera. Na jeho popud 25. dubna 2002 odhalili Hilsnerovi pamětní desku ve Vídni na domě, ve kterém ve 20. letech bydlel.\n"}
{"id": "339184", "url": "https://cs.wikipedia.org/wiki?curid=339184", "title": "Mladé pódium", "text": "Mladé pódium\n\nMladé pódium byl festival vážné hudby, který se konal v letech 1973–2005 v Karlových Varech a 2006–2009 v Pardubicích. Charakteristickým znakem festivalu bylo zaměření na mladé autory a interprety vážné hudby do 35 let věku. Festival pořádalo Fórum mladých.\n\nMezi hudebníky, kteří vystoupili na koncertech Mladého pódia a později se zařadili do špičky interpretačního koncertního umění, patří například:\n\n\n"}
{"id": "339187", "url": "https://cs.wikipedia.org/wiki?curid=339187", "title": "S7", "text": "S7\n\nSlovo S7 může mít několik významů.\n"}
{"id": "339190", "url": "https://cs.wikipedia.org/wiki?curid=339190", "title": "Ochrana digitálních dokumentů", "text": "Ochrana digitálních dokumentů\n\nOchrana digitálních dokumentů je překladem běžně užívaného anglického termínu \"digital preservation\". Překlad digitální ochrana může odkazovat k jiným významům.\n\nOchrana digitálních dokumentů podle Gladneyho (2007: 270)\nGladney uvádí jako klíčové prvky ochrany digitálních dokumentů tyto záruky:\n\n\nDne 30. září 2005 vyhlásila Evropská komise plán Digitalizace evropského kulturního dědictví, podle kterého by v dohledné době mělo být na internetu k volnému použití aspoň šest milionů knih v různých jazycích. Plán má navázat na americký Projekt Gutenberg či francouzský projekt Gallica. U nás se problémem zabývá webová stránka ČTE! (České Texty Elektronicky!).\n\nNárodní knihovna České republiky v roce 2005 získala od UNESCO ocenění za digitalizaci vzácných rukopisů. Jinak ovšem nutno říci, že Ministerstvo kultury poněkud zanedbává tento problém a nechává řešení spíše v rukou soukromých osob.\n\nEvropská komise v rámci programu Kultura 2007 - 2013 podpořila také projekt EOD: eBooks on Demand - \"A European Library Network\" (Elektronické knihy na objednávku), jehož náplní je digitalizace knih vydaných v letech 1500-1900 z fondů zúčastněných knihoven na vyžádání zájemce.\n\nDigitalizace starých zvukových a obrazových nahrávek znamená převod těchto informací do digitálního (číslicového) tvaru. Umožnil ji zejména prudký rozvoj digitálního způsobu nahrávání zvuku i obrazu na konci 20. století a také velký rozvoj digitálních nosičů dat, zejména pak CD disků, později DVD disků, číslicových pamětí a komprimovaných formátů obecně. Digitalizace těchto analogových dat probíhá již delší dobu.\n\n\n\n"}
{"id": "339199", "url": "https://cs.wikipedia.org/wiki?curid=339199", "title": "Citron (hudební skupina)", "text": "Citron (hudební skupina)\n\nCitron je česká hudební skupina, legenda československého hard rocku a heavy metalu.\n\nHistorie kapely se dělí na dvě základní období:\n\nPočátky Citronu spadají do roku 1976, kdy odešlo několik muzikantů od Františka Ringa Čecha a založilo doprovodnou kapelu zpěváka Aleše Ulma (dnešní televizní dramaturg). Mezi nimi byli také kytarista Olda Říha, bubeník Tolja Kohout (Katapult), klávesista Miloš Nop a především baskytarista Petr Michalík, který dal této kapele jméno Citrón. V této sestavě také natočili dva singly: Pecky z blum/Plátěnky (SP Panton 1976) a Mlčenlivá žena/Kočka (SP Supraphon 1976), na kterých kromě Ulma zpívají také zpěváci Milan Drličiak a Jiří Hromádka z divadla Semafor. Zanedlouho se Michalík osamostatní a hledá nové muzikanty. Zpěvákem se stává Vladimír Kubala. Dalšími členy jsou kytaristé Jiří Schmutz a bubeník Milan Tutsch a tato sestava začíná produkovat blues rockovou muziku ve stylu Bad Company, Free nebo Led Zeppelin. Jednalo se už o zkušené muzikanty a tak se kapela prosazuje velmi brzy nejen v rozhlase, ale i v televizi. První singl „Tvých sedmnáct / Pantomima reklam“, který vyšel u Supraphonu v roce 1978 má velký úspěch a prvně jmenovaná skladba dokonce vítězí v jednom kole televizní Hitšarády. Druhý singl „Až se vrátí rokenrol / Diskžokej“ si nevede o nic hůře a Citrón se rázem ocitá na špici československé rockové scény a řadí se vedle takových kapel jako Katapult nebo skupina Jiřího Schelingera.V roce 1979 se uskuteční jedna zásadní změna v sestavě: Milana Tutsche, který odchází do Katapultu, za bicími nahrazuje budoucí leader skupiny Radim Pařízek a přichází i druhý kytarista Miloslav Benýšek. Následuje velké množství koncertů po celém Československu na kterých zaznívají také skladby od Free. V roce 1980 následují další singly a kapela začíná připravovat svou debutovou desku „Obratník Raka“, kterou natáčí v roce 1981 v ostravském rozhlase za zvukové režie Karla Šmitáka. Vznikají hned dvě verze: česká pro tuzemský trh a anglická pro export do zahraničí. České texty napsal zkušený textař Pavel Vrba, což byl důvod, proč Supraphon vydal jen anglickou verzi a českou z edičního plánu vyškrtl. To kapelu pochopitelně značně deprimuje a v podstatě to znamenal rozpad. Odchází Petr Michalík, zpěvák Vladimír Kubala a později také kytarista Miloslav Benýšek. Zůstává jen druhý kytarista Jiří Schmutz a bubeník Radim Pařízek.\n\nS nenadálou situací se však Radim Pařízek nehodlá smířit. Přejímá kapelnické otěže a stává se ústřední postavou Citronu. Na post zpěváka přibere ostříleného Stanislava Hranického (ex-Majestic). Do skupiny dále přicházejí mladý kytarista Jindřich Kvita a baskytarista Jiří Krejčí. V této sestavě pak natáčejí singly „Zítra, zkrátka příště / Kamaráde na pomoc tě volám“ a „V tu ránu / Jenom já sním“, které vycházejí v roce 1983 u Supraphonu. Ještě v témže roce v létě dochází k další zásadní změně v sestavě: Schmutze a Krejčího nahrazují kytarista Jaroslav Bartoň a baskytarista Václav Vlasák, kteří přicházejí ze skupiny Proto Pavla Nováka. Společně se pouštějí do natáčení dalších singlů, které jsou okamžitě rozprodány. Skladby jako „Revizor“ nebo „Vezmi si mně jako dárek“ (s původním neschváleným textem „Jen si od plic zanadávej“) se stávají velkými hity a kapela začíná pomalu, ale znatelně přitvrzovat svůj styl směrem od hard rocku až k heavy metalu. Je jasné, že dlouhohrající deska je více než na spadnutí. Nahrávání alba „Plni Energie“ probíhá v červenci a srpnu 1985 v pražském studiu Mozarteum a s kapelou začíná spolupracovat západoněmecký producent českého původu Jan Němec. Opět vznikají dvě verze, česká verze v roce 1986 u Supraphonu, anglická v roce 1987 „Full of energy“ u západoněmecké firmy Intercord. Deska se stává okamžitě zlatou a nakonec se alba „Plni Energie“ prodá přes půl miliónů nosičů! Přicházejí také další úspěchy, především v anketě Zlatý slavík, kde Citron v konkurenci československé špičky populární hudby obsazuje druhé místo hned za slovenským Elánem. Následují nekonečná koncertní turné mj. také v západním Německu s kapelou Rosy Vista, které pak pokračuje také v ČSSR. V únoru roku 1987 zasáhne Citron nepříjemná událost. Zpěvák Stanislav Hranický si po jednom koncertě v Bratislavě zlomí nohu a je dlouhodobě nemocen.\n\nKapela musí nenadálou situaci urychleně řešit a angažuje proto zpěváka Ladislava Křížka z pražské skupiny Vitacit. Okamžitě začínají přípravy na třetí album „Radegast“, které kapela nahrává v roce 1987 ve studiu Citron, což byl původně vlastně Radimův byt v Ostravě-Přívoze. Singly „Kráska a Radegast / Zase dál“ a „Sedm životů / Už zase mi scházíš“ , které albu předcházely a vyšly na podzim 1987, jasně odhalily, že Citron definitivně přesedlal na čistokrevný heavy metal. Znovu vycházejí obě verze, česká v roce 1987 a opět je deska „Radegast“ zlatá, anglická verze je vydaná v roce 1989. Album vychází také v malém nákladu na CD nosičích. Rozjíždí se obrovský kolotoč mamutích koncertů nejen v ČSSR, ale i v Polsku, SSSR a Německu. Kapela se začíná mnohem častěji objevovat také v televizi, kde vítězí v hitparádách, v rozhlasové hitparádě Větrník se stává již popáté kapelou roku a píseň „Zase dál“ se stává skladbou roku. V roce 1988 je toto velmi úspěšné období korunováno vítězstvím v anketě Zlatý slavík, kde se Citron stává nejlepší československou skupinou. V tomto období začíná také spolupráce se zpěvačkou Tanjou například v hitu „Kam jen jdou lásky mé“, který napsal Ladislav Křížek. Počátkem roku 1989 skupina připravuje další řadové album „Vypusťte psy!“, ale v kapele se začínají objevovat neshody. Z připravované desky stihne Citron s Křížkem už jen natočit pracovní demo a vydat pouze singl „Uragán / Svět patří nám“, přičemž prvně jmenovaná skladba se stává okamžitě hitem. V srpnu 1989 po vzájemných neshodách kapelu opouští Ladislav Křížek a vzápětí po něm i Jaroslav Bartoň, kteří zakládají vlastní skupinu Kreyson. Náhradu Citron nachází na Slovensku v podobě zpěváka Tibora Šándora a kytaristy Pavola Chodelky. V nové sestavě na podzim dohrávají plánované koncerty a natáčí desku „Vypusťte psy!“, přičemž Tibor Šándor se jako zpěvák neosvědčí.\n\nPočátkem roku 1990 Citron objevuje talentovaného výborného zpěváka Fanyho Michalíka a ten nahrazuje Tibora Šándora. Skupina poté absolvuje turné po Francii. Dále se ke kapele připojuje další slovenský kytarista, zkušený Henry Tóth. V nové sestavě znovu předělávají desku „Vypusťte psy!“, která konečně vychází u Supraphonu v květnu 1990. Následuje koncertní turné k propagaci desky, ale poté přichází období nečinnosti, které vyústí v další personální změny. Na jaře 1991 odchází Pavel Chodelka i Henry Tóth a nahrazuje je Libor Kozelský. V roce 1991 kapela chystá další desku, ale v létě se sestava opět rozpadá, odchází Jindřich Kvita (kytarista, nar.27.2.1960, zemřel 27.8.1997 v Rybí u Nového Jičína), Václav Vlasák i Fany Michalík a zakládají vlastní kapelu Funny. Zůstává jen Libor Kozelský a Radim Pařízek a tak opět musí postavit nový Citron úplně od základů. Na podzim se objeví noví členové: Aleš Hubáček – zpěv, Pavel Silber – basa a Pavel Novotný – kytara. Ten je zanedlouho nahrazen Ladislavem Krečmerem. Tato sestava odehraje koncert jako předkapela Iana Gillana a na jaře 1992 vydává desku „Sexbomby“ u vydavatelství Direkt. Jako bonus je ke slyšení také nová verze hitu „Revizor“ s hostujícím Standou Hranickým. Kapela ale příliš nekoncertuje a mezitím se schyluje k velkému překvapení. Na Vánoce 1993 se totiž v kavárně Praha v Novém Jičíně schází nejslavnější sestava z období desky „Plni Energie“ včetně Standy Hranického a naplánují comeback. \n\nToto období je především ve znamení velkého comebacku na pódia, ale také jedné velmi smutné události. Fanoušci přijímají kapelu s nadšením. Hraje se na velkých festivalech i malých koncertech a v repertoáru se objevují hlavně hity z období let 1982 – 1987. Citron začíná připravovat album svých největších hitů s názvem „Best of“. Nahrávání je ale přerušeno z důvodu závažného onemocnění Jindry Kvity, který v roce 1997 na zákeřnou nemoc umírá. Je to velký šok pro kapelu i fanoušky a dlouho trvá, než se Citron z tohoto šoku otřepe a desku „Best of“ dokončí. Ta vychází po dlouhém odkladu v roce 1999 a je věnována památce Jindry Kvity. U fanoušků má poměrně úspěch a stává se zlatou. Nějaký čas pak Citron koncertuje ve čtyřech, ale po chvíli přichází kytarista Stanislav Balko (ex-Tarantula), kterého po čase vystřídá navrátivší se Libor Kozelský. V roce 2001 dochází ke spojení Citronu s bývalým zpěvákem Ladislavem Křížkem. Kapela natočí vzpomínkové album „Síla návratů“ především s písněmi z období „Radegasta“ a s nádhernou novou titulní skladbou. Nastává krátké koncertní turné a potom se Citron vrací zpět do svých kolejí už bez Ládi Křížka. V roce 2004 je kapela pozvána ke koncertování do USA, kde odehraje několik úspěšných vystoupení a natáčí klip k písni „Rock, rock, rock“. Následují další vystoupení především po festivalech a příprava nové desky a DVD. 17.6.2008 Citron vystoupí jako jediná předkapela slavných Judas Priest v ČEZ Aréně v Ostravě. Začátkem roku 2009 kapelu opouští Libor Kozelský a nahrazuje ho kytarista Jiří Šperl z Karviné (ex-LAMENT). V květnu 2010 pak konečně vychází dlouho očekávané album \"Bigbítový pánbů\".\n\nTyto dva roky se stávají pro Citron kritickými. Standa náhle onemocní těžkou nemocí a již není schopen s kapelou vystupovat. Na jeho místo prozatím přichází bývalý řvoun kapely Fany Michalík, ovšem to ještě nikdo neví, že je na tom Standa tak zle. Standa Hranický dne 7. 4. 2013 umírá na rakovinu.\n\nV září 2015 po dlouhých rozepřích uvnitř kapely Citron odcházejí ze skupiny společně František „Fany“ Michalík – zpěv, Jaroslav Bartoň – kytara, Jiří Šperl – kytara a Václav Vlasák – baskytara. kteří společně zakládají s novým bubeníkem Lukášem Pavlíkem kapelu LIMETAL. Citron pokračuje dál ve složení Radim_Pařízek – bicí, který k sobě povolal bývalého zpěváka skupiny z let 1987–1989 Láďu Křížka – zpěv a společně s dalšími novými členy kapely Djordje Erič – kytara, Pavel Hanus - kytara a Jiří Rain - baskytara, pracují na projektu \"Rebelie rebelů\", v rámci kterého na podzim roku 2015 vyrážejí na stejnojmenné turné a vydávají EP Rebelie Vol. 1. Na jaře 2016 kapela vydává další EP \"Rebelie Vol. 2\" a pokračuje v koncertním turné po českých městech.\n\n\n\n\n"}
{"id": "339200", "url": "https://cs.wikipedia.org/wiki?curid=339200", "title": "Senátní obvod č. 59 – Brno-město", "text": "Senátní obvod č. 59 – Brno-město\n\nSenátní obvod č. 59 – Brno-město je dle zákona č. 247/1995 Sb. tvořen částí okresu Brno-město – městskými částmi Brno-střed, Brno-Kohoutovice, Brno-Nový Lískovec, Brno-Starý Lískovec a Brno-Bosonohy.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n\n"}
{"id": "339206", "url": "https://cs.wikipedia.org/wiki?curid=339206", "title": "Život je jinde", "text": "Život je jinde\n\nŽivot je jinde je druhý román Milana Kundery z roku 1969. Je psán česky a pojednává o osudech naivního básníka \"Jaromila\" před druhou světovou válkou a po ní.\n\nPoprvé byl vydán ve francouzském překladu v roce 1973 pod názvem \"La vie est ailleurs\" (Gallimard, Paris, překlad François Kérel), v češtině ho vydalo až exilové nakladatelství Sixty-Eight Publishers v Torontu v roce 1979. Definitivní autorizovaná verze vyšla francouzsky roku 1987, v češtině román znovu vyšel v nakladatelství Atlantis roku 2016.\n\n"}
{"id": "339212", "url": "https://cs.wikipedia.org/wiki?curid=339212", "title": "Valčík na rozloučenou", "text": "Valčík na rozloučenou\n\nValčík na rozloučenou je román Milana Kundery z roku 1972 napsaný v češtině. Pojednává o láskách a nenávistech mezi osmi postavami v československém lázeňském městečku během raných sedmdesátých let. Román byl poprvé vydán roku 1976 ve francouzském překladu (\"La valse aux adieux\", překlad François Kérel, Gallimard, Paris), v českém originále o tři roky později v exilovém nakladatelství '68 Publishers v Torontu. Definitivní autorizovaná verze vyšla francouzsky v nakladatelství Gallimard roku 1986.\n\nKniha je rozdělená na pět kapitol, které odpovídají pěti dnům, ve kterých se příběh odehrává. Slavný trumpetista Klíma se dozvídá od jednoho ze svých objektů záletů, Růženy, mladé a povrchní dívky, že s ním čeká dítě. Klíma, sžírán žárlivostí své milující ženy Kamily, kterou i on horoucně miluje, a své nevěry odůvodňuje právě svou nehynoucí láskou k ní, je nucen situaci řešit. Odjíždí do lázeňského městečka, kde Růženu svedl a tam jí předstírá svou lásku. Zároveň Růženu přemlouvá, aby si dítě nechala vzít, Klíma chce totiž trávit čas pouze s ní a dítě by jim to jen kazilo.\n\nJakub, který se celý život cítí být ukřivďěnou obětí tehdejších politických procesů a chce nyní emigrovat, současně přijíždí do městečka, aby se zde rozloučil se svou schovankou Olgou a primářem gynekologie Škrétou. Ten zde léčí neplodné ženy a vynalezl nový způsob léčby – při vyšetření oplodní ženy svým semenem ve zkumavce – chce tak zajistit pokrok lidstva, do tohoto plánu chce zapojit i Jakuba. Olgu vytáčí, že se k ní Jakub chová stále s otcovskou péčí, chce, aby ji viděl jako ženu, a tak ho svede. Olze se také svěří s jedem, který mu kdysi vyrobil Škréta, jako poslední záchranu a aby mohl být vždy pánem situace. Při nešťastné náhodě v restauraci si Jakub vymění tabletu s tabletou Růženy, ale než se rozhodne, zdali podnikne potřebné kroky k záchraně, uvědomuje si, že se stal potenciálním vrahem.\nRůžena, přemluvená k potratu, se s tím svěřuje svému milenci Františkovi, který ji miluje, ale on je pro ni přítěží. František, který je přesvědčen, že dítě je jeho, Růženu rozčílí, a tak požije onen jed, místo tablety na uklidnění, a ta ji zabíjí.\n\nZa Klímou do lázní přijíždí ze žárlivosti jeho žena Kamila, když spolu odjíždí, Kamila, podnícená tím, že mu nemůže dokázat jeho nevěru, si poprvé uvědomuje, že na něj není tak vázaná a dokáže si představit, že jednou bude bez něj.\n\nKomičnost postav, jejich snaha si pořád něco dokazovat, potřeba neustále se vymanit svému osudu, přesahuje jindy tak tragickou záležitost, jako je smrt.\n\n"}
{"id": "339213", "url": "https://cs.wikipedia.org/wiki?curid=339213", "title": "Jiří Šulc (spisovatel)", "text": "Jiří Šulc (spisovatel)\n\nJiří Šulc (* 1969 Praha) je český spisovatel. \nPo vystudování Právnické fakulty Univerzity Karlovy v Praze pracoval patnáct let v české tajné službě. Poté pracoval pro Evropskou komisi v Bruselu. V současnosti pracuje v European GNSS Agency v Praze.\nZa svůj literární debut s tématem atentátu na Heydricha, román \"Dva proti Říši\", získal v roce 2007 Literární cenu Knižního klubu.\n\nSvé první dva romány autor napsal nejdřív v angličtině, do češtiny je přeložil poté, co pro ně nenašel nakladatele.\n\n\n"}
{"id": "339215", "url": "https://cs.wikipedia.org/wiki?curid=339215", "title": "Yemi A.D.", "text": "Yemi A.D.\n\nYemi Akinyemi Dele, známý jako Yemi A.D. (* 4. listopad 1981 Liberec), je český choreograf, herec, výtvarný umělec, umělecký režisér, korespondent a performer.\n\nYemi se narodil v Liberci nigerijskému otci a české matce. Otec v Česku studoval Vysokou školu ekonomickou a působil v diplomatických službách. V Yemiho čtyřech letech však odjel zpět do své země. V důsledku ozbrojeného vnitropolitického konfliktu byl uvězněn a dalších 18 let se do Česka nevrátil. Matka se později znovu vdala.\n\nV šestnácti letech se Yemi osamostatnil, přestěhoval se do Prahy, kde začal studovat a pracovat. Multikulturní kořeny jej inspirovaly k poznávání různých kultur a regionů. Zkušenosti nabyté v průběhu cestování a poznávání jsou základem Yemiho umění, filozofie a práce na uměleckých projektech. Yemimu se později podařilo obnovit kontakt s otcem, který dnes žije s celou rodinou v Praze.\n\nVeřejně se hlásí ke své homosexuální orientaci. Aktivně podporuje LGBT komunitu a její iniciativu. Od února 2007 byl ve vztahu s tehdy 24letým přítelem Jaromírem Smetanou. Ten působil také jako Yemiho manažer. Dne 24. července 2010 spolu uzavřeli registrované partnerství.\n\nYemiho představení sklidila úspěch v mnoha městech po celém světě, včetně Tokia, Londýna, Barcelony, Bombaje, Los Angeles, Šanghaje, Paříže a New Yorku. Oddanost k tanci ho provází od první návštěvy Los Angeles, kde přes léto navštěvoval taneční školu (MGFT Steet Dance Summer School by MaDonna). Právě tam se poprvé setkal se Street dance a dostal možnost hlouběji poznávat řadu jiných tanečních stylů. Později získal licenci k výuce Street dance.\n\nPodnikat začal Yemi už v šestnácti letech. Prvním podnikatelským záměrem byl provoz cestovní kanceláře a vedení tanečních kurzů. Po návratu z USA založil v roce 1999 JAD Dance Company (JAD DC), seskupení českých i zahraničních tanečníků a choreografů. Zkušenosti z produkce a kreativy jej přivedly k aktivní spolupráci se zahraničními umělci.\n\nYemi dokončil studium na Central European Advertising Art Institute se zaměřením na uměleckou režii a copy-writing. Jeho cílem je: „Ukázat světu moderní taneční choreografie, které v sobě skrývají pocity, emoce a myšlenky.“ Choreografiemi se snaží vyjádřit provázanost různých kultur a společností. Yemiho nikdy nekončící touhou je motivace mladých lidí. Pomáhá jim v rozvoji jejich talentu a zbavuje je strachu při objevování jejich vlastní individuality či kořenů. \n\nProstřednictvím JAD Dance Company (JAD DC) měl Yemi možnost sdílet jedinečné taneční styly, které byly dříve pro tanečníky v post-komunistické České republice nedostupné a neznámé. Od samého vzniku měla skupina dobrou pověst, a to především díky vysoké kvalitě tanečních technik. A právě to přitahuje mnoho uznávaných tanečníků z celého Česka i Slovenska dodnes. Hlavním zaměřením skupiny JAD DC je Street FUSION. Za zmínku stojí také spolupráce JAD Dance Company a Kanye Westa. V roce 2010 se její členové stali hlavními tanečníky ve videoklipu Runaway.\n\nYemi je zakladatelem Dance Academy Prague (DAP) – taneční školy, v níž se vzdělávají lidé různých věkových kategorií, s různými tanečními schopnostmi či zkušenostmi. Od choreografů rozličných národností se studenti mohou naučit styly, jako jsou je Hip-Hop, Moderní balet, Jazz, Contemporary, MTV style, Dance Hall a mnoho jiných (do dnešního dne zde Yemi vyučuje svoji lekci Street FUSION).  Po těchto kursech mají někteří ze studentů příležitost vystoupit živě v ulicích Prahy, pro korporace či na podiích lokálních i mezinárodních soutěží.\n\nV roce 2010 byl Yemi přizván k tvorbě baletní sekvence v krátkém filmu Runaway. Snímek je kompilací písní  Kanye Westa z alba Beautiful Dark Twisted Fantasy. Zpěvák byl Yemiho originální choreografií natolik zaujat, že jej pověřil vytvořením dalších tanečních kompozic (\"Runaway\" v Los Angeles pro VMA 2010, Saturday Night Life shows \"Power\" a \"Runaway\"). Spolupráce pokračovala produkováním choreografií na Westově světovém turné s albem \"Beautiful Dark Twisted Fantasy\". Yemi byl citován v GQ Magazine. West se o Yemim zmiňoval i na svém Twitteru.\n\nV následujícím roce (2011) byl Yemi osloven skupinou Charlie Straight, aby režíroval jejich videoklip \"School Beauty Queen\". Ten byl později oceněn jako nejlepší hudební video roku 2011 na MTV Czech.\n\nYemi hrál v několika filmech: \"\" (USA, 2008), \"Red Tails\" (USA, 2012), \"Případ nevěrné Kláry\" (Itálie, 2009) nebo například v českém seriálu \"Ordinace v růžové zahradě\". \n\nByl moderátorem televizního pořadu \"Eso\" a také prvním českým korespondentem pro MTV Europe. \n\nDva roky vystupoval jako tanečník v hlavní roli původního českého muzikálu \"Monte Cristo\". \n\nV roce 2013 vydal svůj debutový maxisingl s názvem \"Equals\". První skladba z této desky s názvem The Moment byla poprvé představena v přímém přenosu udílení cen Akademie populární hudby Anděl.\n\nV únoru 2019 americká televizní stanice CBS začala vysílat novou talentovou soutěž \"The World’s Best\" a Yemi byl jedním z 50 jejích porotců z celého světa.\n\n\n\n\n"}
{"id": "339217", "url": "https://cs.wikipedia.org/wiki?curid=339217", "title": "Podivuhodné cesty", "text": "Podivuhodné cesty\n\nPodivuhodné cesty (\"Les Voyages extraordinaires\") je označení pro cyklus šedesáti dvou dobrodružných a vědeckofantastických románů a sedmi povídek (resp. novel) francouzského spisovatele Julesa Verna (1828–1905) vydaných v letech 1863 až 1919. Verne však ve skutečnosti není autorem všech románů.\n\nPrvní román cyklu byl vydán v roce 1863. V té době se dosud poměrně neúspěšný spisovatel seznámil s nakladatelem Pierrem-Julesem Hetzelem, který vydal jeho dobrodružný román \"Pět neděl v baloně\". Ten měl tak obrovský úspěch, že nakladatel nabídl Verneovi exkluzivní smlouvu na dvacet let, v níž se Verne zavázal napsat dva svazky ročně (nejde o počet titulů, protože některé romány byly několikasvazkové). Tato smlouva Vernea finančně zajistila a umožnila mu živit se pouze psaním. Pierre-Jules Hetzel také vymyslel pro tento cyklus název \"Podivuhodné cesty\", které měly podle něho \"„shrnout všechny znalosti zeměpisné, geologické, fyzikální, astronomické, tak jak je shromáždila moderní věda, a zpracovat tak barvitým a poutavým způsobem … dějiny světa“\".\n\nPrvním Vernovým dílem, které neslo označení \"Podivuhodné cesty\", byl však až druhý román cyklu s názvem \"Dobrodružství kapitána Hatterase\". Nedošlo však k tomu při vydání první verze románu roku 1864, ale až při vydání verze definitivní z roku 1866. Tři Vernovy knihy z let 1863-1865 (\"Pět neděl v baloně\", \"Cesta do středu Země\" a \"Ze Země na Měsíc\") pak byly do cyklu zařazeny zpětně.\n\nJak již bylo uvedeno, není Verne autorem všech románů z cyklu, Již autorství některých děl, vydaných ještě za jeho života je sporné. Tak například romány \"Ocelové město\" a \"Hvězda jihu\" vznikly úpravou rukopisů jiného francouzského spisovatele Andrého Laurieho (1844 - 1909). Ke stálým Vernovým spolupracovníkům patřil také jeho bratr Paul (1829 - 1897), kapitán dálkové plavby, který měl podíl na všech jeho knihách týkajících se moře a námořnictví. Za pravidelného Vernova spolupracovníka musíme považovat i nakladatele Hetzela, který byl prvním čtenářem jeho děl. Jejich vzájemná korespondence a analýza původních rukopisů, poukazují na to, že Hetzel nejen přispíval mnoha nápady, ale prováděl v rukopisech také změny.\n\nZa Vernova života obsahoval cyklus \"Podivuhodné cesty\" padesát čtyři titulů Po Vernově smrti rozšířil jeho syn Michel cyklus ještě o dalších osm knih (počínaje \"Majákem na konci světa\"). Tyto Michelem dokončené nebo přepracované romány se podle posledních výzkumů dosti liší od původních Vernových textů, přičemž knihu Trampoty páně Thompsonovy napsal Michel dokonce sám.\n\n\n\nV rámci cyklu jsou často vydávána také díla, která do něj nepatří. Nejčastěji se jedná o sbírku povídek \"Doktor Ox\", o román \"Trosečník z Cynthie\", jehož autorem je André Laurie (Verne provedl pouze kontrolní práce a jeho jméno bylo přidáno z komerčních důvodů) a o posmrtně vydanou sbírku povídek \"Včera a zítra\", z nichž některé napsal sám autorův syn Michel a jiné velmi podstatně upravil.\n\n\n\n"}
{"id": "339219", "url": "https://cs.wikipedia.org/wiki?curid=339219", "title": "Ad extirpanda", "text": "Ad extirpanda\n\nAd extirpanda (pojmenovaná podle svých úvodních slov v latině) byla papežská bula vyhlášená dne 15. května 1252 papežem Inocencem IV. Papež touto bulou oficiálně povolil užití práva útrpného inkvizicí pro získání přiznání od kacířů. Tortura mohla být užita při splnění následujících podmínek:\n\n\nSoučasně stanovila přísné podmínky pro vynášení konfiskačních, doživotních a hrdelních rozsudků nad heretiky.\nBula též stanovila, že kacíři jsou \"\"vrazi duší tak jako zloději svátostí a křesťanské víry\"\".\n"}
{"id": "339220", "url": "https://cs.wikipedia.org/wiki?curid=339220", "title": "Římskokatolická farnost Lysice", "text": "Římskokatolická farnost Lysice\n\nŘímskokatolická farnost Lysice je jedno z územních společenství římských katolíků v obci Lysice s farním kostelem svatého Petra a Pavla.\nPrvní písemná zmínka o lysickém kostele je z roku 1398. Fara se připomíná od roku 1390, matriky jsou vedeny od roku 1657. V letech 1782–1784 byl kostel prodloužen o rotundu a kněžiště.\nSouvislý přehled duchovních správců v Lysicích je znám od první poloviny sedmnáctého století. Duchovním správcem byl od 1. července 1996 P. Slavomír Bedřich, který byl v říjnu 2010 jmenován farářem. Po něm jako nový administrátor nastoupil od 1. srpna 2014 D. Vít Martin Červenka, OPraem.Toho o rok později vystřídal jako administrátor R. D. Mgr. Michal Cvingráf, který byl k 1. srpnu 2019 ustanoven farářem.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. leden. Adorační den připadá na 29. prosince.\n\nVe farnosti je aktivní společenství živého růžence, modlitby matek, dvakrát měsíčně se konají setkání nad Písmem, jednou měsíčně se schází ženy Modlitebního společenství Lydie k přímluvám za církev a společnost. Farnost se účastní projektu Noc kostelů.\n\nVe farnosti se pravidelně pořádá tříkrálová sbírka. V roce 2015 se při ní v Lysicích vybralo 43 416 korun, v Drnovicích 31 417 korun a ve Štěchově 4 876 korun.\n\n"}
{"id": "339222", "url": "https://cs.wikipedia.org/wiki?curid=339222", "title": "Lovci duchů", "text": "Lovci duchů\n\nLovci duchů (v anglickém originále Supernatural) je americký fantastický hororový televizní seriál, jehož tvůrcem je Eric Kripke. Premiérově je vysílán od 13. září 2005, v letech 2005–2006 na stanici The WB a od roku 2006 na stanici The CW. Od té doby vzniklo celkem čtrnáct řad s 307 díly, v televizní sezóně 2019/2020 je vysílána patnáctá a poslední řada. Hlavními postavami seriálu jsou bratři Winchesterovi, Sam (Jared Padalecki) a Dean (Jensen Ackles), kteří putují napříč Spojenými státy a setkávají se s nadpřirozenými tvory a jevy, o kterých si mnozí myslí, že existují jen v legendách.\n\nCelý seriál pojednává o vztahu bratrů Sama Winchestera, jehož ztvárňuje Jared Padalecki, a Deana Winchestera v podání Jensena Acklese. Sam a Dean cestují napříč Amerikou v černém Chevroletu Impala z roku 1967 a vyšetřují nejrůznější záhady či nevysvětlitelné jevy, jež se zakládají na skutečných legendách z území Spojených států. Díky tomu se v seriálu vyskytují nejen obecně známé nadpřirozené bytosti, jako jsou upíři, vlkodlaci, duchové a démoni, ale také wendiga, strigu, ženu v bílém či měniče.\n\nHlavní dějová linie první řady se soustředí na snahu Sama a Deana najít jejich zmizelého otce Johna, jenž se zaslepeně žene za vrahem své milované manželky Mary. Během pátrání se přitom setkávají s různými nadpřirozenými bytostmi, které ohrožují životy nevinných lidí. Úkolem obou bratrů je tato zlá stvoření zneškodnit, díky čemuž se nejednou při výkonu svého „povolání“ ocitnou na pokraji života a smrti. Zatímco starší Dean bere tento fakt jako neodmyslitelnou součást své práce, neboť její podstatou je zachraňování lidských životů, jeho mladší bratr Sam prahne pouze po pomstě, a tudíž se jeho jedinými zájmy stávají vypátrání otce a zabití démona zodpovědného za smrt jejich matky a Samovy přítelkyně Jessicy. Díky této skutečnosti často dochází ke vzniku konfliktů mezi oběma bratry, a atmosféra je proto poměrně napjatá. Nicméně postupně se jejich vztah pozvolně prohlubuje a jejich bratrská pouta se upevňují. Tyto rozpory ovšem nejsou zdaleka jedinou překážkou, kterou musejí zdolat. V jednom z bratrů se totiž začaly probouzet zvláštní schopnosti a opět vyvstane otázka, podaří-li se jim v sobě najít dostatek sil a odhodlání, aby se s danou situací dokázali vyrovnat. Když konečně dojde k setkání s otcem, svého odhalení se dočká i tajemství jisté zbraně, jež jako jediná dokáže zabít cokoli. Zdá se tedy, že vše hraje do karet tří lovců, ale nakonec si démoni pro bratry připraví překvapení, které končí těžkým zraněním Deana.\n\nNa začátku druhé řady bojuje Dean v nemocnici o život. Sam se marně, leč ze všech sil, snaží vymyslet způsob, jak bratra před smrtí zachránit. Nakonec je to ale John, kdo situaci zdánlivě vyřeší – obětuje svůj život, aby mohl jeho starší syn žít. Bratři tak svého otce nalezli, aby jej opět a nyní definitivně ztratili a nezbývá jim nic jiného, než se s realitou smířit. Ovšem každý se s ní vyrovnává svým vlastním způsobem, a tudíž ani v této řadě není nouze o konflikty a vyhrocené situace. Již tak nelehký život bratrům ještě více zkomplikuje šokující tajemství týkající se Sama, které John těsně před svou smrtí svěřil Deanovi. S problémy se však nepotýkají pouze hlavní hrdinové, ale také nové postavy. Objeví se majitelka motorestu Roadhouse a dávná přítelkyně Johna Ellen Harvelleová, její mladá a tvrdohlavá dcera Jo a také podivínský génius Ash, jenž bratrům nesčetněkrát výrazně pomůže. Druhá řada dějově navazuje na předcházející sezónu, a proto se hlavním cílem obou bratrů definitivně stane zabití žlutookého démona, vraha Mary a Jess. Nicméně příběh se dále rozvíjí. Onen démon má své vlastní a nemalé plány, s nimiž úzce souvisí Samovy schopnosti. Pátrání po démonovi však není ani zdaleka jednoduché, a proto mladí Winchesterové, nadále zaměstnáni pronásledováním temných sil, využívají pomoci rodinného přítele Bobbyho, který je taktéž zkušeným lovcem. V závěrečném díle druhé série je Sam zabit a jeho starší bratr neváhá zaprodat svoji duši, aby ho vrátil zpět mezi živé. Deanovi tak zůstane pouhý rok života.\n\nPříběh třetí řady začíná asi týden po dějovém finále druhé série. Zdálo by se, že po zabití „Žlutoočka“ bude většina problémů vyřešena, avšak opak je pravdou. Na svět totiž ze samotného pekla pronikly stovky démonů, které navíc po smrti největšího nepřítele Winchesterů nemá kdo vést, a pro uzavřenou komunitu lovců bojující s nadpřirozenem začalo období války. Bratři se však nepotýkají pouze s těmito temnými silami, ale musí řešit i spoustu dalších závažných problémů, jako je Deanův rychle se krátící rok života. Co celou situaci ještě zhoršuje, je fakt, že každý ze sourozenců k tomuto problému přistupuje jiným způsobem. Zatímco Dean, který se snaží svůj poslední rok na zemi pokud možno co nejvíc užít a nešetří lehkovážným chováním, je se svou smrtí a odchodem do pekla relativně smířený, Sam se zoufale snaží najít způsob, jak zrušit dohodu, kterou bratr uzavřel pro jeho záchranu, a neváhá vyzkoušet možné i nemožné, aby toho docílil a uchránil tak Deana před jeho krutým osudem. Je ochoten zaplést se i se záhadnou Ruby, jednou z nových postav, která mu sice nabízí svou pomoc, ale s níž není radno si zahrávat. Dalším problémem, který bratrům nikterak neusnadňuje život, je drzá zlodějka Bela. Právě ona je často zavádí do nebezpečných situací a kvůli ní se velmi rapidně sníží Deanovy šance na záchranu. Aby toho nebylo málo, na scéně se objevuje možný nástupce žlutookého démona, kterým je zákeřná démonka Lilith prahnoucí po smrti Sama. Když si bratři nevědí rady, opět se mohou spolehnout na pomoc přítele Bobbyho, který s bratry bude rovněž hledat východisko z Deanovy závažné situace. Avšak jeho kontrakt je ve spárech až příliš silného soupeře a i přes veškerou vykonanou snahu vidí Sam bratra umírat.\n\nDean je zachráněn z pekla a postupně zjistí, že ho zpět na Zemi přivedl Castiel, jeden z mnoha andělů, kteří se objeví během této řady. Po opětovném shledání Sama a Deana začnou bratři spolupracovat s Castielem a společně se snaží překazit plán Lilith, jenž spočívá ve zlomení 66 pečetí a tím osvobození Lucifera. Vztah mezi bratry je značně napjatý, jelikož Sam dává přednost démonce Ruby, s níž si vybudoval vztah, zatímco byl Dean v pekle. Sáním její krve začne posilovat svoji démonickou stránku, aby získal dostatečnou sílu k poražení Lilith. Když se mu konečně podaří Lilith zabít, zjistí, že právě její smrt byla ona poslední pečeť, potřebná k uvolnění Lucifera, a že ho Ruby celou dobu podváděla. Dean ve snaze zastavit svého bratra však dorazí příliš pozdě a ani zabitím Ruby už nedokáže zabránit otevření Luciferova vězení a jeho osvobození.\n\nHlavní dějová linie páté řady se točí kolem boje s Luciferem a záchrany světa před Apokalypsou. Během série se Sam s Deanem stanou součástí boje mezi anděly a démony. Dozví se, že tento boj je jejich osudem, protože Sam se má stát schránkou pro Lucifera a Dean pro Michaela. Jelikož se jim nedaří žádným způsobem Lucifera porazit, začnou sbírat prsteny čtyř jezdců Apokalypsy, které jsou vlastně klíčem k Luciferovu vězení. Bratři musejí učinit rozhodnutí, jakou roli nakonec v boji o záchranu světa sehrají. Společně s Castielem a Bobbym zažívají těžké chvíle, jelikož se pro ně situace nevyvíjí nikterak příznivě. Přesto se však nevzdávají a za vzájemné podpory pokračují v bitvě až do konce.\n\nSam je v kleci s Luciferem a Michaelem a Dean se usadil po boku Lissy a jejího syna Bena. Tato idyla končí již v prvním díle. Sam se neznámo jak dostal ven a dal se dohromady se svým „mrtvým“ dědou a jeho partou. Samova duše však zůstala v kleci a Dean se snaží najít způsob, jak ji vrátit zpět. Úspěšně ji najde, ale pomůže mu v tom pouze smrt, i když stylem něco za něco. Mezitím Castiel bojuje o svoje místo v nebi s Rafaelem. Do toho všeho je zapojený i Crowley, nový král pekla, který hledá očistec, a jeho pomocník, dědeček Sama a Deana, mu v tom ochotně pomáhá, aby dostal zpět svou dceru, podobně, jako Crowley přivedl zpět jeho.\n\nPoté, co do sebe Castiel nasál duše z očistce, dostane se mu obrovské moci, kterou se nechá zlákat a začne si hrát na Boha. Brzy se však ukáže, že taková moc je nad jeho síly. Navíc se do něj z očistce dostali, kromě duší, i starodávná monstra zvaná Leviathani. Castiel si uvědomí, že nedokáže svou moc zvládnout, a vypustí duše zpátky do očistce, Leviathani v něm však zůstanou a posléze zmizí ve vodě, odkud mohou napadat lidi a brát na sebe jejich podobu. Jedním z lidí, za které se vydávají, je vlivný obchodník Dick Roman, který se stane vůdcem Leviathanů a skrze svůj vliv chce ovládnut lidi, kteří jsou pro Leviathany potravou. Sam s Deanem se Dicka snaží zastavit, přičemž přijdou o několik spojenců. Mezi nimi je Bobby, který jim po smrti ještě chvíli pomáhá jako duch. Sam a Dean zjistí, že Dick Roman platí všude na světě archeologické vykopávky a zdá se, že něco hledá. Ukáže se, že je to destička o Leviathanech, kterou napsal boží písař, anděl Metatron. Deanovi a Samovi se podaří destičku získat a s ní i jediného člověka, který ji dokáže přečíst, proroka Kevina Trana. Z destičky zjistí, jak se dají Leviathani zabít a s pomocí Crowleyho Dean a Castiel zabijí Dicka Romana. Kvůli vedlejšímu efektu jsou ale smeteni ze zemského povrchu a dostanou se do očistce.\n\nVedlejší linie sedmé řady se zaměřuje na Samovy halucinace, ve kterých k němu mluví Lucifer. Ty se stupňují a Sam skončí v blázinci s akutní nespavostí, která ho může zabít. Zoufalý Dean vyhledá údajného zázračného léčitele, ze kterého se vyklube Castiel. O tom si Dean myslel, že zemřel, když Leviathani uprchli. Castiel však přežil a ztratil paměť. Díky Deanovi si vzpomene, kdo je, a zničený svou zodpovědností za problém s Leviathany převezme od Sama všechny vzpomínky na peklo. Sam je v pořádku a Castiel zůstane v blázinci. Později, i když stále mentálně labilní, pomůže bratrům se zničením Dicka Romana.\n\nRok poté, co byli Dean s Castielem nasáti do očistce, se Dean vrací zpět na Zemi bez Castiela, přičemž nese duši Benyho, upír z očistce. Oba bratři zahájí boj proti Crowleymu, aby získali démonskou tabulku, což by znamenalo možnost zavřít brány pekla a s ním u všechny démony. Anděl Castiel podvede anděla Naomi a ukradne přitom andělskou tabulku. Dean zjistí, že by Sam při splnění všech třech zkoušek zemřel, tak mu dokončení poslední zkoušky rozmluví. Brány pekel zůstanou otevřeny. Anděl Metatron podvede Castiela krádeží milosti, což je poslední přísada do kouzla na uzavření nebe. Řada končí dokončením kouzla, uzavřením nebe a pádem všech andělů na Zemi.\n\nMezi poznávací znamení seriálu patří černě nalakovaný veterán Chevrolet Impala z roku 1967. Auto se vyznačuje specifickým tvarem karoserie, slouží bratrům Winchesterovým jako spolehlivý dopravní prostředek, ve kterém cestují napříč celými Spojenými státy. Je čtyřdveřové, s osmiválcovým motorem, má zabudované rádio a kazetový přehrávač, ze kterého se za jízdy velice často ozývá klasický rock patřící do Deanovy hudební sbírky. V kufru má zabudovaný tajný prostor, jenž ukrývá nejrůznější druhy zbraní a předmětů, které bratři využívají v boji proti zlu.\n\nPoprvé se Impala objevuje již v pilotním díle seriálu a už od počátku je jeho neodmyslitelnou součástí. Původním majitelem vozu byl John Winchester, který jej daroval staršímu synovi někdy před svým zmizením v Jerichu. Dean na Impalu nedá dopustit a často o ní hovoří jako o skutečné živé osobě a chrání ji skoro stejnou měrou jako svou rodinu. Navíc představuje jeho nejcennější majetek. Na konci první řady byla Impala téměř zničena, když do ní plnou rychlostí narazil nákladní vůz, ale již na začátku druhé série byla kompletně opravena.\n\nKolt byl spolu s třinácti originálními náboji z čistého kovu vyrobený pro lovce v roce 1835 Samuelem Coltem. Legenda praví, že tato zbraň je schopná zabít cokoliv, včetně nadpřirozených bytostí, které jsou imunní vůči ostatním zbraním. Také slouží jako klíč k otevření Ďáblovy brány. Předtím, než skončila v rukou Daniela Elkinse, bylo z ní použito šest nábojů. Zatímco bratři Winchesterovi vyšetřují Elkinsovu záhadnou smrt, střetnou se se skupinou upírů, která mu tento Kolt vzala. Později jej upíři vyměnili s Johnem Winchesterem za rukojmí, avšak v epizodě „Ve chvíli mé smrti“ se John rozhodl předat Kolt Azazelovi, aby tak zachránil život svého syna Deana po téměř smrtelné havárii. Na konci druhé řady je poslední náboj Koltu použit k zabití Azazela a zbraň se poté zdá být zbytečná. Bobby se ji snaží opravit, ale neúspěšně. Objevuje se však Ruby, která mu s opravou a výrobou nových nábojů pomůže. V díle „Dobrou noc, děti“ zabije Sam opraveným Koltem crossroad démonku. Nakonec zbraň ukradne Bela a pokusí se zachránit si svůj život odevzdáním Koltu démonovi Crowleymu.\n\nJde o Colt Patterson, první revolver, který Sam Colt vyrobil a začal produkovat asi tak v letech 1836–1847. Na Koltu se nachází latinský nápis „non timebo mala“ („Nebudu se bát zla“).\n\nPoprvé je tento motorest představen v epizodě „Klauna má každý rád“ ze druhé řady, jeho majitelkou je Ellen Harvelleová. Ellen má dceru Jo, která zde pracuje jako barmanka. To, že je motorest vyhledáván převážně lovci, není náhoda, neboť samotná rodina Harvelleových má loveckou minulost a mnoho zkušeností s démony a jinými nadpřirozenými silami. Ellenin manžel William Anthony Harvelle byl velmi dobrým přítelem Johna Winchestera. Později se ukáže, že ten, kdo nese zodpovědnost za smrt Williama, je právě John. Tuto skutečnost Ellen velmi těžko snáší. Mezi stálé obyvatele motorestu se neřadí pouze Ellen se svou dcerou, ale také Ash, podivín a génius v jedné osobě.\n\nV závěru druhé řady, v první části dvoudílné epizody „Otevřelo se samo peklo“, se k motorestu, po naléhavém rozhovoru s Ashem, vydává Dean spolu s Bobbym, avšak když na místo dorazí, čekají na ně místo motorestu pouze jeho ohořelé trosky. Za zkázou motorestu nestojí nikdo jiný, než samotný Azazel, resp. jeho přívrženci. V navazující druhé části epizody pak vyjde najevo, že Ellen útok na Roadhouse přežila, neboť v tu dobu byla ve městě na nákupech. Ostatní lovci včetně Ashe však takové štěstí neměli a uhořeli.\n\nEric Kripke, autor seriálu, uvedl, že už od začátku nebyl spokojený s celou myšlenkou, která se motorestu Roadhouse týkala. Toto logicky vedlo k rozhodnutí motorest kompletně zničit. Sám autor prohlásil: „Jednoduše se nehodí do seriálu, jehož děj se odehrává na cestách. Takže… spalte ho“!\n\nVlastníkem a provozovatelem tohoto vrakoviště, které se poprvé objeví v díle „Ďáblova past“ a kde svého času přebývala také Impala, je Bobby Singer. Toto místo také po jistou dobu, kdy byli pronásledováni démonem jménem Meg, sloužilo bratrům Winchesterovým jako útočiště.\n\nOd epizody „Zrozen ve zlém znamení“ pobývá Bobby v okrese Lawrence County v Jižní Dakotě. Avšak v epizodě „Ať se ti o mně zdá“ vyjde najevo, že v blíže neurčené minulosti, kdy Bobby ještě nebyl lovcem, vypadal jak exteriér, tak interiér domu mnohem útulněji a veseleji. Místo, které bylo přestavěno na vrakoviště, bylo původně polem. Takto vše vypadalo do doby, kdy Bobbyho manželka tragicky zemřela. Od té chvíle přestal Bobby dbát na vzezření domu a zaplnil jej obrovským množstvím nejrůznějších pastí a knih o okultismu. Dokonce se rozhodl prodat velkou část svého pozemku a na malém kousku půdy, který si ponechal, si zřídil vrakoviště a stal se lovcem.\n\nVe druhém díle čtvrté řady, nazvaném „Jsi tam, Bože?“, se bratři Winchesterové dozví, že se v Bobbyho novém domě nachází speciální protidémoní kryt. Zdi krytu jsou železné a pokryté solí a na podlaze i na stropě je nakresleno mnoho ďáblových pastí. Místnost je tedy kompletně nepřístupná nejen démonům, ale také duchům a mnoha dalším nadpřirozeným bytostem. Tento úkryt používají Bobby a bratři ve chvílích, kdy potřebují v klidu přemýšlet a plánovat, protože absolutní ochrana před démony je v takových případech naprosto nezbytná.\n\nVymítání je akt, při kterém se vyhání nebo odvrací démoni od míst, osob, nebo věci, které jsou posednuté démony. Během rituálu je nutná přísaha ve jménu Boha nebo vyšší síly. Rituály jsou prováděny enochiánským jazykem, který je volně zaměnitelný za latinu.\n\n\n\nTvůrcem seriálu je Eric Kripke, mezi jehož předešlé projekty patří například horor \"Boogeyman\". Vzhledem k tomu, že se \"Lovci duchů\" skládají z množství epizod, je pod každým dílem podepsán jiný režisér. Nejčastěji se režie ujali Robert Singer (též producent a scenárista) a Phil Sgriccia, dalším častým režisérem je pak Kim Manners, jenž dříve pracoval na televizním seriálu \"Akta X\". Samotný Kripke režíroval pouze dva díly. Sera Gamble a Ben Edlund jsou pak producenty a autory mnohých epizod. Výkonnými producenty jsou dále Peter Johnson, McG a David Nutter.\nZáměrem tvůrců bylo přinést na televizní obrazovky něco jako „horor na každý týden“, nicméně seriál je tvořen směsicí dramatu, napětí a tajemna, odlehčeného množstvím humoru. Jedním z nejpodstatnějších aspektů seriálu je sourozenecká láska. Bratři se o sebe starají, vtipkují, popichují se, ale jsou také připraveni a odhodláni zemřít jeden pro druhého.\n\nDalší významnou součástí seriálu je také hudba, která odkazuje ke způsobu života obou hlavních hrdinů. Využívány jsou písně rockových skupin, jako jsou AC/DC, Kansas, Boston, Blue Öyster Cult a další.\n\nV roce 2014 byl plánován spin-offový seriál s názvem \"Supernatural: Bloodlines\". Pro tento připravovaný projekt posloužila dvacátá epizoda deváté řady \"Lovců duchů\" (vysílaná 29. dubna 2014) jako backdoor pilot. Scénář tohoto dílu napsal Andrew Dabb a o režii se postaral Robert Singer. Nový seriál se od toho původního měl lišit tím, že se měl odehrávat jenom v jednom městě, Chicagu. Měl sledovat osudy tamějších lovců a příšer. K objednání seriálu ale nedošlo.\n\nPrvní zmínku o plánovaném spin-offu vypustil do světa Robert Singer na SDCC 2013. Nedlouho na to bylo odhaleno i místo kde se bude seriál odehrávat, a že se bude soustředit na spory mezi chicagskými lovci a příšerami, také se divákům představí nové postavy. Dne 29. ledna 2014 The CW potvrdila původní název spin-offu \"Supernatural: Tribes\". Později byly zveřejněny i popisy hlavních postav. Dva měsíce nato, 8. března 2014, oznámili, že projekt byl přejmenován na \"Supernatural: Bloodlines\". Pilotní díl seriálu však stanice The CW na začátku května 2014 odmítla.\n\nPři vývoji \"Supernatural: Bloodlines\" sledoval Andrew Dabb spin-offy jiných seriálů, včetně show \"The Originals\", \"Angel\", \"\" a \"Námořní vyšetřovací služba\".\n\nV hlavních rolích se měli představit Lucien Laviscount (Ennis Ross), Sean Faris (Julian Duval), Nathaniel Buzolic (David Lassiter), Danielle Savre (Margo Lassiter), Melissa Roxburgh (Violet Duval), Stephen Martines (Freddie Costa), Bryce Johnson (Sal Lassiter) a Erinn Westbrook (Tamara).\n\nV letech 2017 a 2018 byl připravován spin-off s názvem \"Wayward Sisters\", pro nějž vznikl i stejnojmenný backdoor pilot v rámci třinácté řady \"Lovců duchů\". I tento projekt byl stanicí The CW v květnu 2018 odmítnut.\n\n"}
{"id": "339227", "url": "https://cs.wikipedia.org/wiki?curid=339227", "title": "Jiří Kulich", "text": "Jiří Kulich\n\nJiří Kulich (* 26. května 1961 Sušice) je český biolog a pedagog, dlouholetý zastupitel obce Horní Maršov na Trutnovsku, od roku 2020 člen předsednictva Zelených.\n\nVystudoval Přírodovědeckou fakultu Univerzity Karlovy a své vzdělání si doplnil na Pedagogické fakultě UK. Dlouhodobě se věnuje ekologické výchově, vzdělávání a osvětě. Se svou manželkou založili jedno z prvních a nejvýznamnějších středisek ekologické výchovy, které působilo nejprve na Rýchorách a nyní v Horním Maršově. Dnes je ředitelem \"Střediska ekologické výchovy a etiky SEVER\" a členem předsednictva Společnosti pro trvale udržitelný život (STUŽ). Veřejně se angažuje i v mnoha jiných funkcích. Je zastupitelem v Horním Maršově, členem Rady vlády pro neziskové organizace, Pracovní skupina pro vzdělávání pro udržitelný rozvoj), místopředseda vědecké sekce Rady Krkonošského národního parku (KRNAP).\n\nV roce 2004 získal se svou ženou Cenu Josefa Vavrouška. V roce 2005 získal Cenu ministra životního prostředí.\n\nJiří Kulich žije v obci Horní Maršov na Trutnovsku. S manželkou Hanou má dvě dcery – Kateřinu a Barboru.\n\nZúčastnil se rovněž voleb do Senátu PČR v roce 2008, kdy kandidoval za Stranu zelených v obvodu č. 39 - Trutnov. Se ziskem 4,18 % hlasů však skončil na posledním 6. místě a do druhého kola ani nepostoupil.\n\nVe volbách do Evropského parlamentu v roce 2014 kandidoval na 21. místě kandidátky Strany zelených, ale neuspěl. V komunálních volbách v roce 2014 kandidoval jako člen Zelených za subjekt \"\"Maršov do Evropy\"\" do Zastupitelstva obce Horní Maršov, ale neuspěl (skončil jako druhý náhradník). Úspěšní kandidáti však na mandáty rezignovali a Kulich se stal zastupitelem obce. Ve volbách v roce 2018 mandát zastupitele města obhájil, když jako člen Zelených vedl kandidátku subjektu \"\"Žít v Maršově\"\".\n\nV krajských volbách v roce 2016 kandidoval jako člen SZ na kandidátce subjektu \"\"Piráti a Strana zelených + Změna pro Královéhradecký kraj\"\" do Zastupitelstva Královéhradeckého kraje, ale neuspěl. Za Zelené také kandidoval v Královéhradeckém kraji ve volbách do Poslanecké sněmovny PČR v letech 2010, 2013 a 2017, ale ani jednou neuspěl.\n\nV lednu 2020 byl zvolen členem předsednictva Zelených.\n\noficiální stránky Střediska ekologické výchovy a etiky SEVER\nRNDr. Jiří Kulich na svých osobních stránkách při kandidatuře do Senátu 2008\n"}
{"id": "339232", "url": "https://cs.wikipedia.org/wiki?curid=339232", "title": "Whole Lotta Love", "text": "Whole Lotta Love\n\n„Whole Lotta Love“ je píseň od anglické rockové skupiny Led Zeppelin. Poprvé byla obsažena na albu Led Zeppelin II. V roce 2004 se tato píseň umístila na 75. příčce seznamu \"the 500 Greatest Songs of All Time\", vydaném časopisem Rolling Stone. V březnu roku 2005 ji \"Q magazine\" umístil na třetí příčku ve svém seznamu \"100 Greatest Guitar Tracks\". Píseň je zajímavá svojí střední pasáží, kde je užito bezkontaktního hudebního nástroje thereminu.\nPředlohou k této skladbě je klasická You Need Love od Willie Dixona.\n"}
{"id": "339233", "url": "https://cs.wikipedia.org/wiki?curid=339233", "title": "Kashmir", "text": "Kashmir\n\n„Kashmir“ je píseň od anglické rockové skupiny Led Zeppelin. Poprvé byla obsažena na jejich albu z roku 1975 \"Physical Graffiti\". V roce 2004 se tato píseň umístila na 75. příčce seznamu \"the 500 Greatest Songs of All Time\", vydaném časopisem Rolling Stone.\n\n\"Kashmir\" je považována za jednu z nejlepších písní od \"Led Zeppelin\" - všichni čtyři členové skupiny se shodli, že jde o jeden z jejich nejlepších hudebních počinů.\n"}
{"id": "339236", "url": "https://cs.wikipedia.org/wiki?curid=339236", "title": "All My Love", "text": "All My Love\n\n„All My Love“ je předposlední písní na albu \"In Through the Out Door\" od anglické rockové skupiny Led Zeppelin z roku 1979. Autory jsou Robert Plant a John Paul Jones, píseň obsahuje syntezátorové sólo hrané právě Jonesem. Plant tuto píseň napsal jako poklonu svému synovi Karacovi, který v roce 1977 zemřel na infekci žaludku v pěti letech.\n\n\"All My Love\" je jednou ze dvou písní, na kterých neměl podíl Jimmy Page, co se týče jejich napsání. Druhá píseň je „South Bound Saurez“, také z alba \"In Through the Out Door\".\nPřibližně v čase 2:51, během syntezátorového sóla, zahraje Jones omylem dvě noty najednou. Spekuluje se ale také o tom, že to bylo schválně jako disonant.\n"}
{"id": "339238", "url": "https://cs.wikipedia.org/wiki?curid=339238", "title": "Scary Movie", "text": "Scary Movie\n\nScary Movie (v češtině také Děsnej biják) je americká filmová komedie. Paroduje horrorové filmy 90. let jako třeba \"Vřískot\", \"Šestý smysl\", \"Tajemství loňského léta\", \"Obvyklí podezřelí\", \"Matrix\", \"Záhada Blair Witch\", i horrorovou klasiku jako třeba \"Halloween\".\n\nFilm začíná scénou, kdy se dívka Drew Deckerová (Carmen Electra) chystá dívat se na film a dělá si popcorn a vtom jí zavolá tajemný muž, který se jí zeptá, jestli má ráda strašidelné filmy. Muž jí řekne, že se na ni dívá a má v plánu na ni zaútočit nožem. Drew uteče do zahrady a vrah ji pronásleduje, postupně ji svlékne do podprsenky a kalhotek. Když ji vrah bodne do ňadra, na noži mu zůstane silikonový implantát. Následně ji omylem srazí autem její otec, který je zaneprázdněn svou ženou, která mu provádí orální sex. Nakonec ji vrah zabije.\n\nV další scéně je hlavní hrdinka Cindy Campbellová (Anna Faris) se svým přítelem Bobbym Prinzem (Jon Abrahams) ve svém pokoji. Vtom do pokoje přijde Cindyin otec a Bobby se schová pod postel. Otec Cindy řekne, že odjíždí z města obchodovat se strýčkem Escobarem. Druhý den ráno se snaží u školy policie a novináři zjistit něco o smrti Drew Deckerové. Aby získala nějaké informace svede novinářka Gail Hailstormová retardovaného bratra Buffy Gilmoreové (Shannon Elizabeth) zvláštního strážníka Doofyho Gilmorea (Dave Sheridan). Skupina přátel (Cindy, Brenda Meeksová (Regina Hall), Greg Phillipe (Lochlyn Munro), Ray Wilkins Shawn Wayans, (Bobby a Buffy) se shromáždí u fontány a baví se o tom, jak se vražda odehrála právě rok po jejich autonehodě.\n\nNásleduje flashback, ve kterém jede skupina autem, pije alkohol, a Bobby omylem srazí muže. Všichni okamžitě předpokládají, že je muž mrtvý, ale ten je pouze omráčen. Cindy chce zavolat policii, ale Greg s ostatními se rozhodnou ho hodit do moře. Muž se během přesunu do kufru auta několikrát probere, ale někdo ho vždy náhodně omráčí, aniž by si toho někdo jiný všiml. Poté, co ho hodí do moře se dohodnou, že to nikomu neřeknou.\n\nKdyž Cindy sedí ve školní učebně, dostane vzkaz, že někdo ví, co dělala vloni o Halloweenu. Ta začne vzpomínat na svoje rande s Bobbym a hned na to dostane vzkaz: \"Ne, ty huso. Myslím toho mrtvýho chlápka.\" a vyděsí se. Během školní soutěže o královnu krásy chce Buffy předvést dramatickou etudu, ale vidí, jak vrah zabíjí Grega a žádá obecenstvo o pomoc. Všichni si ale myslí, že to je její číslo, a nepomohou. Buffy nakonec vběhne do zákulisí, kde se dozví, že vyhrála, náhle zapomene na Grega a vrátí se na pódium, kde slaví svůj úspěch. Stejnou noc je vrahem napadena Cindy, ale zavolá policii a vrah uteče. Pak je nalezen se stejnou maskou a nožem Bobby a je zatčen. Cindy jde spát k Buffy domů, vrah jí tam znovu zavolá, a Bobby je díky tomu osvobozen.\n\nDruhý den se Buffy vysmívá Cindy kvůli jejímu strachu z vraha a když je ponechána o samotě, vrah ji napadne. Buffy nemá strach a paroduje cliché horrorů devadesátých let. Předstírá, že je vyděšená, utíká dokola, upadne, zlomí si nohu, prosí vraha o to, aby ji nechal, dovolí mu, aby jí usekl hlavu. I po tom stále mluví, vrah neví, co s ní má dělat, a hodí její hlavu do ztrát a nálezů.\n\nV další scéně jsou Ray a Brenda v kině na filmu \"Zamilovaný Shakespeare\". Ray odejde na záchod, kde již poněkolikáté během filmu ukáže, že je gay, a je mu probodena hlava mužským penisem. Pak si vrah sedne v kině vedle Brendy, ta po celou dobu filmu mluví a začne i telefonovat. Když si vrah pomalu chystá nůž, aby ji zabil, někdo z obecenstva mu ho vezme a Brendu probodne. Pak ji začnou bodat všichni z publika a Brenda zemře před filmovým plátnem.\n\nProtože nechce Cindy zůstat přes noc doma sama, uspořádá party. Během party vrah zavraždí Shortyho spolubydlící. Pak zaútočí na Cindy a Bobbyho. Oba utečou a Bobby řekne, že on a Ray, který přežil \"vraždu penisem\", jsou dva vrahové, kteří spolu chtějí začít nový homosexuální život v Los Angeles, ale předtím musí odstranit všechny své známé.\n\nBobby zastřelí Shortyho, pak se s Rayem připravují na vraždu Cindy. Ale když řeknou, že napodobují reálného vraha, reálný vrah se objeví a oba je zabije. Pak Cindy a vrah předvedou souboj ve stylu \"Matrixu\", vrah uteče. Na policejní stanici Cindy přijde na to, že vrahem byl ve skutečnosti Doofy. Následuje záběr na to, jak Doofy, zbaven svého šíleného vzhledu, skáče do auta Gail Hailstormové a společně ujíždějí. Film končí, jak šerif a Cindy vyběhnou ven a uvidí unikajícího Doofyho. Cindy začne řvát \"NEEEEEEE\" a srazí ji auto.\n\n"}
{"id": "339241", "url": "https://cs.wikipedia.org/wiki?curid=339241", "title": "Brucella ovis", "text": "Brucella ovis\n\nBrucella ovis je gramnegativní kokovitá bakterie z rodu \"Brucella\". Jedná se o nepohyblivé, striktně aerobní bakterie. V porovnání s ostatními zástupci rodu \"Brucella\" jsou nejméně metabolicky aktivní. K infekci jsou vnímavé pouze ovce, na člověka se nepřenáší. Bakterie \"B. ovis\" způsobují brucelózu ovcí, u samců označovanou také jako \"infekční epididymitida beranů\". U beranů dochází k zánětům varlat a nadvarlat, u březích bahnic je napadána placenta a dochází k potratům.\n"}
{"id": "339243", "url": "https://cs.wikipedia.org/wiki?curid=339243", "title": "Epitop", "text": "Epitop\n\nEpitop neboli antigenní determinant je konkrétní oblast antigenu, na kterou se vážou protilátky. Každá proteinová molekula obsahuje několik epitopů, tzn. několik míst, kam se vážou protilátky. Počet epitopů na molekule úzce souvisí s velikostí daného proteinu. Obecně se udává přibližně jeden epitop na 5 kDa proteinu.\n"}
{"id": "339246", "url": "https://cs.wikipedia.org/wiki?curid=339246", "title": "Battles of Prince of Persia", "text": "Battles of Prince of Persia\n\nBattles of Prince of Persia je videohra vytvořená kanadskou vývojářskou společností Ubisoft Montreal v roce 2005. Je určená pouze pro konzole Nintendo DS. Žánrově jde o mix tahové strategie a sběratelské karetní hry.\n\nPříběh Battles of Prince of Persia se dějově odehrává mezi a . Hra se zaměřuje na zjevení Dahaky, konflikty mezi Persií a Indií a uvolnění zla které způsobilo smrt a pustošení. Hráč bude moci bojovat nejen z Princovy perspektivy, ale i za několik Generálů, které měli klíčové role v tomto konfliktu mezi národy.\n"}
{"id": "339252", "url": "https://cs.wikipedia.org/wiki?curid=339252", "title": "The Man Machine", "text": "The Man Machine\n\nThe Man Machine je album německé electro skupiny Kraftwerk.\n\nPro napsání skladby \"Metropolis\" se stal inspirací stejnojmenný němý film německého režiséra Fritze Langa z roku 1926.\n\nAlbum je hudebními kritiky považováno za vrchol tvorby skupiny, čemuž mimo jiné nasvědčuje i umístění na 96. místě v anketě \"100 nejlepších alb\" anglického časopisu Q.\n\nZ tohoto alba rovněž pochází skladba „Das Modell“ (The Model), jediný singl Kraftwerk, který se umístil v žebříčcích na 1. místě.\n\n\n\n\n"}
{"id": "339253", "url": "https://cs.wikipedia.org/wiki?curid=339253", "title": "Troy Aikman", "text": "Troy Aikman\n\nTroy Keneth Aikman (* 21. listopadu 1966) je bývalý hráč amerického fotbalu a člen americké fotbalové síně slávy Pro Football Hall of Fame. Celou svoji dvanáctiletou kariéru v National Football League strávil v týmu Dallas Cowboys na pozici quarterbacka.\n\nAikman patří mezi nejlepší quarterbacky, kteří se kdy pohybovali po fotbalových hřištích. Už jako mladý ukazoval na plno své umění, což se následně promítlo v draftu NFL 1989, kdysi ho tým Dallas Cowboys vybral jako celkovou jedničku. V týmu se ihned propracoval na pozici prvního quarterbacka a spolu s Emmittem Smithem a Michaelem Irvinem vytvořili slavné trio přezdívané \"The Triplets\".\n\nRok 1991 pro něj znamenal první velký úspěch, když se jeho tým probojoval až do divizního playoff proti Detroit Lions, kterým však podlehli 38:6. Následující rok proklouzli až do finále Super Bowlu, kde dokázali přehrát Buffalo Bills 52:17. Aikman v něm byl vyhlášen nejužitečnějším hráčem. Následující rok úspěch zopakovali, když ve finále porazili znovu Buffalo Bills, tentokrát 12:4. O dva roky později se Dallasu znovu podařilo postoupit do finále, kde Aikman dosáhl na své třetí a poslední vítězství v Super Bowlu. V roce 1995 se mu pak podařilo stát se prvním hráčem v historii Dallas Cowboys, kterému se podařilo tři sezóny za sebou nasbírat 3000 yardů. O další čtyři roky později pak zakončil svou veleúspěšnou kariéru.\n\nV roce 2005 byl uveden do fotbalové síně slávy Pro Football Hall of Fame. V současnosti působí jako spolukomentátor televizní stanice Fox.\n\n\n"}
{"id": "339255", "url": "https://cs.wikipedia.org/wiki?curid=339255", "title": "Scary Movie 2", "text": "Scary Movie 2\n\nScary Movie 2 je americká komedie, pokračování filmu \"Scary Movie\". Druhý díl paroduje především film Zámek Hrůzy (1999) a také filmy jako \"Vymítač ďábla\", \"Harry Potter\", \"Muž bez stínu\", \"Osvícení\", \"Poltergeist\", \"Hannibal\", \"Charlieho andílci\", \"Rocky\", \"Noční můra v Elm Street\", \"Terminátor\", \"Něco na té Mary je\", \"Hele vole, kde mám káru?\" a další.\n\nSnímek začíná parodií na film \"Vymítač ďábla\", kdy je Megan Voorheesová (Natasha Lyonne) posedlá a dva kněží otec McFeely (James Woods) a otec Harris (Andy Richter) z ní musí démona dostat. Exorcismus nevychází, jak by měl, Megan začne urážet McFeelyho matku a on ji střelí do hlavy.\n\nO rok později jsou Cindy Campbellová, Brenda Meeksová, Ray Wilkins a Shorty Meeks (v tomto díle v češtině uváděn jako Čmoud) na univerzitě a snaží se žít nový život, ačkoli všichni v předchozím filmu zemřeli. Cindy a Brenda se seznámily s Alex Mondayovou (Tori Spelling), Ray, který si stále není jistý svou sexuální orientací, má dva nové přátele - Tommyho (James DeBello) a Buddyho (Christopher Masterson), Shorty je stále stejný \"vyhulenec\".\n\nPříběh začíná, když chce profesor Oldman (Tim Curry) spolu se svým asistentem na vozíčku Dwightem studovat duchy v domě na venkově. Studenty použijí jako návnadu. Jednou z nich je i Theo (Kathleen Robertson).\n\nKdyž na panství Cindy přijede, potká vulgárního papouška a správce Hansona (Chris Elliott), který má znetvořenou ruku. Po několika incidentech s nadpřirozenými obyvateli domu (Cindy bojovala s kocourem - panem Kittlesem; Ray znásilnil klauna na hraní po tom, co ho napadl; Shorty byl napaden přerostlým konopím, Alex měla pohlavní styk s duchem - Hughem Kaneem) studenti odhalí profesorovy plány a chtějí dům opustit.\n\nProfesor je zabit duchem, skupina chce zabít ducha bývalého majitele panství. Různě bloudí po panství a odhalují další záhady domu. Hanson je posedlý duchem, Cindy, Brenda a Theo parodují \"Charlieho andílky\" a bojují s ním.\n\nNa konci skupina použije Cindy jako návnadu do přístroje, který má ducha zničit. O dva měsíce později Cindy znovu potká Hansona na procházce s Buddym. Ten zmizí, Cindy začne ječet \"Ne!\", Hanson \"Ano!\". Hanson je poté sražen autem, které řídí Shorty, kterému se dostává orálního sexu od krásné ženy-ducha, Caroline Keneové, který zabil profesora (s pytlem přes hlavu).\n"}
{"id": "339257", "url": "https://cs.wikipedia.org/wiki?curid=339257", "title": "Svěřenství", "text": "Svěřenství\n\nSvěřenství (neboli fideikomis, případně též rodinný fideikomis) je nezcizitelný majetkový soubor, jehož vlastnictví náleží všem čekatelům svěřenství, avšak držitelem je v konkrétním okamžiku vždy osoba určená posloupností stanovenou zakladatelem svěřenství a uvedená ve zřizovací listině (například nejstarší žijící potomek zakladatele svěřenství). Svěřenství tak bránilo zchudnutí a tím i zániku rodu. V římském právu byl fideikomis druh odkazu pro případ smrti.\n\nJedná se v podstatě o druh děleného vlastnictví, typického pro období feudalismu. Svěřenství bylo zřizováno zejména šlechtici k jejich rodovému majetku a mělo zajistit pokračování rodu. Takový majetek se tedy pouze dědil v předem dané posloupnosti, kterou ani zůstavitel nemohl změnit. Svěřenství bránilo jeho drobení, zcizení (prodej, dar) a zatížení dluhy. Soupis majetku náležejícího do svěřenství musel být v novověku uložen u soudu.\n\nV českých zemích bylo v minulosti možné zřizovat svěřenství se souhlasem císaře, avšak v roce 1924 byla stávající svěřenství zrušena a nová svěřenství nebylo možné nadále zřizovat. Nebyla-li ve stanovené lhůtě předložena svěřenskému soudu ke schválení dohoda držitele svěřenství s čekateli a opatrovníkem potomků (potenciálních budoucích čekatelů) o tom, kdo bude nadále vlastníkem majetku náležejícího do svěřenství, stal se vlastníkem tohoto majetku ten, kdo byl ke dni účinnosti zákona č. 179/24 Sb. z. a n. jeho držitelem, přičemž nabyvatel svěřenství bude omezen svěřeneckým náhradnictvím ve prospěch prvního čekatele, který by podle zřizovací listiny byl povolán k nástupnictví.\n\nSoučasná česká právní úprava zřizování ani existenci svěřenství neumožňuje.\n\nPůvodně šlo o právně nevynutitelné přání zůstavitele, aby po jeho smrti připadla na úkor pozůstalosti určitá majetková výhoda někomu, kdo jinak jeho testamentárním dědicem nebyl. Vyjádřeno bylo nejčastěji formou prostého dopisu, tzv. kodicilu, a právě jak svou nevynutitelností, tak svou bezformálností se tento druh odkazu lišil od jinak odkazu klasického, legata. Odkázat jím šlo jak konkrétní věc, tak i případně celou pozůstalost či její poměrnou část, v tomto případě pak šlo o tzv. univerzální fideikomis.\n\nZávazky z něj vzniklé se posuzovaly jen z hlediska morálky, z čehož vznikl i jeho název (\"fidei\" = víra a \"commissum\" = svěření). Až postupným vývojem začaly být vynutitelné i právně, díky čemuž a díky postupné formalizaci se fideikomisy postupně sbližovaly s civilními legáty. Úplné sjednocení obou odkazovacích možností pak bylo realizováno justinánskou kodifikací římského práva.\n"}
{"id": "339264", "url": "https://cs.wikipedia.org/wiki?curid=339264", "title": "Radio-Activity", "text": "Radio-Activity\n\nRadio-Activity je album německé electro skupiny Kraftwerk.\n\nAlbum je koncepčně vyhraněnou prací, hlavním tématem alba je využití radiových vln a radioaktivity ku prospěchu lidstva.\n\nAlbum bylo - na rozdíl od pozdějších alb Kraftwerk - nahráno v jedné dvojjazyčné verzi, kdy jsou jednotlivé skladby zpívány v anglickém i německém jazyce zároveň.\n\nAlbum obsahuje 12 stop, přičemž některé z nich (The Voice of Energy, Uranium) jsou pouze mluveným slovem zdeformovaným přes vocoder.\n\nV rámci tohoto alba byly natočeny dva promo videoklipy ke skladbám \"Radioactivity\" a \"Antenna\".\n\n\n\n"}
{"id": "339271", "url": "https://cs.wikipedia.org/wiki?curid=339271", "title": "Grand Prix Maďarska", "text": "Grand Prix Maďarska\n\nGrand Prix Maďarska (maďarsky: \"Formula 1 Nagydíj\", anglicky: \"Hungarian Grand Prix\") je jedním ze závodů mistrovství světa vozů Formule 1, pořádané Mezinárodní automobilovou federací. Tradičním místem je trať Hungaroring nedaleko hlavního města Budapešti.\n\n\n<nowiki>*</nowiki> V letech 1999-2005 působil jako Ilmor.\n\n"}
{"id": "339274", "url": "https://cs.wikipedia.org/wiki?curid=339274", "title": "Suzuki XF 650 Freewind", "text": "Suzuki XF 650 Freewind\n\nSuzuki XF 650 je motocykl japonského výrobce Suzuki.\n\nModel XF 650 začal svou historii v roce 1996, kdy evropský trh ovládala velice úspěšná řada cestovních endur BMW model F650. V této době bylo rozhodnuto, že je nutné vytvořit pro BMW F650 přímého konkurenta. Suzuki v této době neměla žádný podobný motocykl, který by BMW mohl konkurovat, kromě endur DR 650 RS/RSE.\n\nVýroba modelu XF 650 vyšla z koncepce již zmiňovaného modelu DR. Téměř nezměněna zůstala pohonná jednotka s drobnými úpravami i rám. Změna se týkala především vzhledu. Byla přidána aerodynamická kapotáž, pohodlné, měkké sedlo a přední kolo bylo zmenšeno z 21\" na 19\".\n\nVznikl tak velice univerzální, pohledný a snadno ovladatelný stroj s nízkou hmotností (162 kg suché váhy), který si ponechal výhody v podobě pohonné jednotky z DR 650, nízkou spotřebu a nízké provozní náklady. Příjemným zjištěním mnoha majitelů je fakt, že přestože se jedná o velkoobjemový jednoválcový motor, jsou vibrace na nízké úrovni.\n\n\n\n\n"}
{"id": "339275", "url": "https://cs.wikipedia.org/wiki?curid=339275", "title": "Eduard Strauß", "text": "Eduard Strauß\n\nEduard Strauß (psáno též Strauss) (15. března 1835 Leopoldstadt (nyní Vídeň) – 28. prosince 1916 Vídeň) byl rakouský dirigent a skladatel. Jeho otec, Johann Strauss byl také skladatel, stejně i starší bratři Johann a Josef. Skládal taneční hudbu, hlavně valčíky a polky.\nMladý Eduard chtěl být původně diplomatem, kvůli čemuž pilně studoval. Pod vlivem rodiny se však dostal k hudbě. Naučil se hrát na housle i na harfu. Od roku 1859 začal dirigovat rodinný orchestr. Vykonal s ním mnoho cest do zahraničí, hlavně do německých zemí, ale i Anglie a USA. V roce 1872 se stal ředitelem dvorní plesové hudby (KK Hoffbalmusikdirector). Když naplánoval druhou cestu do USA, jeho orchestr se proti tomu vzbouřil. Na to ho Eduard rozpustil a stáhl se do ústraní. Muzikanti však už spolupracovali dost dlouho na to, aby se jen tak rozešli a proto si získali nového dirigenta, kterým se stal Karl Michael Ziehrer. Přijali jméno \"Bývalá Straussova kapela\". Eduard se kvůli tomuto názvu pokusil soudit, ale neuspěl. V roce 1906 se zatrpknuvší z toho, že se jeho syn chce také věnovat hudbě, rozhodl spálit celý rodinný notový archiv, aby se synovi nedostal do rukou. Syn pak odjel do Ameriky a po návratu spolu s bratry utratili skoro všechen otcův majetek. Naštěstí utrpěl v Americe na železnici úraz a dostával potom od dráhy roční rentu. Většina skladeb se zachovala v tištěné formě a opisech. Zemřel v roce 1916 na infarkt. Byl pohřben na vídeňském Ústředním hřbitově (Wiener Zentralfriedhof) v čestném hrobě (skupina 32 A, číslo 42). 26. září 1991 byla odhalena pamětní deska na jeho bývalém domě v ulici Reichsratsstraße 9, Wien-Innere Stadt .\n\nVídeňáci mu neříkali jinak, než \"krásný Edi\".\n\nJeho nejstarší syn Johann Strauss se stal také skladatelem.\n\nEduard Strauss složil přibližně 300 děl, ale neměl na hudbu až takový talent jako jeho bratři. Mezi jeho nejznámější díla patří \"Freie Bahn\" op. 45, \"Doktrinen\" op. 79, nebo \"Schneeflocken\" op. 157.\n"}
{"id": "339278", "url": "https://cs.wikipedia.org/wiki?curid=339278", "title": "Scary Movie 3", "text": "Scary Movie 3\n\nScary Movie 3 je pokračování dvou amerických komedií. Tentokrát paroduje například filmy \"Znamení\", \"Kruh\", \"Air Force One\", \"8 Mile\", \"Matrix\", \"Texaský masakr motorovou pilou\", \"Pán prstenů\" a další.\n\nFilm začíná, když si dvě kamarádky Katie (Jenny McCarthy) a Becca (Pamela Anderson) povídají a Katie říká, že viděla videokazetu, po jejímž zhlédnutí lidé za sedm dní zemřou. Becca pak nalezne Katie mrtvou a ujišťuje se, jestli je opravdu mrtvá i poté, co jí upadne hlava. Nakonec z televizoru vyleze dívka z videokazety a zabije i Beccu.\n\nNa farmě nedaleko Washingtonu probudí Toma Logana (Charlie Sheen) jekot Sue Loganové – jeho dcery. Venku se potká se svým bratrem Georgem (Simon Rex), který mu řekne, že se psi chovají divně (hrají si na Caesara, kouří vodní dýmku a řídí traktor). Pak oba muži objeví velké kruhy v obilí. Při pohledu seshora je tam napsáno \"ATTACK HERE\" (\"ZDE ZAÚTOČIT\").\n\nVe Washingtonu jde Cindy Campbellová (Anna Faris) vyzvednout svého synovce Codyho do školy, kde dělá učitelku její kamarádka Brenda Meeksová (Regina Hall). Seznámí se tam s Georgem Loganem, který jde vyzvednout svou neteř, a pozve ji na rapové klání, kterého se bude účastnit. Na tomto klání dělá porotce i Simon Cowell, který hraje sám sebe, a je zastřelen za svá hodnocení. Cindy pak jde k Brendě domů a ta jí říká, že nedávno viděla vraždící videokazetu. Brenda si z ní dělá srandu že ji krvácí z nosu atd. Opakuje to pak ještě několikrát, nakonec se na televizní obrazovce objeví kruh začné z televize téct voda je na ní studna opravdu vyjde dívka z videokazety záhy vkročí do místnosi a Brendu zabije, ta volá Cindy o pomoc do kuchyně, ale ta už jí nevěří, že umírá. Cindy se diví že je všude voda a za gaučem leží Brenda mrtvá.\n\nNa Brendině pohřbu získá Cindy videokazetu, doma ji zhlédne a potom i její synovec si jí pustí, musí tuto záhadu vyřešit. Cindy s ní jde k vědmě, které se říká tetě Shaneequa (Queen Latifah), která na pásce odhalí schovaný maják a pak bojuje s dívkou z kazety. Cindy maják najde, kde se setká s architektem, který jí vylíčí skutečný příběh dívky z pásky a jak se kazeta dostala na svět. Mezitím se v Bílém domě prezident Harris (Leslie Nielsen) obává invaze mimozemšťanů. Kvůli tomu spolu se svým agentem začnou hledat Cindy, která o tom předtím varovala ve zprávách.\n\nDoma Cindy zjistí, že televizní stanice, ve které pracuje bude vraždící film pouštět na obrazovce, a tak ho uvidí mnoho lidí, kteří se tak dostanou do nebezpečí. Cindy se tak vydá na Loganovu farmu, o které si myslí, že se tam objeví mimozemšťané. Na farmě se všichni schovali do sklepa, pak jdou ale muži znovu ven bojovat s mimozemšťany. Nakonec ale, spolu s prezidentem Harrisem, zjistí, že mimozemšťané nejdou Zemi napadnout, ale chtějí zničit dívku z videokazety, protože také viděli její video.\n\nVe sklepě Cindy pozná záběr z filmu a náhle se dívka objeví za ní. George jde za Cindy do sklepa a najde Cindy a dívku, jak spolu bojují. Dívka se pak na chvíli uklidní, ale pak se chystá znovu k útoku. Vtom ale přijde prezident Harris, dveřmi ji shodí do studny, kterou pak Cindy s Georgem zavřou. Nakonec se Cindy a George vezmou. Když ze svatby odjíždějí, zapomenou s sebou vzít Cindyina synovce, vrací se pro něj, zastaví těsně před ním, ale srazí ho jiné auto, on vyletí do vzduchu a začínají titulky.\n\n"}
{"id": "339288", "url": "https://cs.wikipedia.org/wiki?curid=339288", "title": "Šípatka střelolistá", "text": "Šípatka střelolistá\n\nŠípatka střelolistá (\"Sagittaria sagittifolia\") je druh jednoděložné rostliny z čeledi žabníkovité (\"Alismataceae\").\n\nJedná se o vytrvalou bahenní až vodní rostlinu, dorůstá výšky cca 30-100 cm , vyrůstá z krátkého silného oddenku, který má na konci ztlustlé výběžky, hlízy. Listy jsou v přízemní růžici, vynořené listy jsou dlouze řapíkaté s výrazně střelovitou čepelí, ponořené jsou dlouze čárkovité, někdy se vyvíjí i listy přechodné. Květy jsou uspořádány do květenství, jedná se o vrcholovou latu uspořádanou do trojčetných přeslenů. Květy jsou jednopohlavné, samčí jsou na delších stopkách než samičí. Okvětí je rozlišeno na kalich a korunu. Kališní lístky jsou 3, korunní také 3, korunní lístky jsou bílé, na bázi mají na rozdíl od šípatky širolisté sytě fialovou skvrnu. Prašníky jsou černofialové. Gyneceum je apokarpní. Plodem jsou nažky uspořádané v souplodí, zobánek nažky je kratší než 1 mm.\n\nŠípatka střelolistá roste přirozeně na většině území Evropy, kromě úplného jihu a severu, na východ sahá až po západní Sibiř. Dále v Asii roste příbuzná \"Sagittaria trifolia\" , v Americe zase \"Sagittaria montevidensis\" . Adventivně či jako pěstovaná však roste i jinde.\n\nV ČR roste celkem běžně hlavně v teplejších oblastech od nížin po pahorkatiny. Najdeme ji na okrajích stojatých a pomalu tekoucích vod či na obnažených dnech . Častá ve společenstvu sv. \"Oenanthion aquaticae\".\n\nVařené či opékané kořeny a hlízy jsou jedlé a chutnají podobně jak brambory, hlízy se škrobovitou příchutí. Také listy a výhonky mohou být vařeny, ale jsou trochu štiplavé . Zvláště v Asii a na Havaji je i za tímto účelem pěstována .\n\n\n"}
{"id": "339290", "url": "https://cs.wikipedia.org/wiki?curid=339290", "title": "Kostel Nanebevzetí Panny Marie (Neratov v Orlických horách)", "text": "Kostel Nanebevzetí Panny Marie (Neratov v Orlických horách)\n\nKostel Nanebevzetí Panny Marie je barokní kostel z první třetiny 18. století, stojící nad vsí Neratov v Orlických horách. Na konci druhé světové války vyhořel, jeho torzo poté chátralo. Po roce 2000 byl rekonstruován a osazen částečně prosklenou střechou. Kostel je od roku 1992 chráněn jako kulturní památka České republiky. Dne 14. srpna 2011 byl zařazen mezi poutní místa královéhradecké diecéze.\n\nPrvní dřevěný kostel byl v Neratově (tehdejší rokytnické panství) postaven v souvislosti s příchodem prvních osadníků (skláři německé národnosti) někdy kolem poloviny 16. století.\n\nV prvních letech 17. století byl tento kostelík rozšířen a změněn (dokončen kolem r. 1603) na protestanskou modlitebnu. Bylo to na popud tehdejšího majitele rokytnického panství Kryštofa Mauschwitze z Armenruh, který v tuto dobu přešel na protestanskou víru. Sám daroval nové modlitebně renesanční křtitelnici (dodnes dochovaná v zámeckém kostele v Rokytnici) a šesticentový zvon (s reliéfem Kalvárie a erbem donátora), který dnes připomíná pouze písemná zpráva. Je pravděpodobné, že v této době musel mít kostel i zvonici, ve které byl zvon zavěšen.\n\nV roce 1616 byl Kryštof Mauschwitz zavražděn vzbouřenými sedláky. Pravděpodobně za zabitím stály i náboženské sváry. Po výměně vrchnosti došlo k postupné rekatolizaci. Na počátku šedesátých let 17. století se ustanovila tradice mariánského poutního místa. Následně v letech 1667–1668 byl na místě původního dřevěného kostelíka postaven nákladem převážně okolních, kladských obcí nový, tentokrát již kamenný kostel. Do dnešních dob se z něj dochoval pouze presbytář, který tvoří současnou hřbitovní kapli.\n\nSoučasný barokní chrám Nanebevzetí Panny Marie byl postaven během let 1723–1733, pravděpodobně podle plánů architekta Giovanna Battisty Alliprandiho. Základní kámen položil majitel panství, Johann Karl von Nostitz-Rhieneck 14. srpna 1723, vysvěcení proběhlo na sv. Bartoloměje 24. srpna 1733.\n\nKostel na konci druhé světové války vyhořel, když byl zasažen protitankovou střelou vypálenou vojákem Rudé armády. Požárem byla zničena střecha, dřevěné schodiště, hodinový stroj a zvon. Již krátce po požáru se započalo s opravami. Jejich průběh se však potýkal s nepřízní komunistického režimu a roku 1956 byly zcela zastaveny. Koncem následujícího roku se zřítily promáčené klenby. Kostel byl navržen na demolici roku 1960 a poté ještě v roce 1973. Ta byla odvrácena požadavkem památkářů na přemístění cenného vstupního rokokového schodiště do parku zámku Skalka v Podbřezí. Později pak již kvůli nedostatku finančních prostředků k demolici nedošlo.\n\nV červnu 1992 byl kostel zapsán na seznam kulturních památek. Od roku 1990 se v kostele pořádaly bohoslužby nejdříve pod „otevřeným nebem“. Od počátku 21. století prochází rekonstrukcí. Roku 2006 byl zastřešen částečně prosklenou střechou podle návrhu Jiřího Starého a Petra Dostála.\n\nZámek Skalka i s parkem, ve kterém bylo umístěno barokní schodiště kostela, byl počátkem 90. let navrácen restituentům. Ti později zámek a park prodali majitelům firmy Proteco, kteří se vrácení schodiště bránili. Stát jako původní vlastník schodiště a neratovský farář Josef Suchár vedli proti majitelům zámku soudní spor.\n\nRychnovský okresní soud nejdříve přiřkl tuto památku státu, krajský soud se však ztotožnil s názorem odpůrců, podle nichž se neratovské schodiště stalo součástí pozemku v Podbřezí, protože bylo umístěno na betonový podklad. Právní zástupci státu se odvolali, a spor tak řešil Nejvyšší soud. Ten nakonec rozhodl, že noví majitelé zámku schodiště vracet nemusí, protože je zabetonované. \"„Z čehož plyne poučení, že jestliže chcete něco ukrást, tak to ukradněte, zabetonujte a nemusíte to vracet,“\" komentoval rozsudek neratovský farář Josef Suchár.\n\nZvony v Neratově jsou zasvěceny svatým archandělům Gabrielovi (poslu dobrých zpráv) a Michaelovi.\n\nV rámci Programu záchrany architektonického dědictví 1995-2014 bylo na opravu kostela čerpáno 7 495 000 Kč.\nKostel je dlouhý 48 m, široký 19 m a výška činí 18 až 20 metrů. Průčelí se otevírá na jih, kněžiště pak směřuje na sever (severo-jižní umístění). Dle starých kronik toto umístění způsobovalo, že na Boží hod vánoční dopadaly paprsky slunce rovnou na svatostánek.\n\n\n"}
{"id": "339292", "url": "https://cs.wikipedia.org/wiki?curid=339292", "title": "Viessmann", "text": "Viessmann\n\nViessmann Werke GmbH & Co. KG je německá společnost, která se zabývá výrobou tepelné techniky. Společnost, vedená ve třetí generaci Dr. Martinem Viessmannnem, byla založena v roce 1917. Společnost zaměstnává okolo 11 400 zaměstnanců, hromadný obrat činí 2,1 miliardy Euro.\n\nSkupina Viessmann má mezinárodní působnost, patří k ní 27 výrobních společností, prodejní společnosti, má zastoupení v 74 zemích a 120 prodejních poboček po celém světě.\n\nJako rodinný podnik klade Viessmann důraz na zodpovědné jednání, trvalá udržitelnost je pevně zakotvena již v podnikových zásadách. Firma Viessmann přistupuje k otázkám trvalé udržitelnosti tak, aby byla ekonomie, ekologie a sociální odpovědnost v celém podniku v souladu. Uspokojuje tak dnešní potřeby, aniž by narušovala základy života budoucích generací. Jako ekologický a technologický průkopník dodává Viessmann již po desetiletí energeticky efektivní topné systémy na olej a plyn s nízkým obsahem škodlivin i solární systémy, kotle na dřevo a tepelná čerpadla. Mnohé vývoje firmy Viessmann jsou považovány za milníky topné techniky.\n\nKompletní nabídka firmy Viessmann zahrnuje individuální řešení s efektivními systémy a výkony od 1,5 do 120.000 kW pro všechny oblasti použití a všechny energetické nosiče. K tomu patří nástěnné kondenzační kotle od 1,9 do 150 kW a stacionární kondenzační systémy od 1,9 do 6.000 kW i kogenerační jednotky od 1,0 až 401 kWel popř. od 5,3 do 549 kWhtep. Kogenerační jednotky jsou navrženy pro provoz na zemní plyn nebo bio zemní plyn a k dostání v kombinaci se smlouvou o dodání bio zemního plynu.\n\nSoučástí nabídky regenerativních energetických systémů jsou termická solární zařízení s plochými a vakuovými trubicovými kolektory k ohřevu pitné vody, podpoře vytápění a solárnímu chlazení budov, speciální kotle a topná zařízení od 4 kW do 50MW na kusové dřevo, štěpku a dřevěné pelety, tepelná čerpadla od 1,7 do 2.000 kW k využití tepla ze země, spodní vody nebo okolního vzduchu i fotovoltaické systémy.\n\nI pro sítě centrálního vytápění a bioenergetické vesnice poskytuje Viessmann všechno z jedné ruky – od prvních studií proveditelnosti a detailních plánů přes dodání všech potřebných komponentů jako jsou bioplynové stanice, topná zařízení, kogenerační jednotky, vedení zemního tepla a bytové rozvodné stanice až po stavbu a uvedení do provozu.\n\nSkupina Viessmann má obsáhlý sortiment produktů pro kontrolu tepla v místnostech, výkonné chladicí boxy a agregáty i příslušenství a služby a pokrývá tak celou oblast chladicí techniky.\n\nVícestupňový kompletní program Viessmann s výkonovým rozsahem od 1,5 do 20000 kW obsahuje: volně stojící nebo nástěnné olejové či plynové topné kotle, využívající nízkoteplotní a kondenzační techniku nebo regenerativní energetické systémy, jako jsou tepelná čerpadla, solární systémy a topné kotle na obnovitelná paliva. Komponenty regulační techniky nebo datové komunikace jsou v programu taktéž obsaženy.\n\nSpolečnost Viessmann se zaměřuje na individuální řešení s efektivními systémy pro všechny nositele energie a oblasti použití. Jako průkopník ochrany životního prostředí dodává už po desetiletí mimořádně efektivní topné systémy s nízkou úrovní škodlivin na olej, plyn, solární systémy, topné systémy na dorůstající suroviny a tepelná čerpadla.\n\nViessmann vyvíjí a vyrábí inovační topné systémy, které si zakládají na špičkové kvalitě, energetické efektivitě a dlouhé životností. Mnohé z těchto výrobků se staly průkopníky a leadry topné techníky.\n\nKe kompletní nabídce má firma Viessmann připravenu obsáhlou paletu služeb. Akademie Viessmann poskytuje topenářským firmám, projektantům, architektům, developerům, kominíkům, technickým vzdělávacím institucím a také vlastním zaměstnancům obsáhlý program školení a dalšího vzdělávání. To vede ke zvyšování kvalifikace obchodních partnerů, který vyplývá z obratu struktury na trhu zabývajícím se výrobou tepla k\nefektivním technologiím a regeneratvním energetickým systémům i s tím spojeným rozšířením technologického spektra. Dále se ročně 92.000 odborníků zúčastní akcí akademie Viessmann, které jsou zaměřeny na doškolování.\n\nNabídka služeb firmy Viessmann kromě toho zahrnuje výpomoc ze strany servisních pracovníků, nabídku softwaru podle poptávky, podporu prostřednictvím reklamy a prodeje až po systém informací a objednávek s jednoduchou obsluhou, který je k dispozici po 24 hodin denně.\n\n"}
{"id": "339294", "url": "https://cs.wikipedia.org/wiki?curid=339294", "title": "Gianluca Litteri", "text": "Gianluca Litteri\n\nGianluca Litteri (* 6. června 1988) je italský fotbalový útočník, momentálně působí v Ternaně Calcio, kde hostuje z Interu Milan.\n\nV současnosti hráč Interu Milan, respektive jeho rezervního týmu je od července 2008 na ročním hostování v českém týmu SK Slavia Praha. Během svého působení v italském týmu do Serie A nenahlédl. Po čtyřech odehraných zápasech za Slavii si v pátém, pohárovém utkání proti FC Vaslui, přivodil zranění vazů v koleni, kvůli kterému ho čeká dlouhé léčení. V sezoně 2008–2009 získal se Slavií mistrovský titul.\n"}
{"id": "339297", "url": "https://cs.wikipedia.org/wiki?curid=339297", "title": "Šípatka širolistá", "text": "Šípatka širolistá\n\nŠípatka širolistá (\"Sagittaria latifolia\") je druh jednoděložných rostlin z čeledi žabníkovité (\"Alismataceae\").\n\nJedná se o vytrvalou bahenní až vodní rostlinu, dorůstá výšky až 45 cm , pod zemí se nacházejí hlízy. Listy jsou v přízemní růžici, jsou dlouze řapíkaté s výrazně střelovitou čepelí. Květy jsou uspořádány do květenství, jedná se o vrcholový hrozen až latu uspořádanou do přeslenů. Květy jsou jednopohlavné, okvětí je rozlišeno na kalich a korunu. Kališní lístky jsou 3, korunní také 3, korunní lístky jsou bílé, na bázi nemají na rozdíl od šípatky střelolisté sytě fialovou skvrnu. Prašníky jsou žluté, nikoliv červenofialové. Gyneceum je apokarpní. Plodem jsou nažky uspořádané v souplodí, zobánek nažky je delší než 1 mm.\n\nŠípatka širolistá roste přirozeně v Americe, a to od jihovýchodní Kanady, přes celé USA (hlavně východní polovinu), sahá přes Mexiko, Střední Ameriku na jih až po Kolumbii, Ekvádor a Venezuelu . Adventivně roste jinde, např. v Evropě.\n\nV ČR i v celé Evropě je nepůvodní. Kubát (2002) udává výskyt jako vzácný a přechodný, ve skutečnosti je mnohem hojnější a výskyt bude zřejmě i trvalejšího charakteru. Sutorý (2006) udává desítky lokalit především z Polabí, ale výskyt byl zaznamenán i na Moravě. Existuje nebezpečí, že se stane šípatka širolistá invazním druhem.\n\nVařené či opékané hlízy jsou jedlé, rostliny byla nazývána duck potato, Indian potato, či wapato. Byl to důležitý zdroj potravy pro některé kmeny severoamerických Indiánů . Také je pěstována jako okrasná mokřadní rostlina.\n\n\n\n \n"}
{"id": "339301", "url": "https://cs.wikipedia.org/wiki?curid=339301", "title": "Seznam děl v cyklu Podivuhodné cesty", "text": "Seznam děl v cyklu Podivuhodné cesty\n\nToto je seznam děl z cyklu dobrodružných a vědeckofantastických románů a povídek (resp. novel) \"Podivuhodné cesty\" (\"Les Voyages extraordinaires\") francouzského spisovatele Julesa Verna.\n\n"}
{"id": "339304", "url": "https://cs.wikipedia.org/wiki?curid=339304", "title": "Eustach III. z Boulogne", "text": "Eustach III. z Boulogne\n\nEustach III. (před 1060 – po 1125) byl hrabětem z Boulogne, nástupcem hraběte Eustacha II. Bojoval již v bitvě u Hastingsu roku 1066 na straně normandského vévody Viléma Bastarda. Když v bitvě bratr krále Harolda Gyrth Godwinson zabil Vilémova koně, dal mu Eustach svého vlastního.\n\nRoku 1087 se, po smrti svého otce, Eustach III. stal hrabětem z Boulogne. Roku 1093 vyhlásil v Clermontu papež Urban II. první křížovou výpravu za osvobození Jeruzaléma, Eustach se, spolu se svými bratry Godefroiem a Balduinem přihlásil. Na rozdíl od svých bratrů se nepřipojil s opravdovým zápalem, protože se na Východě nemínil usadit na vlastním dobytém panství. Přidal se pouze z důvodu své politické prestiže a s ohledem na veřejné mínění. Podrobil se proto velení svého bratra Godefroie a do dějin výpravy se nijak výrazně nezapsal. Účastnil se dobytí Antiochie (1098) i Jeruzaléma (1099). Po dobytí Jeruzaléma a završení výpravy měl v úmyslu vrátit se zpět do Evropy. V srpnu 1099 pobýval v Nábulu, když jeho bratr Godefroi z Bouillonu, který byl křižáckými velmoži zvolen vládcem Jeruzaléma, volal zpět všechny rytíře na pomoc před obrovskou fátimovskou armádou, která postupovala znovudobýt Jeruzalém. Eustach, spolu s normanským válečníkem Tankredem, okamžitě vyrazil zpět na jih. Po cestě se Eustachovi s Tankredem podařilo zajmout několik egyptských špehů, ze kterých mučením získali informace, že velitel armády, vezír al-Afdal, vůbec nepředpokládal, že by křižáci mohli vytáhnout proti němu a zaútočit proti egyptské přesile. Vezír se utábořil u Askalonu a čekal na egyptskou flotilu, která ho měla podporovat. Eustach a Tankred dorazili do Ramlehu, kde se spojili s dalšími křižáckými vojsky a překvapivým útokem se jim egyptskou armádu podařilo rozprášit.\n\nPo této bitvě se zpět domů vrátili hrabě Robert Flanderský a vévoda Robert z Normandie. Godefroiovi v Jeruzalémě tak zbyl jen jeho bratr Eustach a Tankred. Nedlouho poté se však již i Eustach vrátil do Francie, aby spravoval své panství. Oženil se s Marií, dcerou skotského krále Malcolma III. Eustach a Marie spolu měli dceru, Matildu z Boulogne.\n\nKdyž roku 1118 zemřel v Jeruzalémě jeho mladší bratr Balduin, který po smrti Godefroie roku 1100 se stal jeruzalémským králem, byl jeruzalémský trůn nabídnut Eustachovi, jakožto nejbližšímu královu příbuznému (Balduin neměl syna). Eustach se skutečně vydal na Blízký východ, aby převzal dědictví, ale když dojel až do Apulie, zjistil, že jeho bratranec Balduin Le Bourg, hrabě z Edessy se zatím v Jeruzalémě nechal korunovat králem. Eustach se proto vrátil zpět do Boulogne a roku 1125 zemřel. Hrabství Boulogne poté zdědila jeho dcera Matilda a její manžel Štěpán z Blois, pozdější anglický král.\n\n\n"}
{"id": "339306", "url": "https://cs.wikipedia.org/wiki?curid=339306", "title": "Joshua Rifkin", "text": "Joshua Rifkin\n\nJoshua Rifkin (narozen 22. dubna 1944 v New Yorku) je americký dirigent židovského původu (jeho rodiče byli potomky Židů z Ruska, ač také narození v New Yorku), hráč na klávesové nástroje a muzikolog. Hrál klíčovou roli v oživení zájmu o ragtime v 70. letech 20. století pionýrskými nahrávkami klavírního díla Scotta Joplina. Jako muzikolog nejvíce proslul tezí uveřejněnou roku 1981, podle níž většina Bachova vokálního díla předpokládá použití jediného zpěváka pro každý part.\n\n"}
{"id": "339308", "url": "https://cs.wikipedia.org/wiki?curid=339308", "title": "Břetislav Tureček", "text": "Břetislav Tureček\n\nBřetislav Tureček (* 11. června 1970 Praha) je český novinář a vysokoškolský učitel, bývalý zpravodaj Českého rozhlasu na Blízkém východě. Nyní vyučuje na Metropolitní univerzitě Praha (MUP).\n\nOd roku 1993 pracoval jako novinář na volné noze, který se specializoval na oblast Blízkého a Středního východu. Jeho texty publikovaly např. Lidové noviny, MF Dnes, Reflex, Respekt atd. Od roku 1997 byl redaktorem deníku Právo. Od dubna 2007 působil jako zahraniční redaktor Českého rozhlasu 1 - Radiožurnálu. Od ledna 2008 do července 2013 byl stálým zpravodajem Českého rozhlasu na Blízkém východě.\n\nOd podzimu 2013 je externím spolupracovníkem Lidových novin a webu Česká pozice, kam přispívá analýzami a zpravodajstvím o Blízkém východě.\n\nV letech 2003 až 2007 přednášel problematiku Blízkého východu na Západočeské univerzitě v Plzni. Od září 2013 vede Centrum pro studium Blízkého východu na Metropolitní univerzitě Praha. Přednáší předměty související s Blízkým východem a se žurnalistikou.\n\nV říjnu 2007 vydal cestopisnou knihu \"„Světla a stíny islámu - Drama Blízkého východu a sonda do duší jeho obyvatel“\". Kniha obsahuje postřehy autora z cest do oblasti Blízkého východu, které podnikal soukromě a jako reportér.\n\nV září 2011 vydal politickou reportážní knihu \"„Nesvatá válka o Svatou zemi - Málo známá zákoutí nelítostného boje mezi Židy a Araby“\". Autor v knize využil své četné cesty mezi Izraelci a Palestinci i dosavadní čtyři roky života v Jeruzalémě k pohledu do zákulisí jednoho z nejdelších konfliktů na světě. V roce 2012 za ni obdržel Cenu Egona Erwina Kische.\n\nV květnu 2013 vydal politickou reportážní knihu \"„Labyrintem Íránu - Cesta do nitra jaderné říše a k pramenům jejího vzdoru“\".\n\nV roce 2015 se jako jeden z editorů podílel na přípravě publikace \"„Blízký východ na křižovatce - Význam kmenové společnosti v 21. století“\", první z avizované řady knih vydávané společně MUP a Nakladatelstvím Lidové noviny.\n\nV říjnu 2016 vydal reportážně-analytickou knihu \"„Blízký východ nad propastí - Cesta od orientálních diktatur ke svobodě a zase zpátky“\"\n\nV dubnu 2017 vyšla kniha \"„Světla a stíny islámu - Drama Blízkého východu a sonda do duší jeho obyvatel“\" v druhém vydání.\n\n"}
{"id": "339313", "url": "https://cs.wikipedia.org/wiki?curid=339313", "title": "Lotus Organizer", "text": "Lotus Organizer\n\nLotus Organizer je kalendář a poštovní klient. Svým designem je jako jediný opravdu velmi podobný skutečnému kalendáři. Uvnitř je poštovní klient adresářová databáze včetně možností komunikace mobilních telefonů firem Nokia, Motorola atd.\n\nTento klient je až do verze 6 portován v českém jazyce (neoficielní portace zdarma na internetu). Jeho pokračovatelem a zdokonalením je Lotus Notes jež je schopen tvorby vlastních profesionálních aplikací (účetnictví podnikové informační systémy web služby atd.).\n\n"}
{"id": "339315", "url": "https://cs.wikipedia.org/wiki?curid=339315", "title": "Čebínka (rozhledna)", "text": "Čebínka (rozhledna)\n\nRozhledna Čebínka je ocelový stožár pro antény telefonního operátora na kopci Čebínka u obce Čebín v okrese Brno-venkov, který slouží také jako rozhledna. Základna stožáru leží v nadmořské výšce 432 m, výška stožáru je 38 m. Na vyhlídkovou plošinu ve výšce 30 m vede 161 schodů s 10 malými odpočívadly.\n\nStavba stožáru probíhala koncem roku 2002, v lednu 2003 byla kolaudována a 30. srpna 2003, u příležitosti 650. výročí založení obce Čebín, byla otevřena pro veřejnost. Provozovatelem rozhledny je obec Čebín, otevřena je jen v letním období o víkendech.\n\nPřístup k rozhledně je z obce Čebín po žluté turistické značce. Dohlédnout lze až do Dukovan, nebo na Pálavu. Výhled je rovněž na vyhlídkovou věž na Zlobici u Malhostovic.\n\n"}
{"id": "339316", "url": "https://cs.wikipedia.org/wiki?curid=339316", "title": "Svinec", "text": "Svinec\n\nVrchol Svinec se nachází v blízkosti města Nový Jičín v nadmořské výšce 547 metrů nad mořem. 22. prosince 1994 byl vyhlášen za přírodní rezervaci. Severní svahy jsou porostlé lesem, zatímco vrcholová partie a jižní svahy jsou bezlesé, pokryté loukami s pásy křovin. Na kopci se nachází skiareál se sjezdovkou dlouhou 470 metrů a s převýšením 120 metrů.\n\nPodle pověsti poblíž kdysi pásl ovce sirotek Jakub, chlapec neposlušný a vzpurný. Když mu sestra přinesla oběd, volal na ni: \"Než bych toto mizerné jídlo jedl, ať raději zkamením a ať mě svině sežerou!\" Vtom z lesa vyběhly dvě svině, chlapce ubily a sežraly. Chléb, který mu sestra donesla, se proměnil v kámen a z džbánku od mléka vytryskla voda. Kopci nad studánkou se od té doby říká Svinec.\n\nVrchol Svinec spadá do Štramberské vrchoviny, která je součástí Západních Karpat.\n\nÚzemí je cenné zejména kvůli rostlinným společenstvům druhově bohatých luk a pastvin. Roste zde několik druhů orchidejí (vstavač bledý, vstavač mužský), dále hořec křížatý, hořec brvitý, chrpa čekánek, Rozrazil ožankovitý, modřenec chocholatý, prvosenka jarní a další druhy. V lese na severním svahu pak roste například česnek medvědí, zapalice žluťuchovitá nebo bažanka vytrvalá.\n"}
{"id": "339317", "url": "https://cs.wikipedia.org/wiki?curid=339317", "title": "Kalatka", "text": "Kalatka\n\nKalatka (\"Aponogeton\") je rod jednoděložných rostlin z čeledi kalatkovité. Je to jediný rod této čeledi. V novějších systémech, např. APG II je řazen do řádu žabníkotvaré (\"Alismatales\"), starší systémy ho řadí jinam, např. Tachtadžjanův systém a Revealův systém ho řadí do samostatného řádu \"Aponogetonales\", Goldbergův systém a Cronquistův systém do řádu \"Najadales\", Thorneův systém do řádu \"Potamogetonales\" atd.\n\nJedná se o vodní vytrvalé byliny s oddenky či hlízami, kořenící ve dně. Listy jsou střídavé, ponořené i plovoucí (častá heteofylie), řapíkaté, jednoduché, se souběžnou žilnatinou. Jsou to jednodomé rostliny s oboupohlavními květy. Květy jsou v květenstvích, klasech, vykvétají nad hladinou. Jsou zygomorfické a opylovány jsou hmyzem (entomogamie). Okvětí chybí nebo jsou přítomny 2 (či 1-6) okvětních lístků v jednom přeslenu, většinou bílé, méně často modré či purpurové. Tyčinek je 6, ale někdy i mnohem více. Gyneceum je apokrapní, nejčastěji z 3-6 plodolistů. Plodem jsou měchýřky uspořádané do souplodí.\n\nCelkem je známo asi 47 druhů tohoto rodu. Primárně je rozšířen v subtropické až tropické Africe včetně jižní Afriky, tropické Asii a Austrálii, ale třeba druh \"Aponogeton distachyos\" byl zavlečen různě po světě, např. do Severní a Jižní Ameriky, Austrálie i do jihozápadní Evropy.\n\nHlízy i jiné části některých druhů jsou jedlé.\nŘada druhů se pěstuje v akváriích.\n\n"}
{"id": "339319", "url": "https://cs.wikipedia.org/wiki?curid=339319", "title": "Josef Beyvl", "text": "Josef Beyvl\n\nJosef Beyvl, křtěný Josef Robert Alois (7. června 1906 Lomnice nad Popelkou – 10. července 1978 Praha) byl český herec-komik.\n\nDivadlo měl rád od dětství, jako herec začínal již v mládí u různých kočovných společností (v roce 1930 nastoupil do divadelní společnosti Josefa Burdy ), kde působil zhruba 15 let. Od roku 1939 hrál v brněnském Zemském divadle, v roce 1951 se stal členem Městských divadel pražských, kde působil až do doby svého odchodu z tohoto světa.\n\nNa filmovém plátně se objevil krátce po válce, snad vůbec nejkvalitnější filmovou rolí bylo jeho účinkování ve filmu \"Soudný den\" režiséra Karla Steklého. Čeští filmová diváci si jej patrně pamatují ponejvíce z role lakotného hostinského z filmové pohádky \"Obušku, z pytle ven!\". V pozdějších letech však už hrával spíše drobnější či epizodní role, ztvárňoval často různé dědečky, vrátné či úředníky. Jednalo se o herce s výrazným komediálním talentem, který také velmi často vystupoval po estrádách a v estrádně laděných televizních pořadech.\n\n\n\n\n\n"}
{"id": "339321", "url": "https://cs.wikipedia.org/wiki?curid=339321", "title": "Prapor Parasol", "text": "Prapor Parasol\n\nPrapor Parasol (\"Deštník\") byl elitní harcerský prapor polské Zemské armády, který byl vytvořen na přelomu července a srpna 1943 z harcerů varšavských Útočných skupin Šedých řad.\n\nZpočátku existoval jako rota zvláštního určení Agat, později jako rota zvláštního určení Pegaz a nakonec, po rozsáhlém doplnění, jako prapor Parasol. V letech 1943-1944 působil jako elitní úderný oddíl polského podzemí, mezi jeho úkoly patřily především výkony rozsudků smrti polských podzemních soudů nad pachateli obzvláštních zvěrstev z řad německých okupačních orgánů. Mimo jiné vykonal popravu SS-Oberscharführera Franze Bürkla či \"Varšavského kata\", SS-Brigadeführera Franze Kutschery. Spolu s dalším harcerským praporem Zośka byl elitní jednotkou varšavského povstání, v němž bojoval v rámci skupiny Radosław. V jeho řadách bojovali a padli např. básníci Józef Szczepański a Krzysztof Kamil Baczyński. Jednotka obdržela Stříbrný kříž Virtuti Militari.\n\n\n"}
{"id": "339322", "url": "https://cs.wikipedia.org/wiki?curid=339322", "title": "Mladen Petrić", "text": "Mladen Petrić\n\nMladen Petrić (*1. ledna 1981, Brčko-Dubrave, republika Bosna a Hercegovina, bývalá Jugoslávie) je chorvatský fotbalista. Jeho rodiče jsou Chorvati. V současné době působí v anglickém Fulhamu.\n\nJeště jako dítě se odstěhoval s rodiči do švýcarského města Neuenhof, a získal ke své chorvatské národnosti ještě švýcarské občanství. Jako dítě byl v juniorských mužstvech FC Neuenhof (1986-1996) a FC Baden (1996-1998).\n\nProfesionální kariéru začal v 17 letech v klubu FC Baden (1998-1999). V letech 1999–2004 působil ve švýcarském Grasshoppers. Od roku 2004 až do roku 2007 působil v klubu FC Basel. V roce 2007 přestoupil do bundesligového týmu BV Borussia Dortmund. O sezonu později odešel do Hamburgeru SV, kde za čtyři sezony nastřílel v lize 38 branek. V létě 2012 jako volný hráč přestoupil do Fulhamu, který vedl Martin Jol, trenér Petriće v sezoně 2008/09. Hned ve svém soutěžním debutu proti Norwichi vstřelil dva góly, čímž přispěl k výhře 5-0 a průběžnému vedení Fulhamu v Premier League.\n\nOd roku 2001 je Petrić členem chorvatské reprezentace, za kterou nastoupil i na EURU 2008.\n\n"}
{"id": "339325", "url": "https://cs.wikipedia.org/wiki?curid=339325", "title": "Semper fidelis", "text": "Semper fidelis\n\nSemper fidelis je latinský výraz pro sousloví \"„Vždy věrný“\". V současnosti je patrně nejznámější jako motto americké námořní pěchoty (rovněž v podobě Semper fi).\n\nToto sousloví slouží jako slogan řady měst, vojenských útvarů, institucí i rodin v mnoha zemích již od 16. století (např. od roku 1558 je mottem anglického města Exeter, v roce 1658 je papež Alexandr VII. udělil ukrajinskému – tehdy polskému – městu Lvov), řada dalších skupin a komunit tento slogan později převzaly rovněž.\n\nMarine Corps motto převzaly v roce 1883 od plukovníka Charlese McCawleyho, osmého velitele Marine Corps; stalo se i oficiálním názvem jejich hymny.\n\nToto motto má ve znaku i Útvar pro ochranu prezidenta České republiky.\n"}
{"id": "339329", "url": "https://cs.wikipedia.org/wiki?curid=339329", "title": "Pyrhotin", "text": "Pyrhotin\n\nPyrhotin (Breithaupt, 1835), chemický vzorec FeS (kde x=0–0,17) (sulfid železnatý), je polymorfní minerál. V přírodě se nejčastěji vyskytují jeho jednoklonné nebo šesterečné modifikace. Starší český název je kyz magnetový.\nNázev pochází z řeckého \"pyrros\" – ohnivě červený, odráží barvu minerálu.\n\nMinerál typický pro vyšší a vysoké teploty. Hlavní výskyt je v mafických vyvřelých horninách (diorit, gabro), běžný v hydrotermálních žilách. V metamorfovaných horninách vzniká při regionální metamorfóze sulfidických ložisek. Hojný ve skarnech. Nalezen také v železných meteoritech.\n\n\n\n\nNěkdy jako ruda železa\n\nHojný minerál.\n\n\n\n"}
{"id": "339331", "url": "https://cs.wikipedia.org/wiki?curid=339331", "title": "National Football League", "text": "National Football League\n\nNational Football League (česky Národní fotbalová liga) je nejvyšší profesionální liga amerického fotbalu ve Spojených státech amerických. Byla založena v roce 1920 jedenácti týmy jako American Professional Football Association, o dva roky později se přejmenovala na National Football League. V současnosti ji tvoří 32 týmů z USA rozdělených do dvou konferencí AFC a NFC po šestnácti týmech. Každá konference se dále skládá ze čtyř divizí pojmenovaných podle světových stran, přičemž každá divize obsahuje čtyři týmy. NFL je federální zisková asociace nezapsaná v obchodním rejstříku v USA.\n\nZákladní část sezóny NFL je rozvržena do sedmnácti týdnů, během kterých každý tým odehraje šestnáct utkání a jeden týden má volno. V současnosti sezóna startuje čtvrtečním utkáním první týden v září a končí na konci prosince nebo na začátku ledna. Po skončení základní části postoupí šest týmů z každé konference do play-off (každá divize musí mít alespoň jednoho zástupce), přičemž se hraje na jeden vítězný zápas a vítězové konferencí se potkají ve speciálním zápase nazvaném Super Bowl. Hostitel tohoto utkání je vybrán několik let dopředu.\n\nNFL je nejnavštěvovanější soutěží na světě, průměrná návštěva na utkání činila v sezóně 2011 67 394 lidí. \n\nV roce 1920 se ve městě Canton ve státě Ohio sešli představitelé několika profesionálních týmů amerického fotbalu a nezávislých týmů, a založili American Professional Football Conference, později přejmenovanou na National Football League. První oficiální mistrovský zápas se odehrál až v roce 1933; do té doby neexistoval systém play-off, takže se šampionem NFL stal ten tým, který měl po základní části nejlepší bilanci. Po sezóně 1958, jejíž finálový zápas byl nazván „největším utkáním všech dob“, se profesionální americký fotbal stal jedním z nejpopulárnějších sportů v USA. Nová soutěž, American Football League, odstartovala v roce 1960, a její expandující trh a atraktivní ofenzivní fotbal měli za následek, že se od roku 1965 stal profesionální americký fotbal nejpopulárnějším televizním sportem v Americe. Sloučení NFL a AFL, které začalo v roce 1966 a skončilo 1970, umožnilo další expanzi tohoto sportu a vytvořilo Super Bowl, který se stal jednou nesledovanějších sportovních událostí na světě.\n\nPřestože pravidla pro NFL, vysokoškolský i středoškolský americký fotbal jsou v zásadě stejná, existuje několik výjimek. NFL často mění pravidla v závislosti na tom, co se děje na hřišti i mimo něj, a podle toho jedná.\nNěkteré zásadní odlišnosti v pravidlech:\n\nOd roku 2002 má sezóna každého týmu tento pevný řád:\nTradičně se hrají středoškolská utkání amerického fotbalu v pátek večer, vysokoškolská utkání ve čtvrtek a sobotu, a většina zápasů NFL v neděli. Protože sezóna NFL je delší než ostatní, sobotní zápasy a sobotní play-off zápasy NFL se hrají až po skončení vysokoškolské fotbalové sezóny. Stanice ABC přišla v roce 1970 s Monday Night Football (pondělní dohrávkou), čtvrteční předehrávky byly zavedeny v 80. letech.\n\nPo malých soustředěních na jaře, a tréninkovém kempu během července a srpna týmy NFL sehrají každý 4 přípravné (exhibiční) zápasy. Každý tým hostí na svém stadionu dva zápasy ze čtyř. Tyto výsledky se nezapočítávají do základní části. Přípravné období začíná utkáním „Pro Football Hall of Fame Game“, takže dva týmy z dvaatřiceti odehrají pět utkání. Dříve se před začátkem základní části hrál „American Bowl“.\n\nTyto čtyři utkání jsou vhodné pro nováčky, kteří nejsou zvyklí hrát před spoustou diváků. Zkušení hráči do těchto zápasů nenastupují, nebo pouze na krátký časový úsek, aby snížili riziko zranění. Z tohoto důvodu i přes snahy manažerů týmů nejsou tyto zápasy příliš navštěvované.\n\nPřichází po přípravném období, každý z 32 týmů sehraje 16 utkání během 17 týdnů, přičemž jeden týden uprostřed sezóny má tým volný. Základní část začíná po „Labor Day“ (státní svátek v USA) čtvrteční „Kickoff Game“, na nějž v současnosti vlastní vysílací práva stanice NBC. Nejranější začátek v poslední době tak připadl na 4. září v sezóně 2008, naopak nejpozdější na 10. září 2009, protože 1. září 2009 bylo úterý. Základní část neskončí dříve jak 3. ledna kteréhokoliv roku.\n\nNFL používá pevně daný formát, kdo a kde se s kým v každé sezóně utká. Současný formát platí od sezóny 2002:\n\nAčkoliv tento řád určuje každému týmu soupeře, vedení soutěže obvykle nezveřejňuje data a časy jednotlivých utkání až do jara. NFL potřebuje několik měsíců k propracování rozpisu tak, aby nenastaly konflikty a byly maximalizovány televizní ratingy .\n\nPo skončení základní části sezóna vyvrcholí zvláštním turnajem pro dvanáct týmů, který je zakončen Super Bowlem. Do play-off postoupí šest týmů z konference AFC a šest z NFC:\n\nNasazení do pavouka play-off je také pevně dané. V rámci každé konference se v prvním kole play-off (tzv. Wild Card Round) střetnou 3. a 6. nasazený tým, a ve druhém utkání 4. a 5. První a druhý nasazený tým mají volno. Ve druhém kole play-off (tzv. Divisional Round) záleží na tom, které týmy postoupily. Tým nasazený jako číslo 1 totiž musí hrát proti nejníže postavenému soupeři, tým nasazený jako číslo 2 dostane zbývajícího soupeře. Oba vítězné týmy si to ve finále konference (tzv. Conference Championships) rozdají o vítězství a postup do Super Bowlu. Ve všech těchto zápas automaticky platí, že utkání hostí výše nasazený tým.\n\nPořadatelství Super Bowlu je určeno několik let dopředu, takže se může stát, že jeden z týmů bude hrát na domácím stadionu. V historii NFL se nicméně ještě nestalo, aby takovýto tým získal Super Bowl. Protože jeden tým musí použít „domácí“ dresy a druhý venkovní, mění se rozdělení mezi konference každý rok.\n\nNFL je jediná ze čtyř velkých profesionálních soutěží v USA, která používá eliminační systém jediného vyhraného zápasu ve všech kolech play-off.\n\nPro Bowl, all-stars zápas NFL, se tradičně hrál týden po Super Bowlu. Utkání hostila řada stadiónů předtím, než Pro Bowl zakotvil na Aloha Stadium na Honolulu, kde se odehrálo 30 zápasů v řadě mezi roky 1980–2009. V roce 2010 se hrálo na Sun Life Stadium v Miami, kde se ten rok také odehrál Super Bowl, ale vůbec poprvé až po Pro Bowlu. Od roku 2012 se utkání hvězd vrací zpátky na Honolulu, ale termín před Super Bowlem už zůstává.\n\n26. dubna 2012 reportér ESPN Chris Mortensen oznámil, že se po sezóně 2012 a i v následujících letech Pro Bowl hrát nebude. S odvoláním na zdroj ve vedení ligy uvedl, že komisař NFL Roger Goodell byl nespokojen s přístupem k utkání ze strany hráčů, přestože nedošlo k žádnému incidentu nebo zranění. Mortenson také řekl, že i když bude utkání stornováno, volící proces jednotlivých hráčů zůstane zachován, protože kontrakty mnoha hráčů s touto událostí pevně počítají. NFL se později rozhodla Pro Bowl zachovat, přičemž Honolulu jako místo zápasu i umístění týden před Super Bowlem zůstalo.\n\nPřestože NFL hraje svá utkání v pozdním létě, na podzim a na začátku zimy, celý zbytek sezóny je nabitý dalšími důležitými událostmi, jako je Draft NFL, podepisování smluv s volnými hráči nebo oznámením rozvrhu zápasů. Typický kalendář, navržený podle sezóny 2012, vypadá takto:\n\nNFL se skládá z třiceti dvou týmů. Každý klub může mít na své soupisce maximálně 53 hráčů, nicméně většina využívá dresy pouze pro 45 hráčů každý týden. V souladu s rozložením obyvatel v USA se drtivá většina týmů nachází ve východní části země: sedmnáct jich spadá do východního časového pásma, 9 do centrálního, 4 do pacifického a pouze 2 do horského časového pásma.\n\nV téměř všech velkých metropolitních oblastí USA se nachází alespoň jeden tým NFL, i když Los Angeles, druhá největší oblast, neměl vlastní tým v letech 1994 až 2015. Rams a Raiders zde sídlili v letech 1949–1994, respektive 1982–1994. 9. srpna 2011 LA City Council odsouhlasil plány na vybudování stadionu Farmers Field, aby tak přilákal jeden již existující tým. Od sezony 2016 se do města vrátili Rams ze St. Louis. A hned další sezonu (2017) se do města budou stěhovat i San Diego Chargers.\n\nNa rozdíl od MLB a MLS není v NFL zastoupený žádný plně kanadský tým, i když Buffalo Bills hraje jedno utkání ročně v Torontu a stále se diskutuje o přesunu klubu do tohoto města. Navíc Jacksonville Jaguars budou od ročníku 2013 hrát jedno domácí utkání základní části v Londýně.\n\nDallas Cowboys jsou s odhadovanou hodnotou 2,1 miliardy dolarů nejcennější značkou v NFL a druhou nejcennější na světě po Manchesteru United. New England Patriots a Washington Redskins jsou druzí a třetí s hodnotou 1,64, respektive 1,6 milionu dolarů. Všech 32 týmů NFL patří mezi 50 nejhodnotnějších sportovních klubů na světě.\nOd sezóny 2002 jsou týmy rozděleny takto:\n\nHvězdička (*) označuje přesunutí licence. Pro podrobnější informace viz jednotlivé týmy. „Majitel“ odkazuje na hlavního majitele, tedy takového, který reprezentuje klub na setkání majitelů.<br>\n\nV raných letech byla NFL nestabilní a chaotickou organizací, takže mnoho týmů vzniklo a zase zaniklo. Teprve od spojení s All-America Football Conference v roce 1950 se situace ustálila, posledním týmem, který se vzdal licence, byli v roce 1952 Dallas Texans.\n\nPravidelně každý rok je Super Bowl nejsledovanějším televizním pořadem v USA a druhým nejsledovanějším sportovním pořadem na světě za finále Ligy mistrů UEFA. Jednotlivé televizní kanály si práva na NFL dělí a usilují tak o zvýšení prestiže své stanice. Super Bowl je dokonce tak populární, že se kvůli němu vyrábějí speciální televizní upoutávky.\n\nTelevizní práva na NFL jsou nejlukrativnější a nejdražší komoditou ve sportu v USA. Současný stav, který platí od sezóny 2006 říká, že se o práva na základní část dělí pět stanic: CBS, Fox, NBC, ESPN a NFL Network. Regionální a méně důležitá utkání vysílají stanice CBS a Fox od 13:00 východního času (utkání hraná v pacifickém a horském časovém pásmu nezačínají nikdy kvůli časovému posunu v 13:00), významnější pak v 16:05 nebo 16:25. Celonárodně vysílané zápasy včetně nedělního večerního utkání (na stanici NBC), pondělního večerního utkání (na ESPN), čtvrteční večerní předehrávky (na NBC), výročního utkání na Den díkůvzdání (CBS, Fox a od roku 2012 NBC) vysílá NFL Network, dceřiná společnost National Football League.\n\nNFL také pro různé stanice vyrábí pořady, především sestřih zajímavých událostí „Inside the NFL“ a sestřih historicky významných utkání prostřednictvím své firmy „NFL Films“. Ostatní pořady zahrnují „Hard Knocks“ pro HBO podrobně ukazující tréninkové kempy jednotlivých týmů, „Turning Point“, týdenní seriál na NBC Sports Network a divizí NFL Films produkovaný „Game of the Week“.\n\nKaždý tým v NFL má svou vlastní rozhlasovou stanici a platí její zaměstnance. Celonárodně v USA se NFL věnují Dial Global Radio Networks, Sports USA Radio Network, Compass Media Sports Network a ve španělštině Univision Radio. Internetové rádiové vysílání zajišťuje služba FieldPass. Volné šíření rádiového signálu (streaming) je, stejně jako v případě televizního vysílaní, nezákonné, přesto ho mnoho subjektů porušuje.\n\nV říjnu 2006 NFL oznámila, že web NFL.com je plně funkční, včetně vývoje technologií, zázemí a vytváření obsahu. Nového vzhledu se adresa dočkala v srpnu 2007, poprvé od roku 1999. Web byl nejprve spravován společností ESPN.com a od roku 2001 na základě pětileté smlouvy za 120 milionů dolarů CBS SportsLine. V květnu 2009 byla NFL poprvé v historii nominována na cenu Emmy v kategorii Sport za živé pokrytí NFL Network’s Thursday a Saturday Night Football, a za pořad „Anatomy of a Play“. Před startem sezóny 2010 byla spuštěna hra Fantasy Football na NFL.com, ve které mohou fanoušci získat ceny a dokonce i vstupenky na Super Bowl.\n\nPřestože to není tak časté jako v jiných velkých sportech v USA, ani NFL se nevyhnula problémům ve vyjednávání, jako v letech 1982, 1987 a 2011. Tyto potíže ale zatím ani jednou nevedly ke zrušení základní části. Asociace hráčů National Football League (NFLPA) slouží jako podpůrná organizace hráče NFL. Mezi její povinnosti patří vyjednání kolektivní smlouvy (CBA) s vlastníky ligy, čímž ovlivňují vyjednávání jednotlivých hráčských smluv všech hráčů ligy. Mezi položky v CBA patří:\n\nNa základě kolektivní smlouvy z roku 1993 byly schváleny tři varianty pozic hráče pro vyjednávání s klubem:\n\nPro sezónu 2010 nebyla přijata kolektivní smlouva, takže se hráči stali \"neomezenými volnými agenty\" až po šesti letech v klubu a \"omezenými volnými agenty\" po třech až pěti letech. Kolektivní smlouva z roku 2011 upravila tyto pravidla:\n\nV dubnu se každý tým NFL snaží přidat nové hráče na svou soupisku pomocí vysokoškolského draftu, známého jako \"The NFL Annual Player Selection Meeting\", který je známější pod zkratkou Draft NFL. Týmy se seřadí podle toho, jak byly úspěšné v předchozí sezóně, takže nejhůře postavené týmy mají nejlepší výchozí pozici a vybírající si nejlepší hráče. Draft se skládá ze sedmi kol, první dvě jsou v sobotu, zbývající v neděli. Tým má na vyjednávání v první kole 10 minut, ve druhém 7 a dalších 5 minut. Pokud se do této doby nerozhodne, může ho přeskočit v pořadí následující tým, jako se to stalo Minnesotě Vikings v roce 2010. Kluby mají právo své volby prodávat za jiné volby, peníze, hráče a kombinace těchto věcí. Výměna hráč za hráče je proti jiným sportům v sezóně poměrně raritní, ale během draftu je to běžná záležitost. Například v roce 1989 Dallas Cowboys vyměnili running backa Herschela Walkera do Minnesoty Vikings za pět veteránů a šest práv volby v následujících třech letech, čímž položili základy úspěšné dynastie v 90. letech.\n\nJednička draftu je brána jako nejlepší hráč svého ročníku. To může a nemusí být pravda, protože různé týmy potřebují pro své potřeby hráče na různých pozicích. Poslední draftovaný hráč má přezdívku \" Mr. Irrelevant\" (pan nedůležitý) a na jeho počest je pořádán slavnostní oběd v Newport Beach v Kalifornii. Draftovaný hráč může vyjednávat pouze s klubem, který je draftoval (nebo kam byl vyměněn). Klub pak má jeden rok na podepsání smlouvy s hráčem. Pokud to nedokáže, hráč může znovu vstoupit do draftu a být vybrán dalším klubem.\n\nV sezóně 2011 byla vysokou školou s největším počtem hráčů v NFL University of Miami, jejích aktivních hráčů tehdy hrálo 42.\n\nPřístup NFL k užívání zakázaných látek je některými uznáván, a jinými kritizován, ale faktem je, že začal již v roce 1987 jako první v americkém profesionálním sportu. NFL pozastavuje činnost hráče bez nároku na plat ve chvíli, kdy byl pozitivně testován na zakázané látky, a to již od roku 1989: čtyři zápasy za první přestupek (čtvrtina základní části), osm utkání za druhé porušení (polovina sezony) a 12 měsíců za třetí přestupek. Stop platí jak pro základní část, tak play-off.\n\nZatímco MLB a NHL nedávno rozhodli o doživotním zákazu pro sportovce po třetím prohřešku, NFL je dlouho rezistentní proti tomuto opatření, a náhodné testování je teprve v začátcích. Do dubna roku 2005 bylo 111 hráčů NFL pozitivně testováno na zakázané látky, z nichž padesáti čtyřem NFL pozastavila činnost.\n\nKvůli Shawnemu Merrimanovi platí nové pravidlo, podle něhož od sezony 2007 nemůže hráč usvědčený z braní zakázaných látek hrát v Pro Bowlu ten rok. V roce 2009 v průměru 1 z 10 oslovených bývalých hráčů NFL uvedl, že osobně užil nyní zakázané anabolické steroidy během kariéry. 16,3 % ofenzivních linemenů přiznalo užívání steroidů, stejně jako 14,8 % defenzivních linemanů.\n\nBěhem let bylo vytvořeno několik her o americkém fotbalu vytvořených na základě NFL. K prvním patřili 10-Yard Fight ,Tecmo Bowl série pro konzolový formát NES, a nejznámější a dodnes vydávaná „série Madden“. Ta je pojmenována podle bývalého trenéra NFL Johna Maddena a poprvé vyšla v roce 1988. Před sezónou 2005 vydávali hry jednotlivé společnosti jako 2K Games nebo Midway Games, ale v prosinci 2004 získala exkluzivní pětiletý kontrakt společnost Electronic Arts a stala se tak jediným vlastníkem práv na NFL. To vedlo společnost Midway Games k vytvoření titulu „Blitz: The League“, kde figurují fiktivní hráči a kluby. V únoru 2008 EA Sports obnovila svůj exkluzivní kontrakt až do Super Bowlu 2013 . Kromě toho vydala firma Gameloft „NFL sérii“ pro handheldy a v roce 2010 vyšla flashová hra „Quick Hit Football“ s oficiální licencí NFL .\n\nKomisionáři a prezidenti:\n\n1. dočasný sekretář Ralph Hay (1920)\n\n2. prezident Jim Thorpe (17. září 1920 – 30. dubna 1921)\n\n3. prezident Joseph Carr (30. dubna 1921 – 20. května 1939)\n\n4. prezident Carl Storck (25. května 1939 – 5. dubna 1941)\n\n5. komisionář Elmer Layden (1. března 1941 – 11. ledna 1946)\n\n6. komisionář Bert Bell (11. ledna 1946 – 11. října 1959)\n\n7. dočasný prezident Austin Gunsel (14. října 1959 – 26. ledna 1960)\n\n8. komisionář Alvin Rozelle (26. ledna 1960 – 5. listopadu 1989)\n\n9. komisionář Paul Tagliaube (5. listopadu 1989 – 1. září 2006)\n\n10. komisionář Roger Goodell (1. září 2006 – současnost)\n\nHlavní sídlo ligy:\n\nNa rozdíl od jiných profesionálních lig NFL neumožňuje, aby se majitelem klubu stala akciová společnost. Vlastnické skupina musí mít 24 nebo méně členů a alespoň jeden parter musí vlastnit 30 procent akcií nebo více. Green Bay Packers jsou výjimkou, protože už před schválením tohoto pravidla byli veřejně obchodovatelnou akciovou společností.\n\nV NFL nosí hráči čísla na dresech podle toho, na jaké pozici hrají. Současný systém byl zahrnut do pravidel 5. dubna 1973, aby fanoušci a rozhodčí snadněji identifikovali hráče. Ti hráči, kteří v té době měli již svá čísla delší čas, si je mohli ponechat. Čísla se rozdělují takto:\nPřed rokem 2004 wide receiveři používali pouze čísla 80-89 . NFL jim umožnila používat také čísla 10-19 v důsledku přílivu nových wide recieverů a tight endů do ligy. Ofenzivní centr Oakland Raiders Jim Otto nosil většinu své kariéry v AFL číslo 00 a po sloučení NFL a AFL si toto označení ponechal. Devin Hester z Chicaga Bears nosí jako wide receiver číslo 23, protože byl draftován jako cornerback a teprve po své nováčkovské sezóně přešel na novou pozici.\n\nObčas pošle vedení NFL některý hráč žádost, aby směl nosit číslo mimo svou řadu. Linebacker Brad Van Pelt, který vstoupil do NFL v roce 1973 v dresu New York Giants nosil číslo 10 jedenáct sezón své kariéry. V roce 2006 žádal running back New Orleans Saints Reggie Bush NFL, aby si směl nechat číslo 5, které nosil na univerzitě USC. Jeho žádost byla zamítnuta . Také bývalý lineman Seattle Seahawks Brian Bosworth žádal v roce 1987 o ponechání čísla 44 z University of Oklahoma, a také bez úspěchu. Seahawks se pokusili pravidlo obejít tím, že Boswortha zapsali jako safetyho, ale poté, co s číslem 44 odehrál zápas proti Kansas City Chiefs, mu vedení ligy přidělilo původní číslo 55 .\n\nSeznam cen, které NFL uděluje hráčům a klubům:\n\n26 z 32 týmů NFL podporuje svou vlastní skupinu roztleskávaček. Tato skupina se účastní utkání a fandí vlastnímu týmu. Týmy bez roztleskávaček jsou Pittsburgh Steelers, Cleveland Browns, Chicago Bears, Green Bay Packers, New York Giants a Detroit Lions .\n\nExistuje široká škála kritiků, kteří nesouhlasí se současným postojem NFL k bezpečnosti zejména v oblasti otřesu mozku. Do května 2012 NFL čelila kolem sedmdesáti žalob od zhruba 1 800 bývalých hráčů . Například v dubnu 2012 se skupina bývalých hráčů Dallas Cowboys, včetně členů síně slávy Randyho Whitea, Boba Lillyho nebo Rayfielda Wrighta připojila k žalobě na NFL, která podle nich ignoruje spojitost mezi otřesem a trvalým poškozením mozku.\n\n\n"}
{"id": "339332", "url": "https://cs.wikipedia.org/wiki?curid=339332", "title": "Bradavičníkovití", "text": "Bradavičníkovití\n\nBradavičníkovití (\"Acrochordidae\") je čeleď primitivních asijských hadů, kteří žijí především ve vodě. Jedná se o přechod mezi užovkami a primitivnějšími hady.\n\nMají drobné šupiny, které vypadají, jako by visely na velmi volné kůži. Břišní štítky nejsou příliš dobře vyvinuté, ale jsou patrné. Nemají rudimenty zadních končetin, ani zbytky pánevního pletence. Jsou to výrazně vodní hadi, na souš lezou zřídka a jsou tam poměrně bezmocní. Celý život tráví prakticky ve vodě.\n\nTito hadi se vyskytují od severní Austrálie, přes Papuu - Novou Guineu, Indonésii, Šalamounovy ostrovy, Filipíny, Malajsii, Singapur, Thajsko, Vietnam, Čínu, Kambodžu, Myanmar, Srí Lanku, Andamanské ostrovy až po Indii.\n\nV současnosti jsou známy 3 druhy těchto hadů:\n"}
{"id": "339333", "url": "https://cs.wikipedia.org/wiki?curid=339333", "title": "Who Dares Wins", "text": "Who Dares Wins\n\nWho Dares Wins volně přeloženo Kdo si troufá vítězí nebo Kdo se odváží vítězí je často používaný slogan, který byl poprvé používán SAS. Je ale používán celkem deseti skupinami:\n\n"}
{"id": "339338", "url": "https://cs.wikipedia.org/wiki?curid=339338", "title": "Louis Ducos du Hauron", "text": "Louis Ducos du Hauron\n\nLouis Arthur Ducos du Hauron (8. prosince, 1837 Langon, Gironde – 31. srpna, 1920 Agen) byl francouzský průkopník barevné fotografie.\n\nNarodil se ve městě Langon v Gironde jako syn výběrčího daní a zemřel v Agenu. Byl hudebníkem a zajímal se o optiku.\n\nOd roku 1862 pracoval několik let na praktickém způsob záznamu barevných fotografií pomocí dvou barevných systémů: subtraktivního (žlutá, azurová, purpurová) a aditivního (červená, zelená, modrá) barevného systému. Roku 1868 tyto metody patentoval a položil tak základy barevné fotografie. Osvítil bromostříbrnou kolodiovou desku výtažkovými filtry a zhotovil tak diapozitivy zabarvené do červena, modra a žluta. Tyto tři části pak musely být k získání konečné fotografie zcela přesně položeny přes sebe. Arthur Hauron vytvářel fotografie zpočátku na tři listy papíru (později použil skleněné negativy). Citlivost emulze na červenou část spektra byla tak nízká, že musel exponovat scénu přes červený (nebo spíše oranžový) filtr několik hodin. Kvůli vysokým nákladům této metody se však v praxi mnoho nepoužívala. Jednou z prvních barevných fotografií je \"Krajina jižní Francie\", pořízená subtraktivní metodou v roce 1877.\n\nRoku 1869 napsal dílo \"Les Couleurs en Photographie\" (\"Barvy ve fotografii\").\n\nV roce 1891 patentoval Louis Ducos du Hauron princip anaglyfických brýlí.\n\n\n"}
{"id": "339342", "url": "https://cs.wikipedia.org/wiki?curid=339342", "title": "Chao Šuang-jen", "text": "Chao Šuang-jen\n\nChao Šuang-jen (anglický přepis Hao Shuang-yan) je čínská reprezentantka v orientačním běhu. Jejím největším úspěchem je sedmé místo ze závodů štafet na Mistrovství světa v roce 2008 v Olomouci. Tato štafeta běžela ve složení ČuMing-jüe první úsek, Chao Šuang-jen druhý úsek a Li Ťi třetí. V roce 2010 se stala mistryní Asie ve sprintu v japonské Nakatsugawě.\n\n"}
{"id": "339345", "url": "https://cs.wikipedia.org/wiki?curid=339345", "title": "Sigmondova stezka", "text": "Sigmondova stezka\n\nSigmondova stezka je naučná stezka, provázející návštěvníky rekreační oblastí Boleveckých rybníků na severním okraji Plzně. \nByla věnována významné osobnosti plzeňského lesnictví, prof. Dr. Ing. Josefu Sigmondovi (1868–1956). Celkem 15 zastávek, rozložených na sedmikilometrové trase, seznamuje návštěvníky s přírodopisnými i historicko-vlastivědnými zajímavostmi bolevecké oblasti. Trasa začíná i končí na konečné stanici tramvaje č. 4 na Košutce. Prohlídka celé trasy trvá 2 – 3 hodiny. \n\nRozsáhlejší rekreační využití oblasti Boleveckých rybníků začalo koncem 19. století. Již v této době byly zřizovány značené turistické cesty, budovány koupací plochy a nebo například rozhledna na Krkavci. Jako rekreační oblast byl severní okraj Bolevce oficiálně vyhlášen roku 1977. Současná hodnota oblasti spočívá kromě rekreace také v dobrém dochování významných přírodních a krajinných prvků, což je v bezprostřední blízkosti tak velkého města unikátní.\n\nKoncepci naučné stezky (původně se 7 zastávkami) navrhl již v roce 1978 plzeňský lesnický historik Ing. Rudolf Stolařík (1913–1991) jako první naučnou trasu na území Plzně. Nakonec však byla pouze odhalena pamětní deska dr. Sigmonda při příležitosti 110. výročí jeho narození dne 14. dubna 1978, sama trasa stezky ani jednotlivé zastávky nebyly v terénu vyznačeny. Záměr vybudování naučné stezky se podařilo dokončit až o dvacet let později skupině pod vedením Ing. Josefa Čiháka a s podporou města Plzně. Slavnostní otevření stezky v její současné podobě se konalo 24. června 1998.\n\nPrvní panel naučné stezky je umístěn přímo na konečné stanici tramvaje č. 4. Seznamuje čtenáře se základními údaji naučné stezky i s její stručnou historií. Dále upozorňuje na prostor Šídlovského vrchu (366 m n. m.). Na jeho severozápadním svahu byl koncem 19. století otevřen pískovcový lom s malým jezírkem. Komory, vyhloubené do skalní stěny často užívaly děti ke svým hrám. Lom byl po 2. světové válce zasypán a dnes je jeho prostor patrný jen díky nerovnému terénu. Na rozcestí, kde polní cestu na Šídlovský vrch a dále k Šídlovskému a Třemošenskému rybníku křížila silnice do Ledec, stála původně renesanční, tzv. Pechátovská boží muka z roku 1690, dnes přemístěná do spodní části bolevecké návsi.\n\nVýchodně od cesty stávala dříve nevelká budova. Její majitel, pan Bartovský z Bolevce, zajímavě využíval svůj pozemek k provozu podniku „Bartovský - sklad přírodního ledu“. Rybník, přiléhající k ledárně, totiž napouštěl pouze na zimu. Tehdy zde řezal led, ukládal ho ve zmíněné ledárně a poté jej dodával plzeňským hostincům. Po zbytek roku, kdy nebylo co řezat, pozemek užíval jako louku. \n\nLedování probíhalo i na dalších boleveckých rybnících, ve větší míře zejména na Velkém rybníku. Až do roku 1987 se plzeňské pivovary bez ledu z tohoto rybníka neobešly. Ve 20. a 30. létech 20. století spotřebovaly ročně až 600 vagónů zmrzlé vody. K hrázi rybníka byla proto přivedena od trati na Žatec železniční vlečka, aby se usnadnila doprava. V roce 1942 byl dokonce na konec vlečky u rybníka připojen zvláštní dopravník, který byl schopný za hodinu transportovat až 100 tun ledu o síle 10 cm. V pivovarském muzeu je uložena i ledařská sekyra, vylovená z Velkého rybníka v roce 1995.\n\nDnes je již ledování na boleveckých rybnících minulostí. Speciální dopravník ledu byl odstraněn v roce 1994 a také železniční vlečka vzala za své. Ledárna sloužila v 50. a 60. letech 20. století jako sklad sadbových brambor zemědělského družstva v Bolevci, pak ji ještě využil lesní závod Plzeň k ukládání semen. Zchátralá budova byla nakonec odstraněna roku 1976 při stavbě cvičiště pro organizaci dobrovolných hasičů z Bolevce. \n\nA proto je další část tabule naučné stezky věnována boleveckým dobrovolným hasičům. Hasičský spolek v Bolevci byl založen 1. prosince 1901. Tvořilo jej původně 5 členů zakládajících, 29 činných a 16 přispívajících. O rok později sbor s finančním přispěním obce koupil první stříkačku, tehdy ještě poháněnou živou koňskou silou. Stříkačka je po renovacích v letech 1984 a 1987 – 1988 stále funkční. Brzy po svém založení si spolek hasičů z Bolevce získal dobré jméno daleko za hranicemi obce. V roce 1906 měl již 73 členů a novou strážnici. Po roce 1926 však došlo k určité stagnaci a útlumu a činnost sboru byla plně obnovena až roku 1953. Poté se však bolevečtí opět dostali na pomyslné čelo dobrovolných hasičských sborů z Plzeňska, kde zůstávají i v současnosti. \n\nTato zastávka naučné stezky seznamuje návštěvníky s přírodní rezervací Petrovka.\nTabule na této zastávce shrnuje důležité a zajímavé údaje z života a díla profesora Josefa Sigmonda, jemuž je celá naučná stezka věnována. Ve skále nad cestou je umístěna kovová tabulka, připomínající tohoto významného lesnického odborníka. Byla odhalena 14. dubna 1978 za zvuku lesních rohů v přítomnosti Sigmondových žáků a odborné veřejnosti. V roce 2014 byla kovová deska odcizena, proto byla v témže roce na skálu upevněná nová tabulka z plastu.\nTato tabule naučné stezky představuje jeskyni Petrovská díra, která se nachází v přírodní rezervaci Petrovka.\n\nŠestá tabule Sigmondovy stezky obsahuje informace o zajímavém přírodním výtvoru okrouhlík v přírodní rezervaci Petrovka.\n\nMístní název se vztahuje k vraždě četníka, která se tu prý kdysi odehrála. Původně zde byl na stromě pověšen obrázek a do kmene vyřezán na památku kříž. Nový dřevěný kříž byl na strom upevněn v roce 2014. \n\nOznačení „U Četníka“ však jako by také mělo připomínat hranici mezi katastry Chotíkov a Bolevec, vzdálenou jen asi 200 m a zvýrazněnou příkopem. Tato mez zároveň ohraničovala dřívější politický okres Plzeňský a dělila jej od Sudet, přičemž Chotíkov již ležel v sudetské oblasti. Na karlovarské silnici za Košutkou také stávala celnice. \n\nV souvislosti se zmínkou o Sudetech zastávka U Četníka upomíná na události druhé světové války. Při obsazování pohraničí Němci zajeli až k Bolevci a 11. října 1938 obsadili rozhlednu na Krkavci. Nacistická vlajka zde visela až do 24. listopadu, kdy se vojáci z neprávem zabraného území stáhli. Přesto se prý za války v krkavecké chatě konaly taneční večery, na kterých se místní, ať už Němci či Češi, bavili společně.\n\nNaučná tabule také upozorňuje na nedalekou odbočku k památnému stromu Troják v Lánech. \n\nZhruba 450 m východně od této zastávky se při severní straně silnice do Záluží nachází další pomník. Dne 23. února 1950 zde padající kmen zabil dřevorubce Františka Míku z Bolevce. Místo neštěstí původně připomínal velký dřevěný kříž, z nějž se ovšem dochovala jen betonová patka. Na ní byl 19. března roku 2015 usazen nový kamenný kříž s pamětní deskou. \n\nTrasa naučné stezky u osmé zastávky prochází kolem dvou kulturních památek - křížového kamene a božích muk. Zhruba do konce 18. století tudy probíhala původní trasa zemské cesty do Saska, která vedla z Plzně přes Záluží, Manětín a Žatec. Později se využívala spíše trasa přes Ledce, než byla v roce 1902 postavena dnešní silnice. V okolí zastávky U Řezníka jsou ještě v současnosti v lese patrné úvozy – zbytky původních cest. Svažitý zamokřený terén tu vyžadoval zvýšené úsilí i pozornost pocestných a o přepadení tu jistě nebyla nouze.\n\nKřížový kámen pochází z 16. až 17. století. Tvoří jej tenká pískovcová deska (šířka 50 cm, výška 70 cm, síla 18 cm), na níž je vytesán latinský kříž. Pod jeho levým ramenem se nachází méně zřetelný reliéf hrotu, otočený špicí vzhůru, který byl po odkrytí celé desky identifikován jako nůž. \n\nRenesanční boží muka jsou datovaná do počátku 17. století. Podle tradice mají připomínat loupežnou vraždu řezníka, který jel na trh do Plzně koupit dobytek. Proto prý jsou na podstavci božích muk vytesány dvě zkřížené řeznické sekery. Podle jiné verze zde došlo k souboji dvou pánů. Z původních božích muk se dochoval pouze pískovcový hranolový sokl (výška 63 cm, šířka 51 cm) na čtvercovém podstavci, zatímco horní část byla nově doplněna v roce 2010. Původní sloupek je i s torzem krycí desky uložen v nedaleké hájovně Sofronka. Sloupek má výšku 100 cm, průměr dole 36 cm a nahoře 32 cm. Na sloupku stál čtyřboký kaplicový s reliéfem krucifixu na čelní straně a se slepou arkádou na stranách ostatních. Na tomto útvaru byl posazen ještě malý křížek. \n\nDále je připomínán také unikátní křížový kámen u Dostálky, jedna z nejvýznamnějších drobných památek na severu Plzně.\n\nTato zastávka upozorňuje na jednu z více než dvaceti pokusných ploch Josefa Sigmonda, které zakládal v plzeňských městských lesích počátkem 20. století. Nejvíce lesnických pokusů bylo provedeno v letech 1909 – 1915. Josef Sigmond se při nich zaměřoval především na pěstování lesa v místních obtížných podmínkách s nízkým množstvím ročních srážek, lehce propustnými písčitými půdami a četnými svahy s nízkou vrstvou zvětralin. Zkoumal různé způsoby přípravy půdy pro zalesňování, možnosti zvyšování obsahu živin i vhodnost využití pionýrských dřevin a cizích, zejména amerických druhů. Dále studoval různé způsoby přirozené obnovy pasek náletem semen a věnoval se i možnostem omezení škod, způsobených houbovou chorobou sypavkou. \n\nPokusy přinášely především negativní výsledky, přesto však ukazovaly na správný způsob lesního hospodaření. Plzeňské lesnictví získalo v té době dobré jméno i ve vzdálenějších krajích a Sigmondovy pokusné plochy byly dokonce zapojeny do rozsáhlého výzkumu Vysoké zemědělské školy ve Vídni, který probíhal v rámci celého Rakouska-Uherska. \n\nV okolí zastávky jsou k vidění různé druhy borovic. Kromě domácí borovice lesní tu rostou i americké borovice Banksova, borovice tuhá, borovice vejmutovka a jihoevropská borovice černá. Pozoruhodné jsou především mohutné borovice vejmutovky v severozápadní části porostu. \n\nZde je představena Sigmondova pokusná plocha dělená původně na čtverce s různými kombinacemi druhů dřevin a stáří sazenic. Zajímavá je především směs smrku s borovicí klečí. Předpokládalo se, že kleč bude pro smrkový porost vhodnou přípravnou dřevinou, která mimo jiné obohatí půdu dusíkem. Předpoklad byl však mylný a smrky začaly po 6 až 8 letech postupně odumírat. Současně zde mohla být řešena otázka, zda je kleč jen horskou formou borovice lesní, nebo zvláštním druhem. Pedagogové Cieslar a Leiningen z Vysoké zemědělské školy ve Vídni nechali vysazovat kleče v různých nadmořských výškách, aby se zjistilo, jak se budou sazenice chovat na horách a jak v nížině. Pokud by se jednalo o jeden druh, mohla by kleč v nížinách růst jako borovice lesní. To se ovšem nestalo a kleč byla potvrzena jako samostatný druh. V současnosti však už na pokusné ploše zbývá jen několik jedinců tohoto stromu a porost postupně získává normální složení. \n\nSazenice smrku Josef Sigmond používal také jako ochranu při výsadbě listnatého lesa. Smrková podsadba vyčnívala nad listnáče a tudíž si jich zvěř mezi smrčky nevšímala. Na dalších čtvercích pokusné plochy byly sázeny směsi borovice s bukem i smrk s olší šedou. Zkoušeno zde bylo i zelené hnojení vikvovitými rostlinami lupinou a ptačí nohou. \n\nVeškeré pokusy však vedly k závěru, že sebelepší postupy nemohou trvale změnit prostředí, které nejvíce vyhovuje domácí borovici lesní.\n\nJedenáctá naučná tabule popisuje další pokusnou plochu z počátku 20. století, dělenou opět na čtverce. Zkoušely se tu směsi výsevu borového semene se sadbou sazenic olše šedé jako přípravné dřeviny, buku s borovicí a janovcem pro obohacení dusíkem, domácího dubu zimního a amerického dubu červeného s bukem a olší šedou, smrku s bukem a modřínem, kombinace výsevu semene a výsadby sazenic borovice. Jednotlivé čtverce, na kterých byly dřeviny zkoušeny, byly navíc podrobeny různé přípravě půdy (orba, hrabání, kypření nepropustných půdních horizontů dynamomem).\n\nNěkteré stromy z pokusných výsadeb jsou na ploše stále zachovány, i když se zde přirozeně nikdy nevyskytovaly a uplatňují se nyní jen jako doplněk převládajícího porostu. K vidění jsou i osamocené keře janovce. \nTato zastávka přibližuje technickou památku Kolomazná pec. \n\nZhruba v polovině cesty směrem k třinácté zastávce se nachází torzo mohutného smrku ztepilého, nazývaného „Král boleveckého polesí“. Tento smrk dosáhl věku 188 let a výšky 38 metrů, když byl při větrné smršti v roce 1999 sražen k zemi. Průměr jeho kmene ve výšce 130 cm nad zemí je 137 cm a obvod 320 cm. Ještě ve výšce 19 m nad zemí má průměr kmene 55 cm.\n\nZde je představena přírodní rezervace Kamenný rybník.\nČtrnáctá zastávka naučné stezky seznamuje s Kamenným rybníkem, který je součástí soustavy Boleveckých rybníků.\n\nPoslední tabule naučné stezky popisuje Šídlovský rybník, který je rovněž součástí soustavy Boleveckých rybníků.\n\n\n"}
{"id": "339347", "url": "https://cs.wikipedia.org/wiki?curid=339347", "title": "Bradavičník jávský", "text": "Bradavičník jávský\n\nBradavičník jávský (\"Acrochordus javanicus\") je největší zástupce čeledi bradavičníkovitých. Je to vodní had, který jen zřídka leze na souš.\n\nBradavičník jávský dorůstá délky až 250 centimetrů. Má drobné šupiny, které se nepřekrývají a jsou poměrně drsné. Jejich kůže je volná, což v kombinaci s drsnými šupinami pomáhá při lovu ryb, jimiž se bradavičník živí. Had dosahuje hmotnosti 3 až 10 kilogramů. Jeho zbarvení je různorodé, od odstínů hnědé až po béžové s nepravidelnými skvrnami. Břicho má světlejší. Má poměrně krátkou hlavu a nevýrazný krk. Oči jsou umístěné spíše nahoře, aby mohl být ponořený a vidět nad hladinu. Čelisti nejsou srostlé, mezičelist však není ozubená. Dolní čelist je pevná.\n\nTito hadi se vyskytují v jižní Indii, Číně, Indonésii (ostrovy Sumatra, Jáva a Borneo), Vietnamu, Kambodži, Myanmaru, Thajsku, Malajsii, Singapuru až po Šalamounovy ostrovy. Obývají ústí řek a brakické vody, občas se objeví i v moři. Sladké vodě se nevyhýbají a pronikají i proti proudu řek a potoků a žijí i v několika jezerech v oblasti.\n\nBradavičník jávský je skutečně vodní had, který na břeh vylézá jen zřídka. Pokud už tak učiní, pohybuje se kvůli volné kůži velmi pomalu a nemotorně. Samice rodí živá mláďata, která žijí částečně i na souši. Jejich počet může dosáhnout až 50 kusů, většinou však jen 30. Navíc se páří jen jednou za 3 až 8 let, což způsobuje, že se tito hadi stávají stále ohroženějšími. Jejich stravu tvoří především ryby (v menší míře obojživelníci), proto mají dlouhé a ostré zuby, které dokáží způsobit nepříjemné zranění, ač nejsou jedovatí. Navíc to jsou poměrně agresivní a silní hadi. Loví tak, že si rybu uchopí ve smyčkách svého těla, přidržují si jí s pomocí ostrých šupin a volné kůže a následně ji spolknou. Kořist nedusí, jako to dělají škrtiči, ale znehybňují. Při lovu se ocasem přidržují vodního rostlinstva a splývají s proudem vody. Podobným způsobem i odpočívají. Pod vodou vydrží až 40 minut na jedno nadechnutí, na které jim stačí pouhých 10 až 20 sekund. Aktivní jsou hlavně v noci. V zajetí se rozmnožují velice zřídka.\n\n"}
{"id": "339352", "url": "https://cs.wikipedia.org/wiki?curid=339352", "title": "Mikuláš Huba", "text": "Mikuláš Huba\n\nMikuláš Huba (* 24. března 1954) je slovenský geograf, ochránce životního prostředí a politik, počátkem 90. let poslanec Slovenské národní rady, v letech 2012-2016 poslanec Národní rady SR.\n\nVystudoval Univerzitu Komenského v Bratislavě a už jako student začal vědecky pracovat v Geografickém ústavu Slovenské akademie věd, kde působí dodnes a věnuje se environmentální geografii.\n\nV 70. letech se stal aktivním čelem Slovenského svazu ochránců přírody a krajiny (SZOPK) a stal se vedoucím sekce lidové architektury. Podílel se na návrhu vytvoření národního parku Podunajsko a publikaci \"Bratislava/nahlas\".\n\nVe volbách roku 1990 byl zvolen za Stranu zelených do Slovenské národní rady. V letech 1990–1992 byl předsedou výboru SNR pro životní prostředí. V roce 1992 spoluzaložil s Josefem Vavrouškem Společnost pro trvale udržitelný život (STUŽ). Po rozpadu československé federace byl zvolen předsedou slovenské STUŽ.\n\nJe autorem a spoluautorem řady vědeckých i popularizačních textů. V roce 1996 se spolu s profesorem Erazimem Kohákem stal prvním laureátem Ceny Josefa Vavrouška.\n\nDo vrcholné politiky se vrátil v roce 2012, kdy byl zvolen poslancem Národní rady SR za hnutí Obyčejní lidé a nezávislé osobnosti. Byl předsedou Výboru NR SR pro zemědělství a životní prostředí..\n\n\n\n\n"}
{"id": "339353", "url": "https://cs.wikipedia.org/wiki?curid=339353", "title": "Seznam varhaníků", "text": "Seznam varhaníků\n\nSeznam varhaníků (českých) je rozčleněn na různé specializace, avšak někteří varhaníci jsou jen těžko zařaditelní, protože se nevěnují jen jedné věci. Někteří jsou proto vedeni např. mezi interprety i mezi improvizátory. Zahraniční jsou řazeni dle států.\n\nJsou koncertní varhaníci, kteří např. účinkují na varhanních recitálech na\nfestivalech nebo natáčí CD.\n\n\n\n\n\n\n\n\n\n\n\n\n\n\n\n\n\n\n\n"}
{"id": "339355", "url": "https://cs.wikipedia.org/wiki?curid=339355", "title": "Krátkorepovití", "text": "Krátkorepovití\n\nKrátkorepovití (\"Uropeltidae\") je čeleď velmi štíhlých primitivních hadů, která je známa z jižní Indie a Srí Lanky.\n\nMají zbytky pánevních kostí a lebku mají do velké míry srostlou. Na rozdíl od mladších čeledí hadů nedokážou vysadit dolní čelist a ani s ní pohybovat do stran. Z tohoto důvodu se živí především žížalami. Jsou to podzemní živočichové a celkově je čeleď velmi málo známa. Jejich břišní šupiny jsou drobné a téměř splývají s ostatními šupinami. Na ocase mají kýlnaté šupiny s trnitými výběžky nebo jednu šupinu ve tvaru štítu. Toto zařízení na zploštělém ocase slouží k uzavření nory hlínou, kterou ocasem zachytí. Všichni jsou velmi pestře zbarvení, samice rodí až 12 živých mláďat.\n\nV současnosti je známo 8 rodů, které obsahují 47 druhů:\n\n"}
{"id": "339356", "url": "https://cs.wikipedia.org/wiki?curid=339356", "title": "Jamam", "text": "Jamam\n\nJamam (hebrejsky: ימ\"מ) je izraelská profesionální policejní jednotka, mezi jejíchž hlavní činnosti např. patří záchrana rukojmí. Jamam je akronym pro speciální policejní jednotku (hebrejsky: יחידת משטרה מיוחדת) působící v pohraničních oblastech Izraele. \n\nJednotka Jamam byla založena v roce 1975 Assafem Heffetzem krátce po tzv. Ma'alotském masakru v květnu 1974, kdy neúspěšný zásah vojenských zvláštních jednotek proti únoscům měl za následek smrt 23 dětí a pěti dospělých. Idea založení jednotky vycházela z předpokladu, že zásah proti teroristům na tzv. přátelském území je odlišný proti zásahu v nepřátelském území (s kterým mají zkušenosti armádní jednotky). Od svého založení spadá Jamam pod přímou jurisdikci Hraniční policie.\n\nOd roku 1990 Jamam působí i v obsazených územích Západního břehu. Operace Jamam jsou utajené a obvykle jsou připisovány jiným jednotkám.\n\nUchazeči o službu v Jamam musí být ve věku 21 - 28 let, musí mít dokončenou tříletou službu v IOS a projít přísnou bezpečnostní prověrkou. Předchozí policejní praxe není vyžadována. Do Jamam velmi často vstupují bývalí příslušníci Sajeret s bojovou zkušeností. Příslušníci Jamam jsou svým zařazením profesionální policisté. Každý rok se k Jamam hlásí kolem 12000 žadatelů, výcvikem úspěšně projde 10 - 12 z nich.\n\nVlastní výcvik v Jamam trvá 12 měsíců; prvních osm měsíců probíhá všeobecný výcvik, na jehož konci jsou rekruti vybírání pro specializace. V těchto specializacích se poté školí další čtyři měsíce. Oproti armádním protiteroristickým jednotkám má Jamam tu výhodu, že jeho příslušníci jsou vyzrálejší a mají více zkušeností.\n\nPříslušníci Jamam se zabývají zejména záchranou rukojmí, ale i zajišťováním policejně hledaných osob a to i na Západním břehu. Příslušníci jednotky proto ovládají arabštinu a učí se splynout s arabským prostředím.\n\nJednotka Jamam se skládá z asi 200 lidí. V tom je zahrnuto velení, zpravodajská sekce a tým vyvíjející nové operační techniky boje a speciální vybavení. Kromě těchto oddělení se jednotka dělí na sekce, z nichž každá sekce se skládá z pěti týmů. Jednotlivé týmy v sekci se skládají ze specialistů na určité činnosti; každá sekce tak má ve svých řadách všechny specializace potřebné pro úspěšné zvládnutí operace. Tím se liší od IOS, které mají pro každou specializaci zvláštní jednotku.\n\nVe finanční oblasti je Jamam do jisté míry nezávislá. Má vlastní fondy, ze kterých provádí nákup výzbroje. Příslušník Jamam je standardně vybaven útočnou puškou M4 a dále pistolí Glock 21.45ACP. Ostřelovači Jamam používají zbraňový systém US M24 SWS.\n\nKromě záchrany rukojmí je Jamam nasazován i na ochranu významných osob, útočné a preemptivní operace a proti nebezpečným zločincům (např. překupníkům drog) či záchranu sebevrahů.\n\n\n"}
{"id": "339364", "url": "https://cs.wikipedia.org/wiki?curid=339364", "title": "Prapor (jednotka)", "text": "Prapor (jednotka)\n\nPrapor čili batalion je vojenská jednotka, jejíž plný početní stav čítá v závislosti na době a zemi sílu 300-1500 mužů. Prapory se obvykle člení na roty a sdružují do pluků, brigád či případně rovnou divizí (pluk může být vynechán nebo může být jen čistě formální) či do „skupin“ (což jsou obvykle účelová bojová uskupení). Velitelem praporu je před jmenováním do funkce majora kapitán, potom již major nebo podplukovník, v některých případech i plukovník.\n\nOznačení prapor bylo původně užívano zejména u pěchoty, později i u dalších druhů vojsk, například ženijního či tankového. Jednotka dělostřelectva odpovídající praporu u ostatních druhů vojsk se v češtině tradičně označuje jako \"oddíl\", a armáda meziválečné československé republiky označovala ekvivalentní jednotku jezdectva slovem \"korouhev\".\n\n"}
{"id": "339369", "url": "https://cs.wikipedia.org/wiki?curid=339369", "title": "Salisburská katedrála", "text": "Salisburská katedrála\n\nSalisburská katedrála, oficiálně \"Katedrála Panny Marie\", je katedrála anglikánské církve v anglickém městě Salisbury. Je považována za nejtypičtější příklad raně gotické architektury v Anglii. Katedrála se pyšní nejvyšší kostelní věží ve Velké Británii, vysokou 123 m. Má také největší křížovou chodbu a největší zastavěný prostor ve Velké Británii. Stavba hlavní budovy katedrály přesto trvala pouze 38 let.\n\nVýsledkem sporů mezi církevními hodnostáři a vojáky v oblasti původního osídlení Salisbury (\"Old Sarum\") bylo rozhodnutí přestěhovat katedrálu a biskupství do předchozího umístění v Salisbury. Toto stěhování proběhlo v době, kdy byl biskupem Richard Poore, bohatý vlastník pozemků, který věnoval půdu pro výstavbu nové katedrály. Výstavba nové katedrály byla financována i příspěvky od kanovníků a vikářů, kteří byli požádáni o každoroční příspěvek na její výstavbu.\n\nZákladní kámen byl položen 28. dubna 1220. V roce 1258 byly dokončeny hlavní chrámová loď, příčná chrámová loď a chór. Západní křídlo bylo dostavěno roku 1265. Křížové chodby a kapitula byly dokončeny okolo roku 1280. Vzhledem k tomu, že stavba katedrály byla dokončena v průběhu pouhých 38 let, je charakteristická jedním architektonickým stylem.\n\nVzhledem k výšce věže, která tvoří její výraznou dominantu, a její váze 6 397 tun musely být vybudovány dodatečné konstrukce, aby nedošlo k jejímu zřícení. V období po dokončení katedrály byly vybudovány opěrné pilíře, zalomené oblouky a železné vazníky. Salisburská věž je nejvyšší věží postavenou v období do 14. století .\n\nVýznamné stavební práce na úpravě katedrály prováděl od roku 1790 architekt Jamess Wyatt. Nahradil původní lektorium a zbořil zvonici, která byla vysoká asi 100m a nacházela se na severozápad od hlavní budovy. Salisbury je tak jednou z mála anglických katedrál, které nemají zvony (dalšími jsou Elyská katedrála a Norwichská katedrála).\n\nKapitula je pozoruhodná osmibokým tvarem, štíhlým hlavním pilířem a zdobným středověkým vlysem. Vlys se táhne podél celého interiéru a zobrazuje příběhy z knih Genesis a Exodus. V kapitule je také vystaven nejzachovalejší ze čtyř exemplářů Magny Charty. Tento exemplář se do Salisbury dostal proto, že Elias z Debenhamu byl pověřen distribucí některých kopií originálu tohoto dokumentu.\n\nHodiny pocházející z roku 1386 jsou nejstaršími středověkými funkčními hodinami na světě. Hodiny byly původně umístěny na zvonici, která byla zbořena roku 1792. V té době byly uloženy do depozitáře a byly znovu objeveny až roku 1929. Roku 1956 byly restaurovány a uvedeny do provozu.\n\n\n"}
{"id": "339371", "url": "https://cs.wikipedia.org/wiki?curid=339371", "title": "Vyvažovací stroj", "text": "Vyvažovací stroj\n\nVyvažovací stroje (vyvažovačky) jsou stroje sloužící k vyvažování rotorů. Rozlišujeme je na ty s tuhým, nebo měkkým uložením.\n\nS tuhým uložením jsou obecně méně přesné, ale levnější a rychlejší k použití. Vyvažovací stroje\ns měkkým uložením ložisek je obvykle třeba nastavit pro každý rotor zvlášť pomocí zkušebních závaží ve vyvažovacích rovinách, aby se zjistil jejich vliv na (ne)vyváženost rotoru. Odpadá ale nutnost předem zadávat vzdálenosti a poloměry vyvažovacích a tolerančních rovin jako u strojů s tuhým uložením.\n\nVibrace stojanu měří indukční snímač, který u vyvažovaček s tuhým stojanem je vybaven mechanickým zesilovačem. Poloha rotoru je snímána buď přímo podle motoru, nebo optočidlem na vyvažovaném rotoru. Rotory lopatkových strojů se často zkoušejí ve vakuu pro snížení odporu \nvzduchu. Pohon měřené součásti je realizován kloubovým hřídelem, nebo přetaženým plochým řemenem\n(nutnost odečítat polohu přímo na součásti optočidlem – prokluz řemenu). Vyvažování probíhá \nzprvu při nižších otáčkách podle citlivosti stroje, potom se zkouší při provozních.\n"}
{"id": "339372", "url": "https://cs.wikipedia.org/wiki?curid=339372", "title": "Deník (Chuck Palahniuk)", "text": "Deník (Chuck Palahniuk)\n\nDeník (v originále ) je román amerického spisovatele Chucka Palahniuka, vydaný v originále v roce 2003. Jde o psychologický román napsaný tradiční deníkovou formou (odtud název). V románu se vyskytují mnohé (spíše pesimistické) úvahy o umělecké tvorbě a jejím smyslu (hlavní hrdinka Misty je nesmírně talentovaná malířka) a o životě vůbec.\n\nRomán je stylizován jako \"kómatický deník\" hrdinky Misty Wilmotové, jejíž manžel v důsledku pokusu o sebevraždu upadl do kómatu a kterou její matka donutila psát si tento deník pro svého manžela pro případ, že by se z kómatu probral, podobně jako to údajně dělali námořníci a jejich manželky při dlouhém odloučení od rodiny. Mnoho pasáží v románu proto manžela Petera Wilmota přímo oslovuje, zpravidla obviňuje ze zničení Mistina života, mnoho pasáží také oslovuje čtenáře.\n\nV českém překladu Richarda Podaného byl vydán v roce 2006.\nMisty Marie Wilmotová, za svobodna Kleinmanová, je stárnoucí tloustnoucí servírka v hotelu Potchkeysea na stejnojmenném ostrově. Ostrov je rájem letních lidí – boháčů, kteří se v létě vrací na prosluněný hotel, kde si pronajímají domy od místních. Tito jsou díky tomu nuceni pracovat v podřadných zaměstnáních jako servírky, uklízečky, kuchaři atd., a sloužit nájemníkům. Misty má dceru Tabi se svým manželem Peterem, který se pokusil o sebevraždu v kufru svého auta a nyní je už půl roku v kómatu. Aby Misty zabezpečila sebe, dceru, Peterovu léčbu a svou tchyni Grace Wilmotovou, musí pracovat jako servírka a vzdát se svého snu a dětské lásky – malování.\n\nKdyž byla Misty malá, žila s matkou v přívěsové kolonii v Tecumseh Lake. Odmala toužila po tom, že bude žít ve velkém kamenném domě, toužila po velkých zahradách a po krásném bohatém místě k životu. Trávila hodiny kreslením a malováním takových míst, která si vysnila a která dokázala zachytit s neuvěřitelnou přesností. Malování ji naplňovalo a proto šla na uměleckou školu. Tam se seznámila s Peterem, ne právě okouzlujícím hastrošem, který se rád zdobil starými šmuky, brožemi náušnicí atd., které obsahovaly falešné diamanty a skleněnou bižuterii. Kamínky na špercích Misty milovala a Peterovi se zase silně líbilo Mistino nadání pro malbu. Peter byl známý tím, že se pohybuje v přítomnosti děvčat a že tyto z něj někdy mívají strach, neb se je snaží ulovit. Ale Misty se cítila přitahována jeho šperky a netrvalo dlouho a začali spolu chodit. Na schůzkách ji Peter obdarovával některými ošoupanými šmuky a Misty mu na oplátku dávala své obrazy, k nimž choval neskrývaný obdiv. Protože se většina slavných malířek proslavila nějakým excesivním činem, často odporného charakteru, měla Misty navzdory podpoře Petera pocit, že jí chybí inspirace, že neví, co má malovat. Peter jí často říkal, že bude velmi slavná a bohatá a jen tak mimochodem ji požádal o ruku. Misty sama nevěděla, proč na to kývla, těšila se ale na život na ostrově Potchkeysea ve velkém domě rodu Wilmotových. Peter zastával názor, že každé velké umělecké dílo vzniklo z utrpení, z bolesti. Že velcí umělci tvořili své nejlepší kusy v době, kdy je ničily choroby a nemoci, způsobené třeba otravou z chemikálií v barvách, jež používali. Misty ani Peter školu nedokončili, Misty otěhotněla. Ačkoliv ji Peter přesvědčoval o tom, že těhotná určitě není, našla Misty ve svém pesaru uměle vytvořenou dírku a neustle jí docházela spermicidní pěna. Negativní těhotenský test, který jí přinesl Peter a který Misty použila, neměl originální obal a již páchl močí. Tak se narodila Tabi a všichni se přestěhovali na ostrov. V té době byl ale již v úpadku a přežíval z nájezdů turistů a letních lidí, na každém rohu visely reklamy a obyvatelé přežívali v podkroví svých pronajímaných domů. Peter i jeho matka Grace přesvědčovali Misty o tom, že to bude ona, kdo svým uměleckým nadáním přinese ostrovu opět bohatství a slávu. Podle Grace vydrží bohatství tři generace. První jej nabyde, druhá jej udržuje a třetí generaci dojde.\n\nNyní je Misty čtyřicátnicí, která nosí jídlo, aby měla na nájem. Malování nenávidí, její sny jsou zničené a chvíle si zpříjemňuje alkoholem a prášky. Peter je v kómatu, Grace pracuje v agentuře shánějící porcelán do neúplných servisů. Gracin manžel a Peterův otec Harrow, řečený Harry, zemřel a byl zpopelněn. Jako by nestačilo, že má Misty plné zuby svého života, začnou se objevovat telefonáty od letních lidí, kteří přijeli na prázdniny do svých pronajatých domů, které Peter před svým pokusem o sebevraždu rekonstruoval. Lidé si stěžují, že jim zmizely pokoje. Že se na jejich původních místech objevila pouze stěna, která kdysi určitě obsahovala dveře, ale nyní je neprostupná. Jedním ze stěžovatelů je Angel Delaporte, důstojně působící pán, který si pronajal sídlo rodiny Wilmotových a taktéž mu zmizel pokoj. Misty dorazila na místo a setkala se s Angelem, ten byl ale zaujat celou situací. Probourali otvor do stěny a uvnitř nalezli vzkazy, které Peter zanechal ve stěně. Byla to prý stavařská tradice, že se do nových stěn ukládaly zprávy a vzkazy. Tyto vzkazy ale obsahovaly varování před zkázou a popisy Misty jako tlusté, odporné a páchnoucí ženy. Angela to zaujalo z grafologického hlediska, byl přesvědčen, že pisatel trpěl hlubokými depresemi a měl špatný vztah s otcem. Toto vše samozřejmě Misty nic neříkalo. Takto zkoumali více domů a když jednou Angel zmínil, že má bolest hlavy, Misty mu věnovala dva z prášků, které jí na migrénu předepisoval místní doktor Touchet, jenž se o ni i její rodinu léta staral.\n\nČím dál více Grace mluvila o tom, že Misty jistě přinese svým uměním slávu a bohatství ostrovu. Ta se ale malování nedotkla od doby, co byla na škole a neměla k tomu chuť ani čas, musela pracovat. Grace často listovala ve starém deníku, jehož původ Misty neznala. Když měla malá Tabi narozeniny, Misty se ptala, co by si nejvíc přála. A Tabi, která trávila hodně času s babičkou, vyslovila přání pikniku v lese na Potchkeyseaském mysu. Tam se tedy matka s dcerou vydaly, Tabi nesla koš se sendviči, až dorazily na místo plné starých soch, zřejmě někdejší relaxační oblast v antickém stylu. Odkudsi se vynořila Grace – nesla bednu s malířským náčiním, které Misty patřilo na škole a dlouhá léta na něj jen sedal prach. Tabi to měla s Grace dobře naplánované, řekly, že se vrátí večer, aby Misty nebránily v inspiraci. Misty v dlouhé chvíli nejprve snědla sendviče, ale z těch se jí udělalo nesnesitelně zle, chytala křeče do břicha a defekovala, čímž si zničila kalhotky. Křeče ustávaly ve chvíli, kdy se pokusila malovat. Nemalovala vědomě, měla zavřené oči a prostě nechala ruku volně jezdit po plátně.\n\nMisty skončila v léčbě doktora Toucheta, její nevolnost způsobila otrava jídlem. Když se opět setkala s Angelem, byl zaskočen technickou dokonalostí její malby a okamžitě ji od ní odkoupil. Utržené peníze Misty podpořily a opět dostala chuť malovat. Nakoupila si nové barvy, papíry, štětce a další potřeby, ale v tu chvíli jako by odešla inspirace. Ať se snažila malovat cokoliv, nešlo jí to. Začala se o umění opět zajímat, začala chodit do knihovny. Tam v knihách, které si četla, nacházela vzkazy od Constance Burtonové a Maury Kincaidové, které ji varovaly, že bude zničena, že ji lidi zneužijí a zahubí apod.\n\nMisty se dobrovolně vrátila k malování. Když však stála před plátnem, nestálo to za nic. Inspirace nepřicházela, obrazy byly mizerné, Misty nebyla spokojená. Jednou za ní přišla Tabi a když viděla, jak se trápí, prozradila jí, že tehdy v lese ji s babičkou pozorovaly a všimly si, že má zavřené oči. Naznačila, že třeba inspirace přijde sama, pokud oči zavře a tak své matce obě oči zalepila a najednou to šlo.\n\nJednou ji navštívil detektiv Stilton. Poprvé se s ním Misty setkala v souvislosti s mizejícími pokoji po práci Petera, nyní ale přinesl detektiv podivnou otázku, a totiž, zda Peter nebyl členem Ku Klux Klanu. Domy, v nichž Peter ztrácel pokoje, totiž začaly podléhat požárům. Vždy se jednalo o domy pronajaté letními lidmi, turisty, celé to působilo tak, jako by je někdo chtěl odradit od přijíždění na ostrov. Až když detektiv viděl Petera v hlubokém kómatu nereagujícího na bolest, usoudil, že to spáchat opravdu nemohl.\n\nV práci se stala zvláštní věc. Misty zakopla (na místě, kde nebylo oč zakopnout) a doktor Touchet jí dal nohu do sádry. Ačkoliv ji noha nebolela vůbec, mělo to prý být preventivní řešení. Misty měla pocit jakéhosi spiknutí, neboť měla důvodné podezření, že do ní vrazil její kolega a kvůli němu teď ležela v těžké sádře v pokoji, aniž by jej mohla opustit. Tabi se jí ptala, zda to bolí, avšak Misty se cítila naprosto zdravá. Když Tabi odcházela, dala jí skicák, kdyby náhodou přišla inspirace.\n\nDlouhou chvíli se sádrou si opravdu začala opět zpříjemňovat malováním. Sedávala na vysoké stoličce u stojanu a se zavřenýma očima malovala, co jí přišlo na mysl. Všichni ji v tom podporovali, Tabi, a později i Grace, zůstávala u Misty v pokoji, dávala na ni pozor a vyměňovala plátna, když Misty domalovala. Obrazy se množily a ostrované stále mluvili o výstavě a mistrovském díle. Misty jednou měla zvláštní vidění ve snu, a totiž plující tělíčko po hladině. Tabi prý byla vylovena utopená z moře. Misty přemluvila Grace a doktora, aby mohla sejít dolů do hotelové haly, kde leželo mrtvé tělíčko. Byla jí píchnuta injekce a usnula dřív, než tělíčko spatřila.\n\nNyní Misty neměla nic, než malování. Čas tak trávila pouze se zavázanýma očima u stojanu, občas zaslechla potěšenou pochvalu Grace, která jí vyměňovala plátna. V době, kdy Misty dokončovala poslední z děl sto obrazů čítající série, ozval se požární alarm. Grace, která na ni dávala pozor, aby neodešla z pokoje a jen malovala, vyšla zjistit, co se děje. Když odešla, objevil se ve dveřích Angel Delaporte. Trval na tom, že musí jít s ním, že se na ostrově děje něco divného a že je Misty v ohrožení. Ta už měla plné zuby toho, jak se jí plete do života a proto odmítala jít ze schodů bez vysvětlení. Ten jí řekl, že prášky, které jí doktor předepisuje, jsou jedy používané v malířských barvách, které otrávily velké malíře v době, kdy tvořili velká mistrovská díla a že jí tak doktor úmyslně způsobuje migrény a bolest. Angel dále vyprávěl, že domy zapaluje Přímořská aliance proti betonové lobby, zkráceně PABBL. Misty se mu svěří, že je Tabi mrtvá, on tomu ale nevěří, stejně jako nevěří, že by potřebovala sádru. Tvrdí, že se na ostrově děje něco paranormálního. Prý není možné, aby tak dokonale kreslila. Všechny její přímky a úhly jsou dokonalé, prý je to dílo ďábla, jako by do ní vstoupil nějaký zlý duch a vedl jí ruku. Delaporte také vyprávěl, jak se na škole zamiloval do Petera, ale on nemohl odejít s ním, protože musel dodržet nějakou zvláštní ostrovní tradici, kterou mu nikdy pořádně nevysvětlil. Jen to, že prý si musí vzít umělkyni, Misty, aby zachránil rodinu a ostrov. Když se Peter pokusil zabít, měl v kufru sbalené zavazadlo, což Misty nikomu neřekla. Peter chtěl utéci od rodiny s Angelem. Proto si najal právě jeho na přestavbu svého pronajatého domu. Peter prý také zapečetil jednu místnost v hotelu, pokoj 313. Podle Angela psal Peter psal vzkazy ne jako výhrůžky, ale jako varování. A také se nepokusil zabít sám, ale byl zavražděn. Misty najednou došlo, že ji Peter nikdy nemiloval, že byl asi gay. Z chodby se začaly ozývat hlasy hledající Misty, Delaporte kvapně odešel s křikem, že jde pro policii.\nMisty se sádrou neodešla z hotelu, místo toho byla opět zavřena do svého pokoje.\n\nVše se připravovalo na velkou vernisáž na počest Misty, Grace přešila její svatební šaty na nové. V době, kdy Misty jen malovala, shodila hodně váhy, proto to šlo dobře. Domalovala všech sto obrazů, aniž by je viděla. Doktor Touchet ji chválil a vysvětloval, že brzy přijede obrovské množství lidí na výstavu, která se pořádá. Během řeči se zmíní o tom, že když se stane nějaké velké neštěstí, všechny firmy platí za to, aby na tom místě nebyla žádná jejich reklama, jsou ochotny zaplatit velké jmění, aby si veřejnost nijak nespojovala tragédii s jejich firmou. Misty vzpomínala na dobu, kdy se na ostrov přistěhovali. V té době zde nebyl žádný turistický ruch, žádní letní lidé, byl to opravdový ráj. V té době začaly docházet ostrovu peníze, začal se proto budovat projekt na rekonstrukci vyhořelého hotelu na kopci, do jehož znovupostavení a přilákání turistů se později vrazily poslední peníze. Když bylo Tabi deset, otevřel se znovu hotel přišly davy turistů, zmizel klid a místní začali pracovat pro pohodlí turistů. Tři roky na to byl Peter nalezen v autě. A pak začali volat lidé, že se ztratily jejich pokoje. Doktor Touchet odešel a řekl, že za chvilku se přijde servírka zeptat, co chce k večeři.\n\nMisty se jednou dívala z pokoje v podkroví dolů na pláž a spatřila dva kluky, jak se baví a kouří. V jednom z nich pozná Tabi, ostříhanou na ježka, pokuřující a flirtující s cizincem. Misty začala křičet dolů a chtěla se dostat ven, ale v tom přišla slečna a stáhla ji zpět do pokoje. Misty řekla, že chce tlustý steak, takže dostala velký ostrý nůž a celou noc si pižlala sádru. Ráno přišla dolů do haly, nohy a sukni celou od krve a v ruce ještě zakrvácený nůž. Tam společně s Grace seděl i detektiv Stilton. Misty vyhrkla, že Tabi není mrtvá, což detektiva překvapilo, netušil, že by Tabi měla být mrtvá. V tom se za ní Tabi objevila. Sedící se zrovna bavili o tom, že lidi z PABBL někoho zabili, a Misty bylo vysvětleno, že byl v noci nalezen ubodaný Angel Delaporte ve svém domě. Dále se mluví jen o chystané výstavě.\n\nMisty se vydá do pokoje 313. Ten je zrekonstruovaný a nově vytapetovaný, ale Peter byl známý tím, že je spíše nezodpovědný flákač, na něj to byla příliš dokonalá práce, proto si Misty myslela, že chtěl někdo překrýt tapetou vzkaz od Petera. Tapety strhala a pod ní stál text zanechaný Peterem.\n\nPeter nikdy Misty nemiloval, ale musel si ji vzít. Píše, že se nenechá zabít tak, jako byl zabit manžel Maury Kincaidové, Constance Burtonové a předchozích malířek, které potkal stejný osud. Píše, že odchází s Angelem. Misty je mu líto, ale nedá se s tím nic dělat. Nechce provést plán ostrovanů dokonce, chce, aby se Tabina generace o sebe postarala sama, tak že to bude mnohem lepší a že životní způsob klidu a míru, který na ostrově vládl, je třeba zachránit jinak než tragédií. Celý text je věnován jeho otci, Harrymu Wilmotovi.\n\nV hale jsou rozvěšené obrazy na výstavu, ale jsou zakryty, čekají na zahájení. Navzájem na sebe navazují, tvoří dlouhou nástěnnou malbu, odkryty jsou jen boky, aby bylo možné navázat další obraz. Všichni se na vernisáž připravují a těší, Misty se do toho ale nechce. Místo toho nasedá do auta a krade Grace deník. Na odjezdu z ostrova v něm listuje. Grace popsala celý její život, všechny její nálady a činy tak, jak se odehrály, jako by psala román. Jede do nemocnice a rozmlouvá s polomrtvým Peterem v kómatu. Vede si monolog o tom, nechce dovolit zničení ostrova turisty, ale také si nemyslí, že by měl někdo za tu cenu zemřít. Myslí si, že doby nezapalovala žádná aliance, ale obyvatelé ostrova, kteří se snažili vyhnat turisty. Misty si uvědomuje, že jediným způsobem, jak ostrov zachránit, je způsobit něco zlého, čím všem letním lidem zoškliví ostrov a firmy si za velké poplatky stáhnou zpět své reklamy. Misty si uvědomuje, že nenávidí turisty, kteří na ostrov přitáhnou svůj zlý způsob života plný odpadků a drog a nechce tomu vystavit Tabi. Proto se na ostrov vrací. Misty si ale uvědomuje, že Petera milovala. Minimálně za to, že v ní věřil.\n\nMisty dorazila do domu Wilmotových, který už opět patřil rodině. Připravovali se na vernisáž. Misty se svěřila, že ať se má stát cokoliv, že tomu zamezí. Zavolala policii, hasiče, sanitky a televizi. Grace jen poznamenala, že tomu se nedá zamezit a že takhle jen bude více obětí. Misty řekla, že ukradla deník, načež se za ní objevil Harry, Peterův údajně mrtvý otec, a řekl, že co je její, nemůže ukrást. To on zabil Delaporteho a pokusil se zabít Petera. A to on zapaloval všechny ty domy, do nichž Peter schovával svá varování, aby lidi nejezdili na ostrov.\n\nHarry vysvětluje: Jako umělkyně nemůže Misty neuspět, protože v předchozích životech byla úspěšnými umělci a tento cyklus se pořád opakuje, aby zachoval tvář ostrova. Byla Maura Kincaidová i Constance Burtonová. Její deník se shoduje s deníky umělkyň předchozích. Je to nezbytné, aby ostrované dokázali předvídat její reakce a mohli s ní správně manipulovat. Každých sto let, když ostrovu dojde bohatství, jsou všichni mladíci vysláni na umělecké vysoké školy vybaveni starými ošoupanými šmuky a bižuterií. Dívka, kterou tyto šmuky okouzlí, je ta vyvolená, kterou si musí mladík vzít a přivést na ostrov, protože ona svou uměleckou výstavou přinese bohatství ostrovu a vyžene z něj turisty. Jen se musí správně mučit, aby své umění vytvářela v bolestech a proto by pak bylo tak dobré. Umění se rodí z utrpení, proto jí je v každém životě zabit manžel a jedno dítě. Čistě pro úplnost, už v první inkarnaci byla Misty přitahována blýskavými cetkami a to jí zůstalo, podle toho se vždy pozná v dalších životech. Každý mladík z postižené generace ví, že pokud on najde tu vyvolenou, bude ho to stát život. Proto se snaží nepůsobit právě vábně v naději, že vyvolenou najde někdo jiný.\n\nTohle všechno vypráví Misty před hotelem v autě detektivu Stiltonovi. Nechce jít dovnitř, aby neudělala stejnou chybu jako vždy, i když neví jakou, ale když tam vběhne Tabi, jde ji zachránit. Je požádána, aby na úvod výstavy pronesla pár slov a proto křičí, ať všichni utečou, že všichni zemřou a že hoří. Detektiv Stilton vejde dovnitř a zatkne ji pro vraždu Delaporteho (ráno po vraždě přišla od krve a s nožem a je jisté, že měla přístup do domu, který dřív patřil Wilmotům, kromě toho byl Angel milencem Petera) a za pokus o vraždu Petera (ten ji chtěl opustit). Detektiv ji odvede pryč a sám se jde podívat zpět dovnitř. Misty je převezena do vazební cely na pevnině. Uvnitř najde nápis „Jestli jsi tady, zase jsi prohrála“ od Constance Burtonové. Z okénka pak pozoruje plápolavý ohýnek, to jak hoří hotel Potchkeysea. Uvnitř zahynulo přes sto dvacet lidí, Tabi se ale intuitivně dostala ven.\n\nHotel shořel, turisté zmizeli, reklamy zmizely, Misty s Tabi byly volné a díky vysokým životním pojistkám Harryho a Grace i dost bohaté. Před odjezdem z ostrova se jdou podívat do mauzolea, kde leží mrtvoly Maury a Constance. Misty má chuť říci světu, co se na ostrově stalo, ale v tom případě by musela udat Tabi. Ta totiž zapálila šaty Harrymu a Grace a to vyvolalo požár, čímž zachránila ostrov a životní styl. Misty opět dokončila svou práci.\n\nA protože Misty ví, že neexistuje místo, kde by celé vyprávění, celý deník mohla zanechat tak, aby ho našla jen ona v budoucím životě a mohla tak všemu předejít, posílá příběh poté, co si změní jméno, na adresu Chucka Palahniuka.\nRomán je pro Palahniuka v mnoha směrech netypický. V současné literatuře poměrně vzácná deníková forma a také u něj výjimečná ženská hlavní postava, stejně jako celá tematika a úvahové části díla ukazují Palahniukovu snahu najít nový styl, spíše vážnější a umělečtější oproti prvním knihám, jež představovaly spíše autorovu zpověď a snahu o překonání svých frustrací. Přesto ale užívá mnohé techniky ze starších děl, zejména výrazné refrény („\"to vás na výtvarné škole nenaučí\"“), využívání podivných znalostí (časté narážky na různé obličejové svaly) a prokládání epických pasáží (které se v tomto díle prakticky nevyskytují) rozsáhlými filosofickými úvahami.\n"}
{"id": "339373", "url": "https://cs.wikipedia.org/wiki?curid=339373", "title": "Soudní komisař", "text": "Soudní komisař\n\nSoudní komisař je osoba pověřená provedením některých úkonů v civilním soudním řízení jménem soudu. Typickým (a možná jediným) příkladem je notář, který jako soudní komisař provádí všechny nebo jen některé úkony v řízení o dědictví.\n\nSoudní komisař, resp. notář musí být na základě ustanovení § 7 odst. 1 notářského řádu občan České republiky. Dále musí mít plnou svéprávnost, vysokoškolské právnické vzdělání, bezúhonnost, minimálně pětiletou notářskou praxi a musí složit notářské zkoušky.\n\nPřed zavedením novelizované právní úpravy dědického řízení bylo rozhodnutí dědického řízení převážně na soudech, po roce 2000 a zejména po zavedení nové právní úpravy v zákoně o zvláštních řízeních soudních je tato pravomoc přiřčena soudnímu komisaři, což celý proces urychluje. Téměř všechny úkony soudu prvního stupně v řízení o pozůstalosti tedy provádí jako soudní komisař ten notář, kterého tím soud pověřil. K tomu dojde tak, že po úmrtí člověka se tuto informaci dozví matrika v místě jeho obvyklého bydliště, která vyrozumí nejbližší okresní soud, jenž bude nadále působit jako pozůstalostní soud. Soud poté pověří určitého notáře, který má příslušnou oblast ve své působnosti, a ten pak v daném pozůstalostním řízení působí jako soudní komisař.\n\nOdměna notáře jako soudního komisaře se určuje dle vyhlášky Ministerstva spravedlnosti č. 196/2001 Sb., o odměnách a náhradách notářů a správců dědictví.\n\nV tomto období byl zaveden notářský řád, kde byl zmocněn notář, jakožto soudní komisař. Ten pak mohl vydávat úkony, které ovšem nebyly podmíněny předchozím soudním rozhodnutím. Mohl tedy sepisovat rozvrh jmění, pozůstatky, výkazy, ale neměl rozhodující pravomoc.\n\nDo roku 1951 nedošlo ke změnám v pověřování soudních komisařů. Nadále šlo o pověření v oblasti úkonů kolem dědického řízení, ale rozhodnutí nadále vydával soud. Změnu přinesl až zákon č. 116/1951 Sb., o státním notářství, a prováděcí nařízení ministra spravedlnosti č. 117/1951 Sb. Zde došlo k tomu, že veškeré záležitosti okolo dědictví mohou řešit soudní komisaři. \n\n„Dnem 1. 1. 1993 došlo k privatizaci notářství, notáři přestali být státními zaměstnanci, a agenda dědického řízení přešla na soudy.“ Ke změně došlo přijetím zákona č. 264/1992 Sb.\n\nDo roku 2000 nebyl soudní komisař oprávněn vydávat žádná rozhodnutí, po tomto roce s novelou č. 30/2000 Sb. může soudní komisař vydávat usnesení.\n"}
{"id": "339376", "url": "https://cs.wikipedia.org/wiki?curid=339376", "title": "René Novotný", "text": "René Novotný\n\nRené Novotný (* 10. června 1963 Brno) je český místní politik a bývalý krasobruslař závodící ve sportovních dvojicích, od roku 2014 zastupitel města Brna, v letech 2014 až 2018 starosta městské části Brno-Židenice, člen hnutí ANO 2011.\n\nSe sportovní partnerkou Lenkou Knapovou startoval na ZOH 1988, kde závod nedokončili. Společně s Radkou Kovaříkovou se zúčastnil ZOH 1992, kde se dvojice umístila na čtvrtém místě, a ZOH 1994 (6. místo). Od roku 1983 startoval také na světových a evropských šampionátech, na kterých s Kovaříkovou získali tři medaile, včetně titulu mistrů světa v roce 1995. V letech 1995 a 1997 se rovněž stali profesionálními mistry světa.\n\nV letech 1996 až 2010 byl ženatý se svou sportovní partnerkou Radkou Kovaříkovou.\n\nV komunálních volbách v roce 2014 byl zvolen jako člen hnutí ANO 2011 do Zastupitelstva města Brna. Stal se také zastupitelem Městské části Brno-Židenice, když úspěšně vedl tamní kandidátku hnutí ANO 2011. Na ustavujícím jednání zastupitelstva 5. listopadu 2014 byl zvolen starostou MČ Brno-Židenice.\n\nV komunálních volbách v roce 2018 obhájil mandát zastupitele města Brna. Stejně tak obhájil post zastupitele městské části Brno-Židenice, kde byl lídrem tamní kandidátky hnutí ANO 2011. Ve funkci starosty městské části Brno-Židenice jej však v listopadu 2018 vystřídal spolustraník Aleš Mrázek, zatímco on sám se stal radním městské části.\n\n\n"}
{"id": "339382", "url": "https://cs.wikipedia.org/wiki?curid=339382", "title": "Max Farenthide", "text": "Max Farenthide\n\nMax Farenthide, vlastním jménem Adrian Nogły (narozen 21. března 1986 v Krakově) je polský DJ a producent.\n\n\n\n\n"}
{"id": "339389", "url": "https://cs.wikipedia.org/wiki?curid=339389", "title": "Jaromil Jireš", "text": "Jaromil Jireš\n\nJaromil Jireš (10. prosince 1935, Bratislava – 24. října 2001, Praha) byl český filmový scenárista a režisér.\n\nSvou ranou tvorbou se zařadil mezi tvůrce tzv. české nové vlny a zůstal významným tvůrcem i během následujících desetiletí. Mezi jeho nejvýznamnější díla patří podíl na povídkovém filmu \"Perličky na dně\" na motivy Bohumila Hrabala, adaptace románu Milana Kundery \"Žert\", adaptace románu Vítězslava Nezvala \"Valerie a týden divů\", adaptace románu Vladimíra Párala \"\", ale také \"Causa Králík\", \"Helimadoe\" nebo \"Učitel tance\".\n\n\n"}
{"id": "339391", "url": "https://cs.wikipedia.org/wiki?curid=339391", "title": "Eva Juřeníková", "text": "Eva Juřeníková\n\nEva Juřeníková (* 24. listopadu 1978, Ostrava) je česká reprezentantka v orientačním běhu v současnosti žijící ve švédském Borlänge. Jejím největším úspěchem je páté místo ze závodu štafet na Mistrovství světa v roce 2008 v Olomouci. Je též dvojnásobnou medailistkou juniorského mistrovství světa. V současnosti běhá za švédský klub Domnarvets GOIF. Ve Švédsku žije a pracuje od roku 1999. Od roku 2007 pracuje jako trenérka v klubu orientačního běhu IFK Mora OK (1/2 úvazek). Je také učitelkou a webdesignerkou. Zúčastnila se sedmi mistrovství světa a od roku 2002 se také pravidelně představuje v adventure racingu za Team Haglöfs.\n\n"}
{"id": "339393", "url": "https://cs.wikipedia.org/wiki?curid=339393", "title": "Eradikace", "text": "Eradikace\n\nEradikace znamená z lékařského pohledu úplné vymýcení choroby včetně jejího původce z populace. Může být na lokální nebo na globální úrovni (vymýcení onemocnění po celém světě). Pro většinu závažnějších infekčních onemocnění lidí a zvířat jsou vypracovány eradikační programy, jež představují soubor dlouhodobě plánovaných opatření vedoucích k vymýcení dané choroby v populaci. Součástí eradikace bývá rozsáhlý epidemiologický či epizootologický monitoring (tzv. surveillance) nemoci, léčba všech nemocných jedinců, plošná vakcinace, změna hygienických či stravovacích návyků, cílená likvidace nebo dekontaminace zdrojů nemoci apod. U zvířat se často používá utracení všech klinicky nemocných jedinců v populaci, v některých případech utracení všech vnímavých jedinců v ohnisku nákazy (radikální eradikace, viz také metoda stamping out). Při postupné eradikaci (eliminace) nemocí zvířat se vyřazují z chovu jedinci, kteří mají protilátky proti danému infekčnímu agens.\n\nZa celosvětově vymýcené byly prohlášeny:\n"}
{"id": "339399", "url": "https://cs.wikipedia.org/wiki?curid=339399", "title": "Anamnéza", "text": "Anamnéza\n\nAnamnéza (z řec. αναμνήσις \"anamnésis\" = rozpomínání, vzpomenutí) neboli předchorobí je soubor informací potřebných k bližší analýze zdravotního stavu pacienta, a to zejména z jeho minulosti. \"Přímá anamnéza\" probíhá formou rozhovoru lékaře s pacientem. Pokud není rozhovor s pacientem možný, například v pediatrii, ve veterinární medicíně nebo v případě, že nemocný není schopen komunikace, odebírá se \"nepřímá anamnéza\" od doprovodu. Rozsah anamnézy je závislý na akutnosti situace a řídí se i potřebami a zvyklostmi oboru.\n\nVěcně i formálně se anamnéza dělí na několik poměrně samostatných částí. Obvykle anamnéza začíná krátkou informací o současných obtížích nemocného, podrobněji se současné obtíže rozepisují až v části \"nynější onemocnění\". Pořadí jednotlivých částí se obvykle řídí zvyky oboru a konkrétního pracoviště. Vždy je však nutno zaznamenat nejen informace o přítomnosti nějakého příznaku, ale i to, že nemocný přítomnost nějakého příznaku popírá.\n\nRodinná anamnéza (zkratka RA) slouží především k posouzení dědičného rizika pro některé choroby. Kromě typických genetických chorob se pátrá i po přítomnosti rodinného rizika pro další choroby, např. po častějším výskytu onemocnění oběhové soustavy nebo po výskytu nádorových onemocnění. Zaznamenává se počet a věk postižených příbuzných, pokud již nežijí, tak i věk, ve kterém zemřeli. V případě, že již nežijí rodiče nemocného, je důležitou informací věk, kterého se dožili, i příčina smrti.\n\nV České republice se stalo zvykem se v rámci rodinné anamnézy výslovně ptát všech nemocných na rodinný výskyt následující onemocnění:\n\nDo dokumentace se zaznamenávají obvykle zkratkou v závorce, pokud nemocný uvede, že neví o tom, že by v jeho rodině někdo trpěl danou chorobou, uvádí se za zkratku slůvko \"neguje\", zkratka \"neg.\" popř. číslice \"0\"\n\nOsobní anamnéza (zkratka OA) by měla obsahovat důležité informace o všech dosavadních obtížích nemocného. Ideální je postupný záznam v takovém pořadí, v jakém se jednotlivé příhody staly. Nemocný vypráví spontánně, lékař pokládá jen doplňující otázky. Tato část anamnézy je poměrně často neúplná, jen málo lidí si bezpečně pamatuje všechna závažnější onemocnění. Jako informace o proběhlém obvykle chirurgickém výkonu se používá latinská fráze \"status post ... \" doplněná o rok výkonu, někdy jen zkratka \"st.p.\".\n\nU mužů, kteří byli odvedeni na vojnu, je podstatná i informace o průběhu vojenské služby. Pokud je nemocný dlouhodobě sledovaný ambulanci specialisty nebo pokud se účastní screeningových programů, jde také o důležitou informaci.\n\nGynekologická anamnéza (GA) se odebírá jen u žen. Větší význam má u žen v reprodukčním věku. Zaznamenává se věk první menstruace (\"menarche\"), začátek pohlavního života (\"sexarche\" resp. \"koitarche\"), pravidelnost a intenzita menstruačního krvácení a věk poslední menstruace (\"menopauza\"). Důležitá je informace o porodech a potratech a o případných problémech s otěhotněním.\n\nFarmakologická anamnéza (FA) zahrnuje především seznam současně užívaných léků, popř dotaz na léky užívané v minulosti.\n\nČást se někdy pojmenovává i toxikologická anamnéza (TA), zahrnuje především užívání návykových látek, zejména alkoholu, cigaret a obvykle i černé kávy. Zejména údaje o spotřebě alkoholu a cigaret jsou nemocnými poměrně často výrazně podhodnoceny.\n\nAlergologická anamnéza (AA) zahrnuje všechny alergie a přecitlivělosti nemocného. Důležité jsou nejen alergie na léky, ale i všechny ostatní alergie.\n\nPracovní anamnéza (PA) hodnotí pracovní podmínky a rizika nemocného. Důležitá je nejen pro posouzení možnosti vzácných intoxikací, ale zejména pro posouzení stresu nemocného a jeho spokojenosti s životem.\n\nSociální anamnéza (SA) hodnotí životní podmínky nemocného. Podstatné je zaznamenat kde a s kým bydlí, v jakém prostředí je jeho dům či byt. U starších osamocených nemocných je pak důležitá i informace o dosažitelnosti pomoci, např. od dětí.\n\nNynější onemocnění (NO) je podstatnou částí anamnézy odebírané od nemocného. Předchozí části anamnézy by měly umožnit lékaři zasadit individuální projevy onemocnění do rámce zdravotního stavu nemocného. Rozsah opět závisí na akutnosti stavu nemocného. Pokud to situace umožňuje, měl by lékař podrobně zaznamenat postupný vznik a vývoj subjektivně pociťovaných příznaků a jejich vztah k činnostem, které nemocný prováděl. Důležitou informací je i informace o tom, jak se nemocný snažil postupovat před tím, než vyhledal lékařskou pomoc.\n\nV gynekologii a v porodnictví se klade důraz především na vše, co by mohlo souviset s reprodukčním traktem ženy. Gynekolog se snaží získat podrobné informace o menstruačním cyklu i o pohlavním životě ženy. Důležité jsou i porody a potraty. Z hlediska rizika imunizace proti minoritním krevním skupinám jsou důležité i informace o transfúzích.\n\nV pediatrii se klade velký důraz na těhotenství matky nemocného, na to, zda nebylo těhotenství komplikované. Podstatná je i rodinná anamnéza, v dětském věku se manifestuje velká část genetických chorob. Zejména u malých dětí jde vždy o anamnézu nepřímou.\n\nV traumatologii je naopak kladen důraz na co největší rychlost, anamnéza se obvykle omezuje jen na mechanizmus náhlé příhody, užívané léky a alergie. Velmi často je nemocný v bezvědomí a tyto informace se získávají od doprovodu.\n\nVe veterinární medicíně je anamnéza vždy nepřímá, komplikovaná navíc mnohdy jen vágním popisem projevů onemocnění.\n\nPro anamnézu ve vnitřním lékařství by měla být charakteristická především pečlivost a podrobnost, uvádí se, že dobře odebraná anamnéza postačuje ke stanovení diagnózy až u poloviny pacientů.\n\nTuto anamnézu nezjišťuje lékař, ale sestra, která se při odebírání zaměřuje na oblasti lidského zdraví a životního stylu významné k tomu, aby mohla naplánovat a provádět individuálně specifickou ošetřovatelskou péči. Zjišťuje informace o pacientově životním standardu, jeho přístupu ke zdraví, zvyklostem a odchylkám ve všech oblastech lidských potřeb (bio-psycho-sociálních).\n\nZaměřuje se především na oblasti výživy, vyprazdňování, pohybové aktivity, spánku, odpočinku, rekreace, postoje ke zdraví (kouření/alkohol/drogy/...), používání kompenzačních pomůcek, oblast sociálních rolí a vztahů, sexualitu, toleranci ke stresu, náboženství, hodnotovou orientace a další podobné informace podle oboru a potřeby.\n\nTyto informace jsou důležité pro nastavení péče, zvážení míry pomoci a podpory k sebepéči. Ošetřovatelskou anamnézu odebírá sestra při vstupním zhodnocení na všech úrovních péče (v ambulantní, domácí i nemocniční). Informace jsou nepřetržitě podle potřeby doplňovány.\n\n\n"}
{"id": "339400", "url": "https://cs.wikipedia.org/wiki?curid=339400", "title": "Bronchitida", "text": "Bronchitida\n\nBronchitida je zánět průdušek a tím pádem spadá mezi záněty dolních cest dýchacích. Jedná se o jeden z nejběžnějších patologických jevů postihující dýchací soustavu. Ve stěně průdušek dochází ke vzniku zánětlivého edému a tvorbě exsudátu.\n\n\n\n\n\nDle průběhu:\n\nDle etiologie:\n\n"}
{"id": "339403", "url": "https://cs.wikipedia.org/wiki?curid=339403", "title": "Svěřenské nástupnictví", "text": "Svěřenské nástupnictví\n\nSvěřenské nástupnictví (\"fideikomisární substituce\") je institutem dědického práva, jehož podstatou je nařízení zůstavitele, aby přední dědic (\"fiduciář\") přenechal dědictví nebo jeho část po své smrti nebo při splnění jiné podmínky jinému, následnému dědici, který se označuje jako svěřenský nástupce (\"fideikomisář\").\n\nV českých zemích bylo \"svěřenské náhradnictví\" zrušeno k 1. lednu 1951 s tím, že omezení z něho vyplývající trvala nadále a skončila nejpozději k 1. dubnu 1964. Vrátilo se od 1. ledna 2014 pod mírně pozměněným názvem s novým občanským zákoníkem, kde je upraveno v ustanoveních § 1512 až 1524. Existuje také v dalších státech, jako je Německo, Rakousko, Itálie apod.\n\nSmysl a účel fideikomisární substituce se projevuje zejména v případech, kdy je předním dědicem nezletilé dítě nebo nesvéprávná osoba. Dědictví je tak chráněno a nástupnictví zde zanikne v zásadě až okamžikem, kdy takový dědic získá pořizovací způsobilost, u dítěte však jen v rozsahu povinného dílu až do okamžiku, kdy samo bude mít potomka způsobilého dědit. Nařízení svěřenského nástupnictví může být výslovně uvedeno v závěti, anebo k tomu může dojít mlčky, jestliže zůstavitel určitému dědici pouze obecně zakáže o dědictví pořizovat, pokud jej povolá jen na určitou dobu nebo pod určitou podmínkou, či pokud za dědice povolá někoho, kdo v době jeho smrti nebude ještě ani nasciturem. V prvním a druhém případě se svěřenskými nástupci stanou zákonní dědicové předního dědice, ve třetím a čtvrtém je sám svěřenským nástupcem (ovšem jen v případě odkládací podmínky, nastanou-li účinky rozvazovací podmínky, nastupují opět jeho zákonní dědicové). Svěřenských nástupců může být ve vztahu k jednomu dědici povoláno i více, mohou nabývat současně nebo postupně, avšak aby nevzniklo rodinné svěřenství, je stanoveno, že svěřenské nástupnictví zaniká okamžikem, kdy jmění nabude první nástupce z těch, kteří nebyli zůstavitelovými současníky. Trvání tohoto institutu je nakonec, nedojde-li k jeho zániku dříve uvedenými způsoby či neexistencí nástupců, omezeno maximální dobou 100 let od smrti zůstavitele, příp. smrtí předního dědice, který byl jeho současníkem.\n\nPo dobu trvání svěřenského nástupnictví je vlastnictví předního dědice značně omezeno. Dědictví může jako řádný hospodář držet, užívat je a brát z něho plody a užitky, nesmí jej však bez souhlasu svěřenského nástupce zcizit nebo zatížit, protože musí být fideikomisáři uchováno (výjimkou je nutnost uhrazení zůstavitelových dluhů nebo povolí-li mu zůstavitel volné nakládání s dědictvím \"inter vivos\"). Ten má už navíc předem právo na to, aby mu fiduciář předal inventář dědictví, a to i ve formě veřejné listiny. Kromě toho může v zájmu své jistoty požádat soud, aby dědici stanovil způsob hospodaření s věcí, nese-li plody či užitky. Soud naopak může dědici umožnit zcizení či zatížení věci bez souhlasu nástupce tehdy, je-li to k řádné správě nutné. V opačném případě je právní jednání fiduciáře relativně neúčinné, a je-li svěřenské nástupnictví zapsáno v katastru nemovitostí, dokonce neplatné vůči fideikomisáři absolutně. \n"}
{"id": "339404", "url": "https://cs.wikipedia.org/wiki?curid=339404", "title": "Jan Němec", "text": "Jan Němec\n\nJan Němec (12. července 1936 Praha – 18. března 2016 Praha) byl český filmový režisér, filmový producent a vysokoškolský pedagog FAMU.\n\nPatřil k představitelům tzv. české nové vlny v kinematografii. V roce 1966 jej postihl zákaz točit filmy, ale mohl pracovat v televizi a byl jedním z prvních českých režisérů hudebních klipů. Definitivní zákaz tvorby ho postihl po invazi armád Varšavské smlouvy do Československa v roce 1968. V roce 1974 byl pod nátlakem donucen opustit zemi a v exilu pobýval ve Francii, Německu, Velké Británii, Švédsku a USA.\n\nV prosinci 1989 se vrátil zpět do vlasti a k filmové tvorbě ve vlastní společnosti Jan Němec – Film (zal. 1993). Působil jako vysokoškolský pedagog na Katedře dokumentární režie (1996–1998) a na Katedře hrané režie pražské FAMU (od roku 1999), ve školním roce 2012–2013 byl vedoucím Katedry režie FAMU. Zemřel v březnu 2016.\n\n\n\n\n\n\n\nJeho první ženou byla v 60. letech výtvarnice Ester Krumbachová, se kterou po dobu jejich vztahu současně spolupracoval na několika filmech. V roce 1969 se oženil se zpěvačkou Martou Kubišovou, rozvedli se v roce 1973. Třetí ženou Jana Němce byla Veronika Baumanová. Naposledy se oženil v dubnu 2003 s dlouholetou spolupracovnicí a přítelkyní Ivou Ruszelákovou, v květnu 2003 se jim narodila dcera Arleta Němcová.\n\nVzdáleným bratrancem Václav Havel.\n\n\n"}
{"id": "339408", "url": "https://cs.wikipedia.org/wiki?curid=339408", "title": "Kysaný mléčný výrobek", "text": "Kysaný mléčný výrobek\n\nKysané mléčné výrobky (též fermentované mléčné výrobky) jsou různé výrobky připravené z mléka za přídavku kysacích kultur neboli fermentujících bakterií. Nejčastěji se používají bakterie rodu \"Lactobacillus\", \"Bifidobacterium\" či \"Lactococcus\". Mezi kysané mléčné výrobky patří jogurty, kysaná (acidofilní) nebo jogurtová mléka, zakysaná smetana, kefíry atd.\n"}
{"id": "339409", "url": "https://cs.wikipedia.org/wiki?curid=339409", "title": "Hlava válce", "text": "Hlava válce\n\nHlava válců nebo hlava válce je konstrukční část spalovacího motoru nebo jiného pístového tepelného stroje, která u strojů běžné konstrukce obsahuje kanály pro sací a výfukový trakt, součásti ventilového rozvodu. U spalovacích motorů může obsahovat i další součásti vstřikovacích trysek nebo zapalovací svíčky. Hlava válců shora uzavírá blok válců. U spalovacích motorů je v ní vytvořen spalovací prostor se sacími a výfukovými ventily.\n"}
{"id": "339410", "url": "https://cs.wikipedia.org/wiki?curid=339410", "title": "Všechny mé hříchy budou vzpomenuty", "text": "Všechny mé hříchy budou vzpomenuty\n\nVšechny mé hříchy budou vzpomenuty (anglicky: \"Be All My Sins Remember'd\") je 11. epizoda 4. série sci-fi seriálu \"\".\n\nAsurané nadále pokračují ve vyhlazování lidské populace v galaxii s cílem zničit Wraithy, ale Atlanťané nyní disponují prostředky k sledování jejich lodí. Jedno lidské osídlení je napadeno a zničeno Asurany.\n\nMezitím dorazí na Atlantidu plk. a plk. spolu s loděmi Daedalus a Apollo nově vybrojenými asgardskými plazmovými zbraněmi, s cílem konfrontovat asuranskou flotilu. Dr. McKay se dostane do sporu s plk. Ellisem a Samantha Carterová ukončí jejich konfrontaci a vynutí kompromis. McKay a wraithský vědec musí v deseti hodinách vytvořit program, který zničí replikátory. Lodě Apollo a Daedalus se sledovacím zařízením napadnou Asuranské lodě. Asuranská loď je lehce zničena několika výstřely jakmile opustí hyperprostor.\n\nPřekvapení Asurané stáhnou svou flotilu na Asuras, což umožňuje Altanťanům zničit flotilu a replikátory jedním úderem. Apollo a Daedalus však nemohou zvítězit proti celé flotile. McKay nakonec místo přerušení vazeb mezi nanity tyto vazby zesílí, což všechny nanity (tvořící replikátory) spojí do jedné masy tak husté, že učiní replikátory nečinnými. K přenesení programu vytvoří McKay nakonec lidského replikátora, FRAN.\n\nAby se však zbavili všech replikátorů, musí zabránit jejich flotile v úniku, což znamená jejich lodě vyřadit nebo zničit. Jelikož na to dvě lodě nestačí, uzavřou alianci s několika wraithskými loděmi a s Cestovateli, jež jim dodají 14 dalších lodí.\n"}
{"id": "339412", "url": "https://cs.wikipedia.org/wiki?curid=339412", "title": "Blok válců", "text": "Blok válců\n\nBlok válců je konstrukční část víceválcového spalovacího motoru nebo jiného pístového stroje, která v sobě obsahuje několik válců - pracovních prostorů. Z jedné strany je blok uzavřen hlavou válců z druhé klikovou skříní. Blok je u menších motorů vytvořen jako jeden celek. Větší motory můžou mít každý válec vyhotovený zvlášť a vložený do klikové skříně. \n\nBlok válců může být konstruován jako oddělený nebo spojený s nosnou (klikovou) skříní. Oddělený blok se s klikovou skříní spojuje šrouby a tvoří zpravidla následující části:\n\nSamostatný blok válců (plášť) se vyrábí odléváním a následným třískovým obráběním. Někdy je plášť a válec tvořen jedním odlitkem.\n"}
{"id": "339413", "url": "https://cs.wikipedia.org/wiki?curid=339413", "title": "Anna Friel", "text": "Anna Friel\n\nAnna Louise Friel (* 12. července 1976 v Rochdale, Velká Británie) je britská herečka, která vešla do povědomí českého publika snímkem Juraje Jakubiska \"Bathory\".\n\nPůsobila na divadelních jevištích i v televizi (seriály \"Brookside\" – za něj obdržela ocenění Národní televizní cenu – a \"Řekni, kdo tě zabil\" – nominace na Zlatý glóbus za nejlepší televizní herečku), objevila se v několika filmech (\"S tebou i bez tebe\", \"Armáda v sukních\", \"Vše pro lásku\", \"Sen noci svatojánské\", \"Góóól!\" a \"Góóól! 2\").\n\nJuraj Jakubisko si ji vybral do hlavní role Alžběty Báthoryové pro film \"Bathory\", který měl slavnostní premiéru na 43. Mezinárodním filmovém festivalu v Karlových Varech v červenci 2008. Pro ni se stal zatím největší filmovou rolí. Na natáčení se musela připravovat i po fyzické stránce, učila se šermovat a tančit v renesančním stylu. Během natáčení mluvila anglicky, ale do české verze ji předabovala Zuzana Stivínová mladší.\n\nMá dceru Gracie Ellen, jejíž otcem je britský herec David Thewlis.\nV roce 2008 ji časopis \"People\" vybral mezi sto nejkrásnějších lidí světa.\n\n\n"}
{"id": "339417", "url": "https://cs.wikipedia.org/wiki?curid=339417", "title": "Ležící pozůstalost", "text": "Ležící pozůstalost\n\nJako ležící pozůstalost ( \"\") se označuje majetkový soubor zanechaný zůstavitelem v období mezi jeho úmrtím a odevzdáním pozůstalosti jeho dědicům v právních řádech, ve kterých se dědictví nenabývá smrtí zůstavitele, nýbrž odevzdáním pozůstalosti. Jedná se o majetkový soubor \"sui generis\", který měl některé znaky právnické osoby, avšak podle převládajícího názoru právnickou osobou není. V průběhu času se ležící pozůstalost mohla zvětšovat i zmenšovat.\n\nV českých zemích tento institut existoval do 31. prosince 1950.\n"}
{"id": "339420", "url": "https://cs.wikipedia.org/wiki?curid=339420", "title": "East Clubbers", "text": "East Clubbers\n\nEast Clubbers je polská DJská skupina složená z Piotra Kwiatkowskiego (Silver) a Piotra Wachnickiego (Sqren) a založená v roce 2002. Duo spolupracuje s polským producentem Janardaną. East Clubbers se proslavili hity jako \"Walk Alone\", \"Beat is Coming\",\"Crazy Right Now\", \"It's a dream\". Nejnovější hity skupiny jsou \"Sextasy\", \"My Love\", \"Make Me Live\", \"Sexplosion\",\"Where are you\" vytvořené DJ Silverem.\n\n\n\n\n\n"}
{"id": "339425", "url": "https://cs.wikipedia.org/wiki?curid=339425", "title": "Scary Movie 4", "text": "Scary Movie 4\n\nScary Movie 4 je americká filmová komedie parodující například filmy \"\", \"Vesnice\", \"Nenávist\", \"Válka světů\", \"Million Dollar Baby\", \"Zkrocená hora\".\n\nV úvodní scéně se Dr. Phil a Shaquille O'Neal probudí v koupelně. Shaquille musí prohodit balvan košem, aby tak získali pilky, pomocí kterých si mohou uříznout nohy, jež mají přivázané řetězy. Mají na to pouze dvě minuty, Shaq se nemůže do koše několikrát trefit. Když se konečně strefí, Dr. Phil si uřízne špatnou nohu. Nakonec oba zemřou.\n\nCindy Campbellová si hledá novou práci, a tak se dostane do strašidelného domu parodujícího film \"Nenávist\". K Cindyinu novému sousedovi Tomu Ryanovi, se kterým se hned seznámí, právě přijíždějí jeho děti Rachel a Robbie. Přes noc se v domě dějí divné věci, o kterých druhý den Tomovi vypráví. Dostanou se také k jejímu předchozímu životu boxerky, kdy nešťastnou náhodou při zápase způsobila smrt svého muže a několika dalších lidí, při zápase s ženskou verzí Mikea Tysona. Když se pak Tom a Cindy začnou líbat, najednou se zatáhne, začne bouřka a všechny elektrické přístroje přestanou fungovat. Tom vyběhne na ulici a zjistí, že svět napadly gigantické triPody (iPod), které nejdříve hrají hudbu z šedesátých let, pak ale nastavení přeskočí na \"Zničit lidstvo\".\n\nCindy běží zpátky domů, kde znovu narazí na chlapce-ducha (z filmu \"Nenávist\"). Začnou mluvit japonsky (používají ale pouze japonské názvy značek nebo známá slovo jako Sony, Honda nebo harakiri). Chlapec jí řekne, že odpověď na útok vetřelců najde, když nalezne jeho otce. Dá jí jeho souřadnice, ale Cindy je nemůže přečíst, a tak se změní na mapu v Yahoo. Cindy se rozloučí s Tomem, náhodou najde Brendu Meeksovou, která přežila svou smrt (už počtvrté) v předchozím díle a společně se vydají na souřadnice, které Cindy získala.\n\nNásleduje scéna s prezidentem Harrisem, který se dozvídá o útocích, ale raději si chce nejdříve doposlechnout pohádku o kachničce. Prezident pak vystoupí v OSN, kde svými vtipy urazí většinu přítomných. Oznámí, že jeho vědci získali lasery z triPodů, které zabíjejí lidi, ale nechávají jejich oblečení, a modifikovali ho tak, že mizí oblečení. Tuto zbraň mají použít proti vetřelcům. Nejdříve se objeví nahý prezident USA, což znechutí všechny přítomné, pak prezident omylem svleče všechny v sále.\n\nCindy a Brenda se dostanou do vesnice, která zaostává za ostatním světem o stovky let. Jsou ale chyceny a postaveny před soud, který skončí tím, že mohou ve vesnici zůstat, ale už ji nikdy nesmějí opustit.\n\nTom s dětmi se mezitím dostanou do bojů armády s triPody. Robbie chce armádě pomoct, Tom se ho snaží od toho odradit. Rachel je mezitím lákaná Michaelem Jacksonem, aby šla s ním a skupinou dětí. Robbie Tomovi uteče, ten Rachel od Jacksona dostane a spolu s neznámým mužem jdou do jeho domu, kde se schovají ve sklepě. Ten mluví o tom, že musí proti triPodům bojovat, že postaví vlastní, které budou mít čtyři nohy.\n\nStejné noci je vesnice napadena těmi, o kterých se nemluví, ale je odhaleno, že to jsou jen převlečení vesničané. Cindy a Brenda odhalí, kdo je otec chlapce-ducha. Ten jim řekne, že chlapec zemřel během Cindyina zápasu v boxu. Krátce na to jsou Cindy a Brenda, stejně jako Tom a Rachel, zajaty triPody.\n\nVšichni se ocitnou v koupelně z filmu \"Saw\" a Jigsaw se objeví na obrazovce a řekne jim, že mají 60 sekund na to, aby odemkli pasti, které mají na sobě. Klíč má Cindy za okem, ta si oko vyndá, protože je umělé, klíč vytáhne a bez problému pasti odemkne. Jigsaw se pak ještě jednou pokusí zabít Toma a děti, ale nakonec se slituje, zastaví celou invazi na Zemi a omluví se. Brenda se vyspí s Jigsawovým bratrem Zoltanem, o devět měsíců později porodí dítě, které vypadá jako on.\n\nV epilogu Tom paroduje vystoupení Toma Cruise v \"Oprah Winfrey Show\".\n\n"}
{"id": "339427", "url": "https://cs.wikipedia.org/wiki?curid=339427", "title": "Bludovice (Nový Jičín)", "text": "Bludovice (Nový Jičín)\n\nBludovice ( \"Blauensdorf\", katastrální území Bludovice u Nového Jičína) jsou jednou z místních částí Nového Jičína. První písemná zmínka o Bludovicích je z roku 1302. V místní části se nachází Kaple sv. Michala, která byla postavena roku 1861 novojičínským stavitelem Tomášem Chytilem podle plánů Ferdinanda Neußera ze Salzburgu, nad touto kaplí se nachází místní hřbitov.\n\n"}
{"id": "339428", "url": "https://cs.wikipedia.org/wiki?curid=339428", "title": "Syntetické linoleum", "text": "Syntetické linoleum\n\nSyntetické linoleum je lacinou chemickou náhražkou přírodního linolea, je vyráběné z polyvinylchloridu (PVC). Nejčastěji se užívá název \"\"lino\"\", který je však matoucí. Hlavní výhodu je nízká cena a snadná údržba, mezi hlavní nevýhody patří nešetrnost k životnímu prostředí při jeho výrobě nebo velký hmotnostní podíl zdraví škodlivých ftalátů, které zajišťuji jeho měkkost a pružnost. \n\n"}
{"id": "339429", "url": "https://cs.wikipedia.org/wiki?curid=339429", "title": "Vincenc Zahradník", "text": "Vincenc Zahradník\n\nVincenc Zahradník (29. prosince 1790 Mladá Boleslav – 31. srpna 1836 Křešice) byl český katolický kněz, autor náboženských a filozofických spisů a bajek.\n\nPo absolvování gymnázia studoval v letech 1807 až 1813 teologii v Litoměřicích, kde se stal 12. srpna 1813 knězem. Působil krátce jako kaplan v Křinci a Všejanech, roku 1816 ho biskup Josef František Hurdálek jmenoval svým sekretářem a pověřil ho vedením biskupské knihovny. Roku 1820 se stal profesorem pro pastorální teologii na litoměřickém semináři. Byl prvním česky píšícím filozofem, vytvářel českou filozofickou terminologii. Protože patřil mezi bolzanisty, byl zařazen mezi „nespolehlivé osoby“ a byl proto odvolán ze všech funkcí a poslán na faru v Zubrnicích a později do Křešic, kde roku 1836 na následky infekční choroby, kterou se nakazil, při zaopatřování nemocných, zemřel.\n\nDíl III. dostupný online \nDíl V. dostupný online\n\n"}
{"id": "339430", "url": "https://cs.wikipedia.org/wiki?curid=339430", "title": "Státní znak San Marina", "text": "Státní znak San Marina\n\nStátní znak San Marina pochází pravděpodobně ze 14. století. Na modrém štítu jsou tři zelené hory s třemi stříbrnými věžemi. Hory znázorňují jednotlivé vrcholky (\"La Guaita\", \"La Cesta\" a \"La Montale\") hory Monte Titano, na kterých vznikly zárodky San Marina. Každá z věží je ozdobena stříbrným pštrosím perem.\n\nŠtít je obklopen dubovou a vavřínovou ratolestí, které vyjadřují stálost republiky a obranu její svobody. Nad štítem je koruna symbolizující suverenitu státu. Zlatý nápis \"LIBERTAS\" (Svoboda) na stříbrné stuze má připomínat, že San Marino vzniklo poté, co tu jeho zakladatel hledal svobodu.\n\nStátní znak je součástí státní sanmarinské vlajky.\n\n\n"}
{"id": "339431", "url": "https://cs.wikipedia.org/wiki?curid=339431", "title": "Jakub Malý", "text": "Jakub Malý\n\nJakub Malý, celým jménem Jakub Josef Dominik Malý (4. srpna 1811, Praha – 7. března 1885, Praha) byl český národní buditel a novinář, autor publikací z oboru historie a literatury, překladatel z angličtiny, francouzštiny a němčiny. Používal též pseudonymy Budislav (pro básně) a Václav Pravda (především pro historické spisy).\n\nVystudoval na Karlově universitě filosofii a práva, seznámil se s mnoha tehdejšími vlastenci (Josef Kajetán Tyl, František Ladislav Čelakovský, Václav Hanka, František Palacký, Josef Jungmann). Začal psát básně do mnoha častopisů, živil se jako učitel jazyků. Spolupracoval s Jungmannem na sestavování Slovníku, pracoval jako redaktor a překladatel (redigoval literární časopis \"Denice\"). Vydával ostře protivládní politické články, historické spisy (\"Dějepis národu českého pro čtenáře každého stavu\", 1863). Na sklonku života vydal své paměti, v nichž popsal situaci na počátku národního obrození (\"Naše znovuzrození\"). Mimo vlastní tvorbu překládal, především z angličtiny (Oliver Goldsmith, Washington Irving, William Shakespeare, učebnice angličtiny a knihy o amerických reáliích), francouzštiny, němčiny a polštiny. Je autorem prvního překladu Charlese Dickense z roku 1840. Psal i německy. Patřil k nejplodnějším českým spisovatelům své doby.\n\n\n\n"}
{"id": "339434", "url": "https://cs.wikipedia.org/wiki?curid=339434", "title": "Kojetín (Nový Jičín)", "text": "Kojetín (Nový Jičín)\n\nKojetín (katastrální území Kojetín u Starého Jičína) je jednou z místních částí města Nového Jičína.\n\nPrvní písemná zmínka o obci je z roku 1497, kdy náležela panství starojičínskému. V roce 1905 zde byla vybudována samostatná škola. Místní částí Nového Jičína se obec stala dne 1. září 1974.\n\n\n\n"}
{"id": "339436", "url": "https://cs.wikipedia.org/wiki?curid=339436", "title": "Trurská katedrála", "text": "Trurská katedrála\n\nTrurská katedrála, oficiálně \"Katedrála Panny Marie v Truro\" (Cathedral of the Blessed Virgin Mary, Truro), je katedrála anglikánské církve nacházející se v anglickém městě Truro. Byla první katedrálou postavenou po skončení středověku a je jedinou dokončenou v 19. století. Byla postavena v novogotickém slohu a je jednou ze tří katedrál ve Velké Británii se třemi věžemi.\n\nStavba byla zahájena roku 1880 na místě, kde v 16. století stál farní kostel. Autorem návrhu byl John Loughborough Pearson, vedoucí postava neogotického směru 19. století. Návrh je kombinací rané gotiky a francouzských prvků, především věží a kulatých oken. Podobnost s Lincolnskou katedrálou není náhodná, protože Pearson byl architektem i této katedrály. Centrální věž dosahuje výšky 76 m, zatímco západní věže jsou 61 m vysoké.\n\nZákladní kámen byl položen roku 1880 a první část katedrály byla vysvěcena roku 1887. Hlavní věž byla dokončena roku 1905 a celá budova, včetně dvou západních věží, roku 1910. Chrámová loď původního kostela je součástí jihovýchodního křídla katedrály a je stále používána jako farní kostel. Pearson však roku 1897 zemřel a stavbu dokončil jeho syn Frank.\n\nPočet návštěvníků dosahuje ročně čísla 200 000. Roku 2002 bylo východní křídlo rekonstruováno a původní kámen byl nahrazen kamenem z Bathu. Podobně bylo roku 2005 rekonstruováno i západní křídlo.\n\n"}
{"id": "339437", "url": "https://cs.wikipedia.org/wiki?curid=339437", "title": "Horáček", "text": "Horáček\n\nČeské příjmení Horáček nosí více různých osobností:\n\n\n"}
{"id": "339442", "url": "https://cs.wikipedia.org/wiki?curid=339442", "title": "Michal Horáček", "text": "Michal Horáček\n\nMichal Horáček (* 23. července 1952 Praha) je český spisovatel, esejista, novinář, textař, básník, producent, vystudovaný antropolog a spoluzakladatel sázkové kanceláře Fortuna.\n\nKandidoval v prezidentských volbách 2018, kde se v prvním kole umístil na 4. místě se ziskem 472 643 hlasů (9,18 %).\n\nJeho otec Vladimír Horáček byl dramaturgem mnoha pražských divadel (včetně Národního divadla) a překladatel (ovládal dvanáct jazyků), matka Eva Horáčková, rozená Heyrovská, psycholožka. Pradědeček Leopold Heyrovský byl profesor římského práva a rektor Univerzity Karlovy. Dědeček Leopold Heyrovský byl jeden z předsedů České společnosti entomologické, jeho prastrýc Jaroslav Heyrovský byl první Čech oceněný Nobelovou cenou. Získal ji v oboru chemie v roce 1959 za objev polarografie. Michal Horáček má i šlechtické předky, jeho prababička (manželka Leopolda Heyrovského) Klára Hanlová z Kirchtreu (1863–1935) byla dcerou Karla šlechtice Hanla z Kirchtreu (1813–1879), mimo jiné okresního hejtmana v Kadani a poté i v Prachaticích, a praneteří Karla Boromejského sv. p. Hanla z Kirchtreu.\n\nPo maturitě v roce 1970 byl přijat na Fakultu sociálních věd a publicistiky UK (v současnosti Fakulta sociálních věd Univerzity Karlovy), odkud byl na zásah Státní bezpečnosti vyloučen poté, co zfalšoval dobrozdání fakultního výboru SSM k žádosti o výjezdní doložku do USA. Živil se pak jako plavčík, umývač černého nádobí, skladník a posléze jako domácí dělník Výrobního podniku Svazu invalidů (META). Současně se věnoval sázkám, a to zejména na pražském dostihovém závodišti ve Velké Chuchli.\n\nZájem o dostihy a studium chovu anglického plnokrevníka ho v polovině 70. let přivedly ke psaní pro zahraniční publikace; stal se korespondentem dostihových časopisů ve Velké Británii (\"British Racehorse\"), Austrálii (\"Racetrack\") a v USA (\"Thoroughbred Record\"). Ocenění novinářskou cenou (1982) mu pomohlo k zisku stipendia na World Press Institute (Macalester College, St.Paul, Minnesota), které absolvoval v roce 1984.\n\nV září 1981 ho Státní bezpečnost zaregistrovala jako kandidáta tajné spolupráce, krycí jméno Sázkař, číslo svazku u StB 746 229. Agentem se ale nestal a v dubnu 1984 jeho svazek Stb uložila do archivu. Horáček se proti podezřením ze spolupráce brání negativním lustračním osvědčením.\n\nV roce 1986 byl přijat jako redaktor kulturní rubriky do týdeníku \"Mladý svět\", kde se věnoval především interview (Kurt Vonnegut, Roald Dahl, Klaus Maria Brandauer aj.), ale i jiným publicistickým žánrům. Kromě jiného vedl boj s agenturou Pragokoncert, organizující vystoupení zahraničních sólistů i hudebních skupin v ČSSR; Pragokoncert byl posléze donucen umožnit pražský koncert populárních Depeche Mode, a poté i dalších západních umělců. Byl také autorem první investigativní reportáže (OSA Nostra, ve spolupráci s kolegou Lubošem Beniakem, 1989).\n\nOd října 1987 až do Sametové revoluce ho sledovala Státní bezpečnost jako prověřovanou osobu. Během revoluce byl jeho svazek zničen. V létě 1989 založil spolu s rockerem Michaelem Kocábem občanskou iniciativu MOST, která si dala za cíl zprostředkovat jednání mezi komunistickou mocí a představiteli nezávislých sdružení. V listopadu téhož roku pak MOST přivedl k jednomu stolu premiéra Ladislava Adamce a zástupce Občanského fóra v čele s Václavem Havlem; předmětem a výsledkem těchto jednání bylo zejména zrušení té části tehdejší ústavy, která garantovala Komunistické straně Československa tzv. vedoucí úlohu v politickém uspořádání země. Tím se otevřela cesta k pluralitní parlamentní demokracii a k prvním svobodným volbám po mnoha desetiletích.\n\nNebyl členem žádné politické strany před listopadem 1989, ani po něm; s výjimkou angažovanosti v rámci MOSTu přímou účast v jakýchkoli politických strukturách zásadně odmítal. Přesto se nevyhýbal službě v institucích, které považoval za veřejně prospěšné. Na pozvání Miloslava kardinála Vlka například přijal nabídku stát se patronem Komunitního centra Matky Terezy na pražském Chodově (2006), na výzvu Václava Havla účast ve správní radě Knihovny Václava Havla (2005).\n\nNa počátku roku 1990 založil se třemi kolegy akciovou společnost Fortuna. Ta postupně rozvinula koncept sázení na výsledky především sportovních utkání: kursové sázky. S mnoha sty pobočkami nejen v ČR, ale posléze i na Slovensku a v Polsku, a s mnohamiliardovým ročním obratem, se Fortuna stala prosperující společností. Poté, co Horáček strávil téměř 15 let jako předseda představenstva Fortuny, ji v prosinci 2004 společně prodali společnosti Penta Investments za 2,4 miliardy Kč a poté ze statutární funkce odstoupil.\n\nJiž dříve se věnoval umělecké činnosti, zejména textům a produkci hudebních skladeb. V roce 1997 byl zvolen předsedou Rady Akademie populární hudby, která udílí českou obdobu \"Grammy Award\", výroční hudební ceny \"Anděl\". Změnil její dosavadní strukturu a ve spolupráci s akademiky, které oslovoval osobními dopisy s prosbou o podněty, vytyčil nové úkoly. Funkci předsedy předal svému nástupci v roce 2000. V roce 2005 přijal nabídku TV Nova a stal se předsedou poroty televizní soutěže \"Česko hledá SuperStar\".\n\nPo prodeji Fortuny se začal naplno věnovat hlavně vlastním tvůrčím projektům. Psal eseje pro noviny a cestopisy pro časopisy, publikoval knihy a zejména jako textař a producent vytvářel písňové projekty. Na sklonku první dekády nového tisíciletí se začal stále více přiklánět k poezii; výsledkem bylo veršované libreto hudebně-dramatického díla \"Kudykam\", uváděného v koprodukci se Státní operou Praha od roku 2009 a sbírka villonských balad nazvaná Český kalendář.\n\nV roce 1996 získal titul bakaláře na Institutu základů vzdělanosti UK, v roce 2007 titul magistr na Fakultě humanitních studií UK (obecná antropologie), následujícího roku byl na stejné fakultě a ve stejném oboru přijat ke studiu doktorandskému. Disertační práci na téma \"Habitus hazardního hráče. Etnografická rekonstrukce radikální alternativy v období reálného socialismu,\" obhájil a titul doktora získal v září 2011. Sám průběžně na vysokých školách přednášel; vedl semináře tvůrčího psaní na Fakultě sociálních věd UK v Praze a na Masarykově universitě v Brně.\n\nOd roku 1976 byl ženatý s novinářkou Rut Horáčkovou, roz. Vavákovou (* 1953). V roce 2010 se rozvedli. Mají spolu dvě děti – Filipa Horáčka (* 1978), asistenta na FHS UK a Rut Horáčkovou, ml. (* 1987). Dne 25. března 2011 se stal otcem dcery Julie, jejíž matkou je kostýmní výtvarnice Michaela Hořejší, dcera teoretického fyzika Jiřího Hořejšího. Ta se 5. května 2012 stala jeho manželkou.\n\nV roce 2013 podpořil založení LES (Liberálně ekologické strany), kterou zakládal Martin Bursík. V témže roce prohlásil v on-line rozhovoru, že ve volbách bude hlasovat pro KDU-ČSL. Uvádí, že nikdy nebyl členem Komunistické strany Československa (KSČ) ani Socialistického svazu mládeže (SSM), a má negativní lustrační osvědčení.\n\nV listopadu 2016 zveřejnil své majetkové přiznání a přiznal majetek v hodnotě 458 milionů korun.\n\nNa Vysoké škole kreativní komunikace, s.r.o., soukromé vysoké škole vzniklé v roce 2016, je též uváděn jako vyučující.\n\nDne 29. dubna 2016 oznámil možnou kandidaturu na prezidenta České republiky ve volbách v roce 2018. 20. října 2016 potvrdil, že kandidovat bude. 16. dubna 2017 zahájil sběr podpisů, začátkem května 2017 oznámil, že už jich má dostatečný počet – celkem se mu jich podařilo získat 86 940, a v listopadu 2017 se tak stal jedním z devíti prezidentských kandidátů.\n\nV dubnu 2017 uvedl, že pokud by nepostoupil do druhého kola prezidentské volby, podpořil by jako kandidáta Jiřího Drahoše.\n\nV rozhovoru pro web INFO.CZ v červenci 2017 řekl, že je přesvědčený, že Miloš Zeman nakonec z boje o prezidentský post odstoupí.\n\nVe volbách se v prvním kole se ziskem 472 643 hlasů (9,18 %) umístil na 4. místě za Milošem Zemanem, Jiřím Drahošem a Pavlem Fischerem, a nepostoupil tak do druhého kola. Před druhým kolem podpořil Jiřího Drahoše (proti Miloši Zemanovi) a nabídl mu k využití billboardy, které měl předplacené.\n\nNepodepsal by prohlášení českých ústavních činitelů o respektu k čínské územní celistvosti.\n\nV otevřeném dopise se ostře vyhranil proti postoji prezidenta Zemana, který se zdráhal odvolat ministra financí Andreje Babiše.\n\nNeodmítl by referendum o Evropské unii s tím, že by hlasoval pro setrvání v EU. Kloní se k tomu, aby bylo v České republice zavedeno euro. Je pro adopci dětí homosexuálními páry. Zákaz kouření v restauracích, ač sám silný kuřák, podporuje. Na hodnocení elektronické evidence tržeb si chce ještě raději nějaký čas počkat.\n\nUvedl, že by souhlasil s tím, aby obyvatelé měli možnost odvolat prezidenta v referendu, jako je tomu třeba v Rakousku. S možností referenda totiž počítá i naše ústava. Otázky položené v referendu by se však neměly týkat problémů na ústavní úrovni, mezi něž patří např. lidská práva nebo členství ČR v Evropské unii.\n\nInstitut milosti je dle jeho názoru třeba zachovat, dovede totiž reflektovat individuální lidské osudy, se kterými zákon nepočítá. Na druhou stranu by nikdy nevyužil svého práva vydat amnestii. Amnestie vydaná prezidentem Václavem Klausem totiž podle něj podryla důvěru lidí v právní stát.\n\nV září 2014 se vyslovil pro ekonomické sankce vůči Rusku a uvedl, že „připojením se ke svým partnerům v Evropské unii a v severoatlantickém prostoru dáváme najevo jednotu, že sdílíme nějaké principy, které jsme ochotni zastávat a hájit i přes to, že nás to bude něco stát a že se to odrazí v našem komfortu.“\n\nHoráček podpořil vznik Centra proti terorismu a hybridním hrozbám. Podle Horáčka by se měla podobná centra vytvořit ve všech členských státech NATO a EU.\n\nAčkoli si dle platných zákonů zřídil transparentní účet, ze kterého musí kandidáti hradit veškeré výdaje za předvolební kampaň, oznámil že kampaň si bude financovat pouze sám a na účet se proto nedá přispívat.\n\nV dubnu 2017 na svém předvolebním mítinku ve Frýdku-Místku odmítl povinné uprchlické kvóty na přerozdělování migrantů z Afriky a jihozápadní Asie mezi členské státy Evropské unie a prohlásil: „Určitě nechci stavět v Česku mešity. Uvědomuji si ohromný rozdíl mezi naší kulturou a kulturou islámských uprchlíků. Jsem také zásadně proti kvótám, protože migranti z islámských zemí nechtějí k nám do Humpolce, ale do německého Hamburgu.“ Zároveň však říká, že „odpůrce migrace je jako odpůrce deště“ a není proti přijímání uprchlíků, kteří do Česka přichází z těžké situace.\n\nOpakovaně vyjádřil svůj promonarchistický postoj.\n\nJeho knižní prvotinou jsou první (a dosud poslední) česky psané dějiny dostihového sportu, \"Království za koně\". Vydalo nakladatelství Olympia, Praha, v roce 1983. Kniha se s 60 000 výtisky zařadila mezi bestsellery. Zanedlouho následovalo její druhé vydání (30 000 výtisků).\n\nSvět dostihů byl předmětem i další knihy, nazvané \"Zpráva z Kentucky\" (Turf Klub, Praha, 1984), kde popsal svou zkušenost z cest po závodištích a hřebčínech USA. Byla vydána jen v cyklostylované podobě.\n\nNejvětší zájem vyvolal deníkový záznam ze třinácti rozhodujících dnů sametové revoluce na sklonku listopadu roku 1989, zejména z politických jednání – v revolučním centru (Laterna magika), v budově vlády, v bytě premiéra Adamce i Václava Havla a jinde – kterých se osobně účastnil. Vydán byl v knižní podobě pod titulem \"Jak pukaly ledy\" (Ex Libris, Praha, 1990), zaznamenal tento deník 170 000 prodaných výtisků. O sedmnáct let později vyšel znovu, doplněný rejstříkem dobových osobností (XYZ, Praha, 2007).\n\nFilosofující zamyšlení nad fenoménem hazardní hry bylo obsahem publikace s názvem \"Los a sázka\" (Fortuna, Praha, 1996). Autor ji zdarma poskytl čtenářům ke stažení na svých webových stránkách.\n\nSoubor esejů, publikovaných jednou týdně v \"Lidových novinách\", vyšel pod názvem \"O české krvi otců vlasti\" v Nakladatelství Lidové noviny (2004). Postupně se dočkal tří vydání a 15 000 prodaných výtisků. Autor zde využil především své antropologické erudice.\n\nDalší eseje, tentokrát z \"Hospodářských novin\", daly vzniknout svazku \"O tajemství královny krav\" (NLN, Praha, 2007).\n\nV roce 2009 sepsal „písňový text o 2009 verších“, jak označil libreto svého lyrikálu \"Kudykam\" (Nakladatelství Lidové noviny).\n\nSvé první články pro tištěná periodika publikoval anglicky. Po uvolnění domácích politických poměrů mu v roce 1986 bylo dovoleno pracovat v redakci populárního týdeníku \"Mladý svět\". V něm publikoval \"Dopisy z lásky a nenávisti\" - koncipované jako korespondence s rozličnými osobnostmi světové historie; ukrývaly paralely se současným společenským vývojem v Československu.\n\nPo odchodu z \"Mladého světa\" pokračoval v psaní pro noviny, přispíval zejména do \"Hospodářských novin\", \"Lidových novin\" a do \"Mladé fronty DNES\". Z cest po světě vytěžil řadu reportáží, uveřejněných v \"Reflexu\", \"Magazínu Lidových novin\", \"Koktejlu\" a dalších periodikách; své články začal provázet vlastními fotografiemi.\nV prvních letech nového tisíciletí vedl výběrové semináře tvůrčího psaní, a to na Karlově univerzitě v Praze a na Masarykově univerzitě v Brně.\n\nSvé první texty napsal koncem 70. let, v nahrávacích studiích byly však realizovány až od roku 1983 (spolupráce se Zdeňkem Rytířem, písně pro Michala Tučného a Petra Spáleného).\n\nZásadní bylo setkání se skladatelem Petrem Hapkou v roce 1984, které přineslo koncipovaná autorská alba. První z nich, \"Potměšilý host\" vytvořený pro Hanu Hegerovou, obdrželo platinovou desku.\n\nNásledující album \"V Penziónu Svět\" představilo originální koncept, který se posléze stal pro tvůrčí dvojici H+H typický: namísto jedinému pěveckému protagonistovi nabídlo prostor řadě různých osobností. V případě „Penziónu“ to byl například rocker Michael Kocáb nebo mladý slovenský zpěvák Richard Müller, poprvé tu zazpíval i Petr Hapka. Album obsáhlo písně jako například \"S cizí ženou v cizím pokoji\", \"Štěstí je krásná věc\", \"Rozeznávám\" nebo \"Buřty, pivo a nenávist\".\n\nTřetím projektem z dílny H+H byla \"Citová investice\". Zvolená albem roku 1996, obsahovala i skladbu \"Dívám se, dívám\" (Píseň roku), která se stala patrně nejproslulejší písní tohoto autorského tandemu. Zpíval Petr Hapka za doprovodu Lucie Bílé.\n\nAlbum \"Mohlo by tu být i líp\" z roku 2001 patrně dovedlo koncept pestrosti interpretů nejdále, mezi zpěváky zde excelovala mezzosopranistka Magdalena Kožená (\"S poduškou Řípu pod hlavou\"), dále se představil i Daniel Landa, jazzman Jan Spálený nebo frontman skupiny Traband Jarda Svoboda, ke spolupráci s H+H se vrátila i Hana Hegerová. Mezi české hity se zařadil duet Petra Hapky s mladou Slovenkou Janou Kirschner nazvaný \"Bude mi lehká zem\" a Hapkovo sólo \"Kocour se schoulil na tvůj klín\".\n\n\"Strážce plamene\", projekt z roku 2006. Poprvé se tu jako interpret šansonů H+H objevuje Jaromír Nohavica, přichází slovenská šansoniérka Szidi Tobias a valašský zpěvák František Segrado, které doplňuje Hana Hegerová, Daniel Landa a Jana Kirschner. Všechny písně dostaly také svojí obrazovou podobu.\n\nV roce 2009 vyšlo album \"Kudykam\", které ještě před premiérou ve Státní opeře představilo potenciálním divákům písně, určené pro velké jeviště. Aranžmá se ujal Ondřej Brzobohatý. Album obsahuje písně \"Přišlo mi to vhod\" a \"Tante cose da veder‘\". Na albu se představili interpreti známí (například Richard Krajčo a Karel Gott) i méně známí (Karel Dobrý nebo Jan Sklenář).\n\nV roce 2010 byl vydán souhrnný Zpěvník - P. Hapka a M. Horáček s výběrem toho nejlepšího ze spolupráce této dvojice.\n\nKromě projektů s Petrem Hapkou, z nichž všechny dosáhly na první místo v žebříčku nejprodávanějších zvukových nosičů, se věnoval i autorským výpovědím ve spolupráci s jinými tvůrci. První mezi těmito alby byl projekt pojmenovaný \"Richard Müller – zpěv / Michal Horáček – slova\" z roku 2000. Česky zpívajícímu slovenskému interpretovi přineslo několik nejúspěšnějších skladeb jeho bohaté kariéry, zejména \"Baroko\" a \"Srdce jako kníže Rohan\".\n\nNekomerční ambici měl naopak umělecky náročný projekt se skladatelem a interpretem Jardou Svobodou z roku 2003, nazvaný \"Tak to chodí\". Michal Horáček na něm dal kromě jiných poprvé příležitost Věře Nerušilové, Szidi Tobias a Františku Segradovi, kteří se posléze účastnili i práci na projektech H+H.\n\nS dalším titulem přišel na podzim 2008: účast na něm nabídl pouze málo známým ženským interpretkám (Naďa Válová, Hana Robinson, Natálie Kocábová, Tereza Nekudová a další). Pásmo příběhů vyprávěných z ženské perspektivy – od maturantky po důchodkyni – neslo název \"Ohrožený druh\". Na nejvyšší příčce nejprodávanějších hudebních nosičů ČR setrvalo nepřetržitě 14 týdnů a získalo cenu Anděl za nejúspěšnější CD v kategorii skupin. Současně bylo zvoleno albem roku 2008. Obsahovalo hit \"Jak ten chlap se na mě dívá\".\n\nV roce 2014 vyšlo album Františka Segrado \"Segrado\" s texty Michala Horáčka.\n\nPostupný přechod od ryze písničkářské ke klasické poetické tvorbě zahájil veršovaným libretem \"Kudykama\". To obsahovalo i šest villonských balad. Právě k tomuto žánru posléze obrátil svou pozornost.\n\nSbírku villonských balad, z formálního hlediska jedné z nejnáročnějších disciplín (mj. každá báseň smí obsahovat jen tři rýmové koncovky), uveřejnil v českém prostředí dosud naposledy Vítězslav Nezval v roce 1936 (\"52 hořkých balad věčného studenta Roberta Davida\"). On sám na ni navázal sbírkou \"Český kalendář\"; každá balada je věnována některému z kalendářních měsíců. Editorkou je literární historička a kritička Daniela Iwashita, knižní podobu charakterizují fotografie prof. Jindřicha Štreita. Také tyto balady jsou zhudebňovány, a to českými i slovenskými skladateli.\n\nKoncept uměleckých výpovědí, poskytovaných na jednom albu mnoha různými osobnostmi, byl jeho klíčovým příspěvkem ve spolupráci s Petrem Hapkou i s dalšími spolutvůrci. Postupně si osvojil postavení uměleckého producenta, za níž se mu dostalo uznání mimo jiné i prostřednictvím ceny Anděl za DVD roku 2007. Pod titulem \"Strážce plamene v obrazech\" vytvořil prostor pro vesměs mladé filmové režiséry, kteří dali písním H+H obrazovou podobu. Tyto tvůrce v posledním videoklipu doplnil tehdejší nestor české kinematografie, profesor Otakar Vávra. Celým pásmem provázejí diváka H+H jako loutky, jimž v improvizovaném kinosále sekundují loutky Szidi Tobias, Daniela Landy a Jaromíra Nohavici.\n\nKromě písňových alb produkoval i představení \"Kudykam\" na jevišti Státní opery Praha, jehož součástí byla i bibliofilie libreta (ilustrovaná profesorem Borisem Jirků), vystoupení na různých festivalech a další akce.\n\nSvéráznou producentskou myšlenkou je i nabídka podávaná prostřednictvím internetu všem, kteří se domnívají, že mohou přispět ke vzniku písňové podoby villonských balad jako hudební skladatelé.\n\n\n\n\n"}
{"id": "339447", "url": "https://cs.wikipedia.org/wiki?curid=339447", "title": "Petr Čech (varhaník)", "text": "Petr Čech (varhaník)\n\nPetr Čech (* 18. března 1979) je český varhaník\n\nJe absolventem Pražské konzervatoře v oborech klavír (prof. Marta Toaderová) a varhany (prof. Jan Hora), Hudební fakulty Akademie múzických umění v Praze (prof. Jan Hora) a Staatliche Hochschule für Musik und Darstellende Kunst ve Stuttgartu u prof. Jona Laukvika. Doktorandské studium absolvoval na VŠMU v Bratislavě. Vystupuje mj. v duu se svou sestrou, houslistkou Alenou Čechovou. Vyučuje na Pražské konzervatoři, kde je též od července 2019 ředitelem. Jako varhaník působí při Chrámu Matky Boží před Týnem.\n\n\n"}
{"id": "339450", "url": "https://cs.wikipedia.org/wiki?curid=339450", "title": "Nakladatelství Paseka", "text": "Nakladatelství Paseka\n\nNakladatelství Paseka s. r. o. je české nakladatelství, které založil Ladislav Horáček 9. prosince 1989 a nazval je podle jedné z postav \"Krvavého románu\" Josefa Váchala.\n\nPaseka vydává zahraniční i českou prózu, nonfiction, literaturu pro děti a komiksy. Vrcholem snažení v oblasti historiografické literatury je projekt souboru \"Velké dějiny zemí Koruny české\", na němž nakladatelství spolupracuje s předními českými historiky. Za pátý díl získal v roce 2000 Petr Čornej Cenu Josefa Hlávky za práci v oblasti vědecké a odborné literatury. \n\nK nejznámějším spisovatelům a spisovatelkám nakladatelství patří Petr Jarchovský, Jan Novák, Iva Procházková, Petr Šabach, Tomáš Šebek, Pavel Šrut či Zdeněk Svěrák a okruh Divadla Járy Cimrmana.\n\nV cizojazyčné oblasti se nakladatelství věnuje tvorbě Helle Helle, Pasiho Ilmari Jääskeläinena, Alice Munroové, Vladimira Nabokova, Amose Oze či Salmana Rushdieho.\n\nKomiksu se nakladatelství Paseka věnuje soustavně od roku 2015, zaměřuje se především na tituly pro děti a mládež. Získalo pověst nakladatelství, které ke komiksům přivádí nové publikum. Komiksy, které nakladatelství vydává, často tvoří ženy, v hlavní roli jsou dívky. Paseka je českým nakladatelem \"Hildy\", \"Záleskautek\" nebo titulů Rainy Telgemeierové. \n\nSoučasnou ředitelkou a zároveň majitelkou nakladatelství je Horáčkova dcera Anna Rezková-Horáčková, od roku 2014 je šéfredaktorem Jakub Sedláček.\n\nKnihy nakladatelství získaly řadu ocenění, je nejúspěšnějším nakladatelstvím v rámci cen Magnesia Litera :\n\nCena Ministerstva kultury za nejkrásnější českou knihu roku:\n\nPaseka se zasloužila o záchranu nástěnných maleb Josefa Váchala v Portmanově domě v Litomyšli, tzv. Portmoneu. V června 1993 bylo v domě otevřeno Museum Josefa Váchala. Záchranné práce v Portmoneu inspirovaly vznik Školy restaurování a konzervačních technik, která se stala součástí Univerzity Pardubice.\n\n"}
{"id": "339452", "url": "https://cs.wikipedia.org/wiki?curid=339452", "title": "Petr Čech (rozcestník)", "text": "Petr Čech (rozcestník)\n\nPetr Čech je jméno několika významných osobností:\n\n"}
{"id": "339455", "url": "https://cs.wikipedia.org/wiki?curid=339455", "title": "Erotokritos", "text": "Erotokritos\n\nErotokritos (řecky: \"Ερωτόκριτος, Erotókritos\") je renesanční rytířský román (romance) psaný krétským dialektem řeckého jazyka.\n\nVznikl na počátku 17. století na Krétě v období krétské renesance. Jeho autorem je Vitsentzos Kornaros. Skládá se z 10 012 patnáctislabikových rýmovaných veršů.\n\nTématy románu jsou láska, čest, přátelství a odvaha. Hrdiny jsou milenci Erotokritos a Aretusa, oba urozeného původu, kteří jsou na počátku příběhu odloučeni, a musejí překonávat vnější i vnitřní překážky a zkoušky, než se opět shledají. Svou formou báseň navazuje na krétskou tradici mantinád, krátkých básní vznikajících improvizovaně při hudbě a tanci.\n\nErotokritos se díky svému patriotismu stal velmi populárním po celém Řecku a také velkým inspiračním zdrojem pro Dionýsia Soloma a další básníky. Společně s další básní - Erofili (Georgios Hortatsis) je klasickým příkladem řecké renesanční literatury. Dodnes je velmi populárním dílem, z velké části díky zhudebnění některých jeho částí známými současnými hudebníky z Kréty.\n"}
{"id": "339456", "url": "https://cs.wikipedia.org/wiki?curid=339456", "title": "Billie Jean Kingová", "text": "Billie Jean Kingová\n\nBillie Jean Kingová (rozená Moffittová; * 22. listopadu 1943, Long Beach, Kalifornie, USA) je bývalá americká tenistka a světová tenisová jednička, která vyhrála 12 grandslamových turnajů ve dvouhře (z čehož 8 v otevřené éře), 16 ve čtyřhře (10 v otevřené éře), 11 ve smíšené čtyřhře (mixu, 7 v otevřené éře). Celkem vyhrála 39 grandslamových turnajů, z čehož 25 v otevřené éře.\n\nMěla velký podíl na vzniku \"Ženské tenisové asociace\" WTA, jejíž se stala v roce 1973 první předsedkyní. Zasazovala se též o rovné postavení žen vůči mužům a bojovala proti sexismu ve sportu i ve společnosti. Jejím snad nejslavnějším zápasem byl duel nazvaný „Bitva pohlaví“, v němž svého soupeře, o 25 let staršího bývalého wimbledonského vítěze a jednoho z nejlepších tenistů 30.–40. let Roberta Riggse, porazila na sety 6–4, 6–3 a 6–3 (20. srpen 1973, hala Astrodome, Houston).\n\nCelkem vyhrála 175 turnajů WTA (67 ve dvouhře, 101 ve čtyřhře a 7 v mixu), což ji řadí na 3. příčku historického pořadí za Martinu Navrátilovou a Chris Evertovou.\n\nV srpnu 2006 získalo její jméno Národní tenisové centrum Billie Jean Kingové v New Yorku, dějiště grandslamu US Open.\n\nV roce 1965 se provdala na Long Beach v Kalifornii za Lawrence Kinga. Roku 1971 se pak rozhodla pro vědomý potrat, což zveřejnila ve svém životopise z roku 1981. Manželství bylo rozvedeno v roce 1987. Již od roku 1971 udržovala intimní vztah se svojí sekretářkou Marilyn Barnettovou. K přiznání vztahu na veřejnosti však došlo až o 10 let později.\nV roce 1999 byla zvolena do vedení (Sboru ředitelů) tabákové společnosti Philip Morris, za což byla kritizována protitabákovými aktivisty, pročež tuto funkci opustila.\n\nBillie Kingová se také objevila v roli soudkyně seriálu \"Právo a pořádek\" (Law & Order), (americká premiéra dílu: 27. dubna 2007).\n\nV současnosti žije v New Yorku a Chicagu se svojí jihoafrickou partnerkou Ilanou Klossovou (* 1956), která je také bývalou profesionální tenistkou.\n"}
{"id": "339462", "url": "https://cs.wikipedia.org/wiki?curid=339462", "title": "Dioptrie", "text": "Dioptrie\n\nDioptrie je jednotka optické mohutnosti sférické čočky nebo zakřiveného zrcadla, definovaná jako převrácená hodnota ohniskové vzdálenosti. Má tedy rozměr m. Používá se hlavně v oční optice. V mezinárodní soustavě SI není uvedena a nemá mezinárodně stanovenou zkratku; často se však používá zkratka dpt nebo D. \n\nPříklad: čočka s ohniskovou vzdáleností 1 m má optickou mohutnost 1 dioptrie, čočka s ohniskovou vzdáleností 0,2 m má mohutnost 5 dioptrií atd. Výhoda údaje v dioptriích místo ohniskové vzdálenosti spočívá v tom, že pro tenké na sebe přiložené čočky platí, že jejich souhrnná optická mohutnost se přibližně rovná součtu mohutností jednotlivých čoček. Mohutnosti spojných čoček se přitom počítají jako kladné, rozptylných jako záporné. Toho se využívá při výpočtu přídavných (korekčních) čoček.\n\nZdravé lidské oko má v klidovém stavu optickou mohutnost asi 60 dioptrií, což odpovídá ohniskové vzdálenosti asi 17 mm. Tato mohutnost se při zaostřování na blízko může v mládí měnit až o 20 dioptrií, v dospělosti asi o 10 a od 50 let věku už jen nepatrně. Tento nedostatek se koriguje brýlemi nebo očními čočkami, a to při krátkozrakosti (\"myopii\") rozptylnou čočkou, při dalekozrakosti (\"hypermetropii\") spojnou čočkou. Běžné korekce se pohybují v rozsahu 1 – 3 dioptrií, pro těžší vady až 20 dioptriemi.\n\nSlovem \"Dioptrice\" označil Johannes Kepler svůj spis o geometrické optice, název dioptrie navrhl francouzský oční lékař F. Monoyer roku 1872.\n\n\n"}
{"id": "339464", "url": "https://cs.wikipedia.org/wiki?curid=339464", "title": "Pohár UEFA 1995/96", "text": "Pohár UEFA 1995/96\n\nSezóna 1995/96 Poháru UEFA byla 38. ročníkem tohoto poháru, který se hrál na šest vyřazovacích kol a předkolo. Vítězem se stal bavorský celek FC Bayern Mnichov, který ve finále dvakrát porazil francouzský klub FC Girondins de Bordeaux. Významným způsobem do tohoto ročníku Poháru UEFA zasáhl také český celek. Slavia Praha vypadla až v semifinále po dvou prohrách 0:1 s poraženým finalistou.\n"}
{"id": "339468", "url": "https://cs.wikipedia.org/wiki?curid=339468", "title": "Ich klage an (film)", "text": "Ich klage an (film)\n\nIch klage an je německý název filmu Žaluji, který v roce 1941 natočil Wolfgang Liebeneiner.\n\nNacistická filmová politika začala po Hitlerově nástupu k moci a po vzniku nacistické diktatury v Německé říši. Je také nedělitelně spojena s Goebbelsovým Říšským ministerstvem pro osvětu a propagandu \"(Reichsministerium für Volksaufklärung und Propaganda)\". Goebbels nazval sám sebe „patronem německého filmu“ a z německého filmového průmyslu učinil důležitou součást aparátu nacistické propagandy množstvím opatření tkvících v řízení a kontrole filmové produkce, cenzuře, „arizaci“, represích jednotlivých umělců a podnikatelů. NSDAP již měla zkušenost z výroby filmů pro volební boj, a proto se po uchopení vlády, v roce 1933, koncentrovala na ovládnutí německého FP. Dokonce byl 1942 založen koncern UFI, který měl státní monopol. Možnostmi filmu byli osobně fascinováni Joseph Goebbels, Hermann Göring a Adolf Hitler.\n\nTématu „Euthanasie“ čili „zabití postižených“ byl věnován hraný film (Ich klage an - Žaluji 1941).\n\nNámětem byl román v dopisech Sendung und Gewissen, napsaný již roku 1935 autorem Hellmuthem Ungersem, vydán teprve 1941. SS-Oberführer Viktor Brack, který v Hitlerově kanceláři řídil Aktion T4, pověřil Hermanna Schwenningera, aby napsal nový scénář. Schwenningerův scénář obsahuje scénu u soudu, v níž je asistent smrti - Sterbehelfer - stylizován jako hrdina.\n\nWolfgang Liebeneiner však tento návrh zamítl. Z Hitlerovy kanceláře dostala pracovní skupina nový pokyn, aby napsali scénář „o eutanázii, o vyhlazení života nehodného žití. S ohledem na okolnosti doby jsme došli k přesvědčení, že se musíme vyhnout všemu, co by připomínalo úmyslnou reklamu, výslovně se varovat naprosto všeho, co by nepřátelsky zaměřené osoby mohly považovat za hrozbu ze strany státu.“\n\nNový scénář nesl pracovní název \"Tři lidé – Film o Zákoně srdce\" a týkal se plánovaného zákona „Sterbehilfegesetz“, který však z důvodu protestů z církevních kruhů nebyl vydán. Návrh scénáři přináší trojúhelník mezi ženou a dvěma muži a nechává manžela – lékaře, aby se stal pachatelem v rodině. I tento návrh byl přepracován. Liebeneiner se později ospravedlňoval falešnou teorií, že v něm bylo bez příkras propagováno zabíjení duševně nemocných. Liebeneiner však převzal „zmaření nehodnotného života“ jako skryté klíčové poselství. Hotový film obsahuje prvky trojúhelníku z druhého návrhu, velkou soudní scénu z prvního návrhu a pozměněný vedlejší děj rodičů, kteří touží po smrti svého velmi těžce postiženého dítěte.\n\nOriginální verze – zvaná ministerská \"Ministerfassung\", (Reichsministerium für Volksaufklärung und Propaganda) – byla dokončena v květnu 1941 a ještě v červenci a srpnu byla pozměněna přísnými zásahy cenzury. Příčinou byla kritika eutanázie v pastýřském listu katolických biskupů, čteném 7. července 1941 na kazatelnách, i otevřené kázání biskupa von Galense dne 3. srpna 1941.\n\nByly vystřiženy útoky proti náboženským výhradám i scény naléhavých pokusů o obrácení ve víře. Dále byly vyňaty nacistické konverzační obraty a symboly. Dokonce ani usmrcení nemocného pokusného zvířete už nebylo bezprostředně vidět.\n\nExistují tři různé verze tohoto filmu. Jsou uloženy v Bundesarchiv Koblenz, dem Deutschen Institut für Filmkunde in Frankfurt/M und im ehemaligen DDR-Filmarchiv Potsdam-Babelsberg.\n\nNámětem filmu je smrt na požádání Tötung auf Verlangen, je však obecně hodnocen jako film propagující eutanázii a jistě byl i takto zamýšlen.\n\nFilm má zvláštní význam v souvislosti s tehdy podporovaným tzv. „zmařením nehodnotného života“ Zvláště poukázání obžalovaného doktora Heyta na „statisíce beznadějně trpících“ a obrat ve smýšlení jeho původního odpůrce dokazují, že je film konformní ve smyslu tehdejší politiky. V soudobém časopisu Zeitschriftendienst. (Berlin: vydavatelství Verlag Pressebericht, 1939-1945) se novinářům dávají jako předloha pro „filmové zpravodajství“ tyto pokyny:\n\n„Film společnosti Tobis ‚Žaluji - Ich klage an' se v rámci dojímavého příběhu zabývá otázkou, zda má být lékař oprávněn ve zvláště výjimečných případech zkrátit nevyléčitelně nemocnému člověku na jeho přání jeho utrpení. V obrazech a v dialogu scénáře se s maximální lidskou vážností a lékařskou odpovědností rozebírá už dlouho diskutovaná otázka z oblasti medicíny a práva. I když by se velmi nabízelo zmínit zřejmou snahu pojmout hlavní myšlenku uměleckým způsobem, přesto se toho musíme vyvarovat a chceme pouze ocenit umělecký obsah tohoto filmu, k samotnému problému a k navrhovanému řešení však nechceme jakoukoliv formou zaujímat prozatím ani positivní ani negativní stanovisko, ani v samostatných příspěvcích. Rovněž se raději vyhněme výrazu ‚Euthanasie‘. Mimořádně napínavý a dobře postavený filmový příběh natočený podle románu Hellmutha Ungera navíc nabízí díky vynikajícím hereckým výkonům … dostatek látky pro plodné umělecké ztvárnění.“\n\nZD č. 5384: 125. vydání, 19. září 1941\n\nPo 2. Sv. válce ohodnotil Lexikon mezinárodního filmu tento film takto:\n\n„Propagandistický film Třetí říše k otázce euthanasie. […] Dramaturgicky zdařile vybudovaný, velmi sugestivně inscenovaný agitační film sloužil nacistickým orgánům k ospravedlnění jejich systematického vyhlazování duševně nemocných a k psychologické přípravě zákona o asistované smrti ‚Sterbehilfegesetz ‘.“\n\nFilm byl v Třetí říši vyznamenán oceněním „umělecky výjimečně cenný“ a „osvětový“.\n\n"}
{"id": "339471", "url": "https://cs.wikipedia.org/wiki?curid=339471", "title": "Schwarzenberský palác (Neuer Markt)", "text": "Schwarzenberský palác (Neuer Markt)\n\nSchwarzenberský palác ve Vídni ( \"Palais Schwarzenberg\" nebo \"Stadtpalais Schwarzenberg\") je někdejší zimní palác knížecí rodiny Schwarzenberků na vídeňské ulici \"Neuer Markt č. 8\" v 1. vídeňském obvodu Innere Stadt.\n\nPalác byl postaven o roce 1631 pro Johanna Baptistu Verdu von Verdenberga, pravděpodobně stavitelem Giovannim Battistou Carlonem. Jednalo se o architektonicky významný raně barokní realizaci. Palác později užíval nejvyšší hofmistr Václav Eusebius z Lobkovic a roku 1788 jej koupil Ferdinand Vilém ze Schwarzenberku. Zřejmě od roku 1701 probíhala postupná přestavba paláce. Jejího plánování se mnoha velkorysými návrhy zúčastnili Domenico Martinelli, Johann Bernhard Fischer von Erlach i jeho syn Joseph Emanuel Fischer von Erlach, žádná z těchto projektů ovšem nebyl realizován. Rozlehlé dvoupatrové, luxusně zařízené a vyzdobené šlechtické sídlo s několika dvory zaujímalo až do své demolice v roce 1894 celou jižní stranu Neuer Marktu. Vzhledem k vysokému politickému postavení rodu Schwarzenberků byl tento zimní palác v čase Vídeňského kongresu i později v průběhu 19. století jedním ze středisek společenského života Vídně, zejména v období, kdy ve Vídni udávala společenský tón kněžna Paulina Klementina z Metternichu. Po odstranění Vídeňských hradeb oddělujících palác od Vnitřního Města (Innere Stadt), se stavební a modernizační proces rozšířil také na významnější ulice a náměstí Innenstadtu (Kärntner Straße, Graben, Stephansplatz, Hoher Markt, Neuer Markt). Nízký palác sloužící již jen k reprezentačním účelům byl později nahrazen domy s nájemními byty.\n\nVe dnech 29. a 30. dubna 1798 bylo v paláci oporvé veřejně provedeno oratorium Josepha Haydna \"Stvoření\" (soukromá premiéra oratoria se konala na lobkovickém zámku Jezeří v severních Čechách).\n\n\n\n"}
{"id": "339477", "url": "https://cs.wikipedia.org/wiki?curid=339477", "title": "Best uff", "text": "Best uff\n\nBest uff je název alba slovenské skupiny Horkýže Slíže z roku 2001. Jde o kompilační album – výběrovou desku této kapely z Nitry. Většina skladeb je kombinací bigbítu s punkem a pochází z předchozích alb V rámci oného, Vo štvorici po opici a Ja chaču tebja.\n\n\n"}
{"id": "339478", "url": "https://cs.wikipedia.org/wiki?curid=339478", "title": "Jednatel", "text": "Jednatel\n\nJednatel je statutárním orgánem společnosti s ručením omezeným.\n\nJednatelem může být společník, ale i jakákoliv jiná fyzická osoba, kterou jmenovala jednatelem valná hromada. Jednatel je oprávněn jednat jménem společnosti a pokud je jednatelů více (a společenská smlouva nebo stanovy společnosti nestanovily něco jiného), je každý jednatel oprávněn jednat jménem společnosti samostatně. Jednatel musí být zapsán do obchodního rejstříku.\n\nJednateli náleží obchodní vedení společnosti. K rozhodnutí o obchodním vedení společnosti, má-li společnost více jednatelů, se vyžaduje souhlas většiny jednatelů, nestanoví-li společenská smlouva jinak. Jednatel je povinen zajistit vedení předepsané evidence a účetnictví.\n\nS funkcí jednatele je neslučitelné členství v dozorčí radě, neboť tato vykonává nad činností jednatelů dohled.\nFunkce jednatele může být zřízena i v jiných než obchodních organizacích jako jsou politické strany, občanská sdružení apod., jeho faktická působnost je v tomto případě vždy vymezena platnými stanovami příslušné organizace.\n"}
{"id": "339482", "url": "https://cs.wikipedia.org/wiki?curid=339482", "title": "Doro Pesch", "text": "Doro Pesch\n\nDoro Pesch, původním jménem Dorothee Pesch (* 3. června 1964, Düsseldorf, Západní Německo) je zpěvačka z původně německé heavymetalové kapely Warlock a jedna z mála zpěvaček heavymetalové scény od roku 1980, ve které dominovali především muži.\n\nWarlock prodělal řadu personálních změn, Doro Pesch byla jediným zbývajícím původním členem kapely. Po výměně nahrávací společnosti Doro pod vlastním jménem vydává své páté album, protože původní nahrávací firma vlastní ochrannou známku na název Warlock. Od roku 1989 se tak Doro vydává na svou sólovou dráhu a střídavě žije v New Yorku a rodném Düsseldorfu.\n\nPůvodně byla Doro členem skupiny Snakebite, v roce 1983 však odešla a připojila se k Warlocku. V roce 1984 vydává Warlock své debutové album „Burning the Witches“, rok na to v roce 1985 album „Hellbound“, v roce 1986 album „True As Steel“. V roce 1987 vydává Warlock své čtvrté a nejúspěšnější album „Triumph And Agony“, kde došlo k personální bouři a jediná Doro zůstala jako původní člen. Deska, která mohla být pátým albem Warlocku, byla v roce 1989 vydána pod názvem „Force Majeure“. Její desetiletá smlouva s Polygramem skončila v roce 1995, další smlouvu podepsala s WEA (nyní Warner Music Group). V roce 1995 Doro udělala svůj herecký debut v německém televizním programu „Verbotene Liebe“ (anglicky Forbidden Love – Zakázaná láska). Po turné k albu „Love Me in Black“ v roce 1998 podepsala novou smlouvu s nahrávací společností Steamhammer SPV. Od roku 2004 vydává řadová alba „Classic Diamonds“ a „Warrior Soul“ pod novou nahrávací společností AFM Records, se kterou spolupracuje doposud. V současné době je Doro hostem na nové desce kapely After Forever ve skladbě „Who I Am“. V poslední době účinkovala například na festivalu Magic Circle 2008.\n\n\n\n\n\n\n\n\n\n\n\n\n\n\n\n"}
{"id": "339493", "url": "https://cs.wikipedia.org/wiki?curid=339493", "title": "Schwarzenberský palác", "text": "Schwarzenberský palác\n\nStavba s názvem Schwarzenberský palác existuje v Praze a ve Vídni.\n"}
{"id": "339494", "url": "https://cs.wikipedia.org/wiki?curid=339494", "title": "Ferrari F430", "text": "Ferrari F430\n\nFerrari F430 je sportovní automobil, který byl představen v roce 2004 na autosalonu v Paříži. Je nástupcem Ferrari 360 Modena. Nahrazen v roce 2009 modelem 458 Italia, který byl odhalen 28. července 2009.\n\n\n\n\"F430\" pohání zážehový osmiválec odvozený od motoru Ferrari/Maserati. Tato nová pohonná jednotka je velmi významná pro Ferrari: všechny předchozí modely s osmiválcem byly potomky Dino závodního programu z 50. let. Tento 50letý vývojový cyklus skončil právě tímto úplně novým motorem 4,3 l, architekturou, u které se předpokládá, že nahradí dvanáctiválce odvozené od Dina ve většině modelů Ferrari.\n\n\nKaroserie byla upravena tak, aby byla více oblá a aerodynamická. Ačkoli součinitel odporu vzduchu zůstal stejný, přítlak se velmi zvýšil. Na voze najdeme několik Ferrari: vzadu byla přidáná zadní světla a vevnitř větrací otvory z Enza. Název automobilu je vytlačený na bočních zrcátkách ve stylu Testarossa. Velké oválné otvory v předním nárazníku připomínají závodní modely Ferrari ze 60. let, konkrétně modely 156 a 250 TR61 Le Mans Phila Hilla.\n\nBrzdy na \"F430\" byly navrženy v úzké spolupráci s firmou Brembo. Výsledkem jsou disky z nové slitiny. Tato slitina obsahuje molybden, který lépe odvádí teplo. Další volbou, kterou Ferrari poskytuje, je použití uhlíkolaminátových keramických (C/SiC) disků. Keramika je mnohem odolnější vůči vysokým teplotám, při nichž kovové brzdy více „uvadají“. Brzdy \"F430\" nabízejí nejen výborné vlastnosti, ale také delší výdrž. Ferrari tvrdí, že brzdy „neuvadnou“ ani po 300–360 kolech na jejich testovací dráze.\n\n\"F430\" obsahuje E-Diff, počítačem řízený samosvorný difernciál, který může měnit rozložení točivého momentu na základě vstupů, jako jsou úhel zatočení a bočního přetížení.\nDalší důležitou věcí, kterou Ferrari poprvé použila u \"F430\", je ovladač manettino umístěný na volantu. Řidič může vybírat z pěti různých možností, které mění nastavení ESP systému, elektronického zavěšení, chování řazení, odezvu plynu a E-Diff. Toto ovládání je podobné jako „Terrain Response“ u Land Roveru.\nTento model také obsahuje exkluzivní pneumatiky Goodyear Eagle F1 GSD3 EMT, které mají výrazný vzorek ve tvaru V, možnost nouzového dojezdu po defektu a technologii OnTRED.\n\nF430 Spider je verze se sklápěcí střechou vycházející z verze kupé. Jedná se o 21. silniční Ferrari se sklápěcí střechou. Spider je stejně jako kupé podobné modelu 360.\n\nVůz měl premiéru na autosalonu v Ženevě. Byl navržen Pininfarinou, která použila aerodynamické simulace, používané u vozů F1.\n\nStřešní panel se automaticky složí na místo nad motorem. Interiér je totožný s verzí kupé. Hmotnost vozu činí 1 420 kg celková a 1 520 kg pohotovostní, maximální rychlost je přes 310 km/h a zrychlení z 0 na 100 km/h za 4,1 s.\n\nF430 Challenge je závodní verze pro Ferrari Challenge. Motor zůstal nedotčený, ale hmotnost vozu se snížila na 1 225 kg (pohotovostní). Tento model byl odhalen na losangeleském autosalonu v lednu 2005.\n\nModel F430 GT2 byl vytvořen, aby nahradil model 360 GTC v roce 2006. Je to závodní vůz navržený pro závody v mezinárodní třídě GT2, jako je American Le Mans Series, Le Mans Series, and FIA GT Championship. Vůz závodí také na 24 hodin Le Mans. Je to nejrychlejší a nejlépe vyvinutá závodní verze \"F430\".\n\nModel vycházející z verze \"F430 Challenge\", navržený pro závod FIA GT3 European Championship, je také používán pro národní závody jako British GT a FFSA GT. Mechanicky je podobné jako \"F430 Challenge\", ale má lepší aerodynamiku a je výkonnější.\n\nMotor produkuje výkon 410 kW (558 k), je mnohem výkonnější než verze GT2. Nicméně kvůli pravidlům GT3, vůz musí mít okolo 2,6 kg/k, vůz váží 1 219 kg (bez paliva a řidiče), což je o 119 kg víc než váží verze GT2. Navzdory vyššímu výkonu a trochu vyšší hmotnosti, je výrazně pomalejší než verze GT2.\n\nJako následovník Challenge Stradale, model 430 Scuderia byl odhalen Michaelem Schumacherem na mezinárodním autosalonu ve Frankfurtu. Vůz má konkurovat automobilům jako Porsche 911 GT3 RS nebo Lamborghini Gallardo Superleggera („superleggera“ znamená superlehký). Vůz je lehčí (o 100 kg) a mnohem výkonnější (379 kW při 8 500 ot/min), než standardní \"F430\". Výkon se zvýšil díky přepracovanému sání, výfuku a vyššímu kompresnímu poměru. Tím se snížil poměr váha/výkon z 2,96 kg/k na 2,5 kg/k. Ferrari tvrdí, že je rychlejší na okruhu Fiorano než Enzo.\n\n\nFerrari vytvořila model Scuderia Spider 16M k oslavení 16. vítězství poháru konstruktérů v závodech F1. Je to verze \"430 Scuderia\" se stahovací střechou. Má být vyrobeno pouze 499 kusů.\n\n\nVerze \"F430 Spider\", která jezdí na ethanol, nazvaná F430 Spider Bio Fuel, byla představena v roce 2008 na autosalonu v Detroitu.\n\nSP1 (Speciální projekt 1), byl prvním speciálem vyrobeným mimo program Ferrari. Karoserie byly navržena bývalým zaměstnancem Pininfariny Leonardem Fioravantim, na příkaz japonského obchodníka a sběratele Junichira Hiramatsy, který obdivoval Fioravantiho prototyp F100 z roku 1998.\n\n"}
{"id": "339504", "url": "https://cs.wikipedia.org/wiki?curid=339504", "title": "Jan Cimický", "text": "Jan Cimický\n\nJan Cimický (23. února 1948, Praha) je český psychiatr, prozaik, básník, překladatel, dramaturg a scenárista.\n\nVystudoval Lékařskou fakultu Univerzity Karlovy v Praze (1972) a od počátku své lékařské dráhy se specializoval na psychiatrii. Až do roku 1996 pracoval v Psychiatrické léčebně v Bohnicích, kde byl v letech 1981–1996 primářem socioterapeutického a rehabilitačního oddělení. V roce 1996 si otevřel privátní \"Centrum duševní pohody Modrá laguna\".\n\nJe čestným předsedou České sekce Mezinárodní organizace autorů dobrodružné a detektivní literatury (AIEP), členem Obce spisovatelů, členem Psychiatrické a akupunkturní společnosti J. E. Purkyně a také francouzské psychiatrické společnosti (FIFP). Na Českém rozhlasu Dvojka moderuje v pátek pořad Noční Mikrofórum.\n\nJeho próza čerpá převážně z lékařské praxe, mnohdy jde o příběhy s detektivní zápletkou - jmenujme např. \"Případy doktora Dvořáka\" (1976), \"Poslední zastávka smrt\" (1980), \"Klíč k pachateli\" (1981), \"Gang smrtících snů\" (1985), \"Rána z milosti\" (1995), \"Dívka z přehrady\" (1997), \"Oddychový čas\" (1998), \"Popraviště v parku\" (2001), \"Vražedná past\" (2004), nebo \"Diagnóza: Náhlá smrt\" (2005). Problematikou stáří, generačních vztahů, morální lability a kriminality mládeže se autor zabýval v psychologické novele \"Poslední návrat\" (1988) a v románové reportáži \"Útěk do klece\" (1990). V povídkové sbírce \"Podivný host\" (1993) se zaměřil na sociální a psychologické problémy české společnosti po roce 1990.\n\nVydal několik sbírek vlastní poezie – \"Psychoterapie slov\" (1992), \"Stopami dláždění\" (1993), \"Lásko šílená\" (1996), \"Rákosová flétna\" (2001), \"Pro Tebe, má lásko\" (2003) a \"Ty a já\" (2007).\n\nJe také autorem publikací pro veřejnost ze své odborné problematiky – \"Neznáme my se odněkud?\" (1990), \"Našinec v ohrožení\" (1994), \"Psychiatr v kapse\" (1995), \"Minimum o stresu\" (1996). Vydal též knihu vzpomínek \"Jak se z básníka stává psychiatr a naopak\" (1995) a cestopis \"Nefritový drak\" (2000).\n\nPřekládá díla francouzských dramatiků (např. Jean Anouilh) a básníků (např. Jacques Prévert).\n\n\n"}
{"id": "339506", "url": "https://cs.wikipedia.org/wiki?curid=339506", "title": "Interpret (hudba)", "text": "Interpret (hudba)\n\nPojem Interpret se v hudební oblasti vyskytuje velmi často a označuje hudebníka, který provádí (interpretuje) skladbu hudebního skladatele přesně podle notového zápisu nebo text písně napsaný textařem, libretistou nebo básníkem.\n\nInterpretace vznikala pozvolna a největší vzestup nastal v 19. (a pak i v 20.) století. Existovala samozřejmě již dříve, avšak ne v takové míře. V 19. století, současně se vzestupem národního uvědomění, se začala \"znovuobjevovat\" díla barokních mistrů (v Čechách např. dílo Černohorského), která měla potvrdit kulturnost daného národa v minulosti. Například Bachovy skladby začal ve velkém uvádět až Felix Mendelssohn-Bartholdy v Lipsku.\n\n\nInterpretační soutěže se pravidelně konají po celém světě a to hlavně v oborech klasické hudby. \n\nVětšinou jsou určeny hudebníkům do určitého věku (častá je hranice 30 let) a obvykle se v nich hodnotí podle stanovených kritérií (příklad): \n\n\nInterpretační kurzy probíhají též pravidelně a často se specializují na určité historické období a jednotlivé hudební nástroje. V oblasti stylové interpretace hudby starších slohových období je to například Letní škola barokní hudby v Kelči.\n\n"}
{"id": "339507", "url": "https://cs.wikipedia.org/wiki?curid=339507", "title": "Hertice", "text": "Hertice\n\nSídlo Hertice (1880 \"Hersice\"; německy \"Hertitz\") je částí obce Dolní Životice, nacházející se v okrese Opava, v Moravskoslezském kraji.\n\nPrvní písemná zmínka pochází z roku 1251.\n\n"}
{"id": "339509", "url": "https://cs.wikipedia.org/wiki?curid=339509", "title": "Červci", "text": "Červci\n\nČervci (Coccoidea) jsou nadčeleď hmyzu patřící mezi polokřídlé, společně s merami, mšicemi a molicemi jsou řazeni mezi mšicosavé.\n\nNa světě existuje asi 2250 druhů červců, z toho v ČR žije asi 150. Jsou to rostlinní parazité, živí se rostlinnými šťávami. Přestože jsou jedněmi z nejvýznamnějších škůdců, poskytují také barviva používaná k barvení textilu a v kosmetice. Mimo barviv jsou jihoasijští červci také zdrojem šelaku. Vyznačují se viditelným pohlavním dimorfismem. Samice jsou vždy bezkřídlé, tykadla a nohy jim často chybí nebo jsou redukovány. Samci mají zakrnělý druhý pár křídel nebo jsou zcela bezkřídlí. Tělo červců je měkké, obrvené, 3-4 mm dlouhé. Pokrývá ho štítek z vosku vylučovaného voskovými žlázami, méně často hedvábný. Někteří červci jsou živorodí, jiní kladou vajíčka.\n\n"}
{"id": "339511", "url": "https://cs.wikipedia.org/wiki?curid=339511", "title": "Pro Bowl", "text": "Pro Bowl\n\nPro Bowl je v profesionálním americkém fotbalu utkání hvězd National Football League (Národní fotbalové ligy, NFL). Od sloučení s konkurenční American Football League (AFL) v roce 1970 až do sezóny 2013, a poté opět od ročníku 2017 je jeho oficiální název AFC-NFC Pro Bowl, a utkávají se v něm nejlepší hráči American Football Conference (AFC, Americké fotbalové konference) a National Football Conference (NFC, Národní fotbalové konference). Mezi roky 2014 až 2016 NFL experimentovala s odlišným formátem, kdy dva týmy vedli nehrající kapitáni (oba museli být zvoleni do Síně slávy amerického fotbalu) a každý z nich si následně na přeskáčku vybíral hráče do svého týmu, bez konferenční příslušnosti. Na rozdíl od utkání hvězd v jiných sportech se Pro Bowl neodehrává uprostřed sezóny, ale na jejím konci, týden před Super Bowlem.\n\nPozorovatelé a komentátoři vyjádřili mnohokrát svůj nesouhlas s Pro Bowlem v jeho současném stavu. Dlouhodobě totiž toto utkání mívá nižší sledovanost než zápasy základní části NFL, byť v porovnání s all-stars zápasy dalších populárních sportů je na tom přibližně stejně. Nicméně největší snahou týmů je zamezit zranění svých hvězdných hráčů. Organizace Associated Press dokonce napsala, že hráči v utkání v roce 2012 se \"bili jako při polštářové bitvě\".\n\nMezi roky 1980 až 2016 se zápas odehrával na Aloha Stadium na Havaji. 1. července 2016 vedení NFL oznámilo, že na několik dalších let přesouvá Pro Bowl do floridského Orlanda jako součást snahy o zvýšení prestiže tohoto zápasu. Od sezóny 2017 se Pro Bowl rovněž vrací k formátu soupeření mezi AFC a NFC.\n\nPrvní profesionální utkání hvězd se odehrálo 15. ledna 1938 v Los Angeles na stadionu Wrigley Field. Účastnili se ho také tři hráči Hollywood Stars a Los Angeles Bulldogs, kteří nebyli členy ligy. \"NFL utkání hvězd\" se pak hrálo v roce 1940 v Los Angeles, v roce 1941 v New Yorku a 1942 ve Philadelphii. Ačkoli byla utkání původně plánována jako každoroční soutěže, byla po roce 1942 přerušena, protože byla zavedena cestovní omezení během druhé světové války. Během prvních pěti All-Star Games se střetli vždy vítěz ligy a nejlepší hráči z ostatních týmů. První čtyři zápasy vyhráli šampioni ligy, pátý výběr hvězd.\n\nKoncept se nezměnil až do června 1950, kdy byl zaveden nový pod jménem \"Pro Bowl\". Sponzorem se stala společnost \"Los Angeles Publishers Association\". Bylo rozhodnuto, že se nově proti sobě postaví výběry hvězd dvou existujících divizí. To proto, aby nedocházelo k záměně s \"Chicago College All-Star Game\", kde proti sobě stanuli šampioni a výběr hvězd. Každý ze dvou týmů vedl trenér vedoucího celku té dané divize.\n\nPrvních 21 zápasů v letech 1951-1972 se hrálo vždy v Los Angeles, poté se dějiště každý rok měnilo až do roku 1980. Od té doby do roku 2009 se utkání přestěhovalo na Aloha Stadium na Honolulu. V roce 2010 se utkání hrálo na Sun Life Stadium, domácím stánku Miami Dolphins, který ten rok hostil také Super Bowl. Bylo to vůbec poprvé, co se Pro Bowl konal před Super Bowlem, navíc s novým pravidlem, že se utkání nezúčastní hráči týmů, kteří nastoupí v Super Bowlu. Pro Bowly v letech 2011 a 2012 se vrátili zpátky na Havajské ostrovy, ale umístění týden před Super Bowlem zůstalo.\n\nVedení NFL vyjádřilo silné pochybnosti nad konáním dalších Pro Bowlů kvůli nízké kvalitě utkání roku 2012, nicméně kvůli prodaným právům se zápas v roce 2013 uskuteční.\n\nPřed rokem 1995 se výběru hráčů do Pro Bowlu účastnili pouze trenéři a hráči. V současnosti jsou voleni trenéry, hráči samotnými a fanoušky, přičemž každá skupina určuje třetinu startujících. Fanoušci hlasují online na oficiálních stránkách NFL. Jsou určeni také náhradníci pro případ, že by se startující hráč zranil.\n\nAby mohl být hráč považován za Pro Bowlera pro ten daný rok, musí být buď jedním z vybraných hráčů týmu, nebo musí přijmout pozici náhradníka; ti, kdo odmítnou, nejsou nazýváni Pro Bowlery. Být Pro Bowlerem je otázkou cti, protože tito hráči jsou považováni za elitu NFL.\n\nHlavními trenéry v Pro Bowlu jsou tradičně poražení trenéři z AFC a NFC Championship games (finále konferencí) té dané sezóny. Ročníky 2010 a 2011 přinesly nové pravidlo: z týmů, které prohrály v semifinále konference, se vybere hlavní trenér, jehož tým měl v základní části nejlepší poměr prohraných a vítězných zápasů. Pokud budou dva se stejnou bilancí, přednost dostane vyšší nasazený do play-off. To proto, aby trenéři měli více času na seznámení se všemi hráči, protože jeden týden od finále konference do Pro Bowlu se ukázal jako nedostatečný.\n\nHráč utkání byl vyhlašován v letech 1951 - 1956. Mezi roky 1957 - 1971 byli ocenění Vynikající Back a Vynikající Lineman, v roce 1972 se toto změnilo na Vynikající ofenzívní hráč a Vynikající defenzivní hráč. V ročnících 1973 - 2007 byl vyhlašován pouze jeden Hráč utkání, i když třikrát tuto cenu dostalo více hráčů. Od utkání v roce 2008 je vyhlašován Nejužitečnější hráč utkání (MVP). Všichni hráči dostávají za zápas finanční kompenzaci, v roce 2011 do bylo 50 tisíc dolarů pro vítěze a poloviční částka pro poražené.\n\n\nTýmy jsou složené z hráčů různých týmů NFL, takže používání jejich vlastních dresů by bylo matoucí. Každý hráč má helmu svého týmu, ale konference NFC používá modro-bílou kombinaci uniformy, zatímco AFC červeno-bílou. Design uniforem se mění každé dva roky a spolu s ním rotují i bílé dresy, které jeden tým obléká. Tato tradice se udržuje od roku 1979. Původně to byl marketingový tah firmy Nike, ale později ho převzal i Reebok, který dodával dresy mezi léty 2002 - 2010.\n\nHráči v prvních Pro Bowlech mezi NFL Western a Eastern divizemi užívali v 50. a do poloviny 60. let stále stejné uniformy: východní divize využívala fialové dresy s bílými číslicemi a bílými nárameníky, bílé kalhoty, červené ponožky a červenou helmou. Západní divize užívala bílé dresy s modrými číslicemi, bílé kalhoty s modrými pruhy, modré ponožky i helmy. Paradoxně tak \"hostující\" Eastern divize používali tmavé, \"domácí\" dresy. Mezi roky 1967 - 1970 používali oba týmy zlaté helmy s logem NFL na stranách, ale hráči z Eastern divize měli červeno-bílo-červený pruh, zatímco Western divize modro-bílo-modrý. Ve skutečnosti si každý hráč do Los Angeles přivezl svou vlastní helmu, která pak byla přebarvena a vyzdobena podle potřeby. V prvních letech AFC-NFC Pro Bowlu hráči nenosili své vlastní helmy a barvy dresů byly dány trvale. Konference AFC používala červené helmy s bílým A na straně, bílé dresy a červené kalhoty, zatímco NFC bílé helmy s modrým N, modré dresy a bílé kalhoty.\n\nDva hráči, kteří jsou vybráni do Pro Bowlu a nosí stejné číslo, ho mohou v utkání použít. Ukázkovým příkladem je Pro Bowl 2008, kdy několik hráčů Washingtonu Redskins použilo stejné číslo 21. Šlo o Chrise Samuelse, Chrise Cooleyho a Ethana Albrighta, kteří toto číslo normálně nenosí, ale v tomto případě ho použili jako vzpomínku na zavražděného spoluhráče Seana Taylora.\n\n\n+ Konference přejmenovány na NFL Western a Eastern Conference\n\n\n"}
{"id": "339513", "url": "https://cs.wikipedia.org/wiki?curid=339513", "title": "Adolf Bernard z Martinic", "text": "Adolf Bernard z Martinic\n\nAdolf Bernard z Martinic, nebo také Bernart, (před 1690 – 27. července 1735) je představitelem smečenské pošlosti českého šlechtického rodu Martiniců. Zastával přední úřady u dvora, byl královským místodržícím (1712), c. k. tajným radou (1718), do roku 1720 štolbou císařovny Eleonory, dvorským maršálkem (1729), nejvyšším hofmistrem (1735) a rytířem zlatého rouna.\n\nNarodil se hraběnce Marii Felicii ze Spauru († 1690) a Jiřímu Adamovi z Martinic (1650–1714). Po matčině smrti se otec znovu oženil a to 6. dubna 1697 s Marií Josefou ze Šternberka. Adolf měl starší sestru Zuzanu Renatu (1670–1717), provdanou hraběnku Czerninovou z Chudenic a později princeznu Auersperkovou, a tři polorodé sourozence z otcova druhého manželství: Františka Michala (1704–1773), Josefa Antonína (1710-1739) a Marii Karolínu (1700–1785).\n\nAdolfovou ženou byla Marie Eliška, hraběnka Jörger-Tollet, s níž měl jedinou dceru Marii Dominiku († 1784).\n\nAdolf roku 1726 rozšířil majetek o zelenohorské panství, které odkoupil od Leopolda ze Šternberka, a město Planici. Na jeho objednávku vyprojektoval na počátku 18. století Kilián Ignác Dientzenhofer poutní kostel Narození Panny Marie, který byl vystavěn v letech 1717–1726 v Nicově a poutní kostel sv. Jana Nepomuckého v Nepomuku (1735-37).\n\nPo jeho smrti přešlo Zelenohorské panství na jeho dceru Marii Dominiku, která jej odkázala Jeronýmovi Gundakarovi, synovi říšského kancléře Františka. Smečenský fideikomis zdědil jeho polorodý bratr František Michal.\n\nVztahuje se k němu pověst, že v mládí spolkl rybí kost a nic nepomáhalo. Pomohlo až napití se z léčivé studánky v Pacově u Žerotína, kůstka vyskočila. Jeho otec pak jako poděkování doplnil místní lidovou sbírku na postavení sochy ochránce nemocí hrdelních, svatého Blažeje a u studánky nechal postavit kostelík.\n\n"}
{"id": "339517", "url": "https://cs.wikipedia.org/wiki?curid=339517", "title": "Svatý Filip", "text": "Svatý Filip\n\nSvatý Filip je jméno více světců:\n"}
{"id": "339531", "url": "https://cs.wikipedia.org/wiki?curid=339531", "title": "Evidence-based medicine", "text": "Evidence-based medicine\n\nEvidence-based medicine (EBM, medicína založená na důkazech) je „\"vědomé, zřetelné a soudné používání nejlepších současných důkazů při rozhodování o péči o jednotlivé pacienty\"“. Přístup medicíny založené na důkazech by se měl projevovat již během výuky lékařů, kdy by mělo docházet k odklonu od autoritativního stylu výuky a přesun směrem k práci s informacemi.\n\nUvádí se, že nejstarší popsaný příklad výzkumu prováděného podle zásad EBM je v Bibli v knize Danielově:\n\nJednou z prvních studií, která by splnila podmínky EBM, navrhl v 17. století Jean-Baptiste van Helmont. Pro rozlišení účinnosti pouštění žilou u některých navrhoval rozdělit 200 až 500 nemocných do dvou skupin a jedné léčit s pouštěním žilou a druhou bez této procedury. Tento experiment nebyl nikdy realizován.\n\nFrancouzský lékař Pierre Charles-Alexandre Louis (1787–1872) bývá uváděn jako první, kdo použil statistické hodnocení svých výsledků. Prokázal tak, že pouštění žilou je metodou neúčinnou, jeho výsledky však zůstaly nepovšimnuty.\n\nPočátkem dvacátého století se začínají objevovat první principy EBM i v klinické praxi. Bostonský chirurg Ernest Amory Codman (1869-1940) vypracoval systém hodnocení výsledků chirurgických operací umožňující jejich vzájemné srovnávání. Začínají se provádět rozsáhlejší studie srovnávající terapeutické postupy, např. v terapii tuberkulózy.\n\nKoncem 20. století vrcholí vývoj EBM pracemi Archie Cochrana z Velké Británie a Davida Sackett z Kanady.\n\nSamotný pojem EBM je poměrně nový, poprvé byl použit zřejmě v 90. letech pracovníky McMastersovy Univerzity jako „\"systémový přístup k analýze publikovaných výzkumných prací jako základ klinického rozhodování\"“. V roce 1996 byl Sackettem a spol. definován pojem EBM poněkud formálněji jako \"\"vědomé, zřetelné a soudné používání nejlepších současných důkazů při rozhodování o péči o jednotlivé pacienty\"\".\n\nPoužití principů medicíny založené na důkazech vlastně znamená využití vedle osobní zkušenosti i zkušeností většiny lékařů v diagnostice a terapii jednoho konkrétního pacienta. Je to rozdíl oproti tradičnímu přístupu, který preferuje především individuální zkušenost.\n\nV ideálním případě by měl lékař postupovat tak, že si nejprve problém formuluje. Formulace problému spočívá v tom, že se přesně definuje, o jakého pacienta se jedná, jakým způsobem chce řešit pacientův problém, popř. i jaký je alternativní způsob řešení a čeho chce dosáhnout. Poté se přesně formuluje dotaz v databázích odborných časopisů - např. PubMed (rozhraní databáze MEDLINE), Cochrane nebo Web of Science. Každý nalezený článek by pak měl být zhodnocen, zda skutečně odpovídá na hledaný dotaz. Měl by být zhodnocen i metodologicky, zda má vůbec nějakou vypovídací hodnotu. Nalezené důkazy mají určitou hierarchii, lékař by se měl vždy řídit tím důkazem, který je v hierarchii nejvýše. Pokud jsou na dané úrovni k dispozici dva protichůdné důkazy, je podstatné metodologické zhodnocení. Hierarchie důkazů vypadá (volně podle) následovně:\n\nRoku 2019 v neúplném přehledu randomizované kontrolované studie odhalily stovky používaných medicínských postupů, které nefungují. Přesto lze i randomizované kontrolované studie špatně interpretovat.\n\n\n\n"}
{"id": "339532", "url": "https://cs.wikipedia.org/wiki?curid=339532", "title": "EBM", "text": "EBM\n\nZkratka EBM může znamenat více věcí:\n\n-počátky v Old school Tekkno, časem vyvinuta v nový žánr\nPS: Industrial dance = taneční styl provozovaný na různých místech s postapo nebo industriální tématikou popř. v klubech (Praha: WTH v klubu Styx, Prague Gothic treffen, atd...) nejčastěji s doprovodem výše zmíněné hudby. \nNejznámější skupiny - Hocico, Centhron, Agonoize, Suicide Commando, Nachtmahr, Eisenfunk, [X-RX], Noisuf-X... \n"}
{"id": "339537", "url": "https://cs.wikipedia.org/wiki?curid=339537", "title": "Šroubený", "text": "Šroubený\n\nŠroubený (375  m n. m.), někdy též \"Sroubený\" (německy \"Schraubenberg\"), je neovulkanický vrch v okrese Česká Lípa Libereckého kraje, ležící asi 0,5 km severovýchodně od Starých Splavů na katastrálním území města Doksy. Vrch se tyčí nad severním hrázovým břehem Máchova jezera.\n\nJe to suk tvaru krátkého hřbetu ve směru VJV–ZSZ, tvořený středoturonskými až svrchnoturonskými kvádrovými křemennými pískovci s žílou olivinického nefelinitu (na jihu). Na příkrých stupňovitých svazích stojí dvě patra pískovcových stěn (zejména na západě a jihu) a strukturní plošinky. Vrch je souvisle zalesněn borovými porosty. Podle pověsti na vrcholu stával hrad \"Rabenstein\". Nyní na vrcholu nejsou žádné známky staveb, na vrcholové plošině je pouze zapuštěný vrcholový kámen. Z pískovcových plošin jsou omezené výhledy, nejlepší je ze stěny zvané \"Havraní skála\" (na část Máchova jezera, Staré Splavy, Kokořínsko a Jestřebskou kotlinu). Při jižním úpatí vrchu na břehu Máchova jezera stojí rekreační objekty a je zde i jedno z přístavišť Máchova jezera.\n\nVrch náleží do celku Ralská pahorkatina, do podcelku Dokeská pahorkatina, do okrsku Jestřebská kotlina a do podokrsku Okenská pahorkatina.\n\nPřístup na vrchol kopce je vyznačen odbočkou modré turistické značky. Automobilem i vlakem se dá dopravit do Starých Splavů. Šroubený je součástí naučné Máchovy stezky, vybudované kolem Máchova jezera v roce 2011.\n"}
{"id": "339538", "url": "https://cs.wikipedia.org/wiki?curid=339538", "title": "Rudolf Hermann Lotze", "text": "Rudolf Hermann Lotze\n\nRudolf Hermann Lotze (21. května 1817, Budyšín (\"Bautzen\") – 1. července 1881, Berlín) byl německý filosof, lékař a jeden ze zakladatelů vědecké psychologie.\n\nNarodil se v rodině vojenského lékaře, vystudoval gymnázium v Žitavě (\"Zittau\"), kde později také krátce působil jako lékař. Studoval v Lipsku medicinu a filosofii, habilitoval se 1839 v medicině a 1840 ve filosofii. Roku 1844 byl povolán na univerzitu v Göttingen, kde napsal svoje hlavní díla. Roku 1880 byl povolán do Berlína, ale už následujícího roku zemřel.\n\nLotze byl myslitel s velmi širokým obzorem a snažil se spojit přírodovědecké a filosofické zkoumání skutečnosti. Byl ovlivněn zejména G. W. Leibnizem, G. W. F. Hegelem a F. W. J. Schellingem. Věnoval se také poezii a přeložil Sofoklovu \"Antigonu\" do latiny. Ve studiu přírody byl zastáncem mechanického výkladu jevů a odmítal spekulativní filosofii přírody (\"životní síla\"), jak ji zavedl hlavně Schelling, zároveň však odmítal i materialismus. Kauzální výklad, zcela přiměřený pro neživou přírodu, nemůže vysvětlit jevy života a duše, může však nabídnout metodu zkoumání a pomoci při odhalování souvislostí. Naopak teleologické pojmy jako „účel“ a „řád“, bez nichž se naše myšlení neobejde, nemohou sloužit jako principy vědecké argumentace.\n\nVe snaze o celkové pochopení člověka Lotze hovoří o třech oblastech, o oblasti fakt, oblasti zákonů a oblasti hodnotových norem, jež jsou však odděleny jen v našem myšlení, nikoli ve skutečnosti. Ve svých přednáškách se věnoval široké oblasti logiky, filosofie, etiky a psychologie a ve svých spisech se je také snažil navzájem propojit. Naše myšlení je nutně ovlivněno jazykem, který určuje jeho formy, a přitom se předává bez přesných vymezení. Úkolem filosofie je zpřesňovat dílčí náhledy skutečnosti, jak je podávají jednotlivé vědy, a uvádět je do souladu a celku. Tento celek je dílem Stvořitele, který zaručuje jeho smysl a zároveň hodnotový řád, který mu vládne.\n\nLotzeho spisy vznikaly v době, kdy se začaly bouřlivě rozvíjet jednotlivé vědy, kdy pohasla sláva idealistických „géniů“ a kdy ji nahradil požadavek vědecké střízlivosti a přesnosti. Filosofie tak stála před obtížnou otázkou svého vlastního poslání a Lotze byl první, kdo se ji pokusil řešit. Jakožto myslitel, který v německém prostředí ukončil období velké spekulativní filosofie po Kantovi a otevřel cestu ke střízlivějšímu a vědečtějšímu zkoumání (včetně novokantovství, mechanického materialismu, logického positivismu i fenomenologie), patřil Lotze až do první světové války k nejvlivnějším filosofům vůbec.\n\nMezi jeho žáky patřili v Německu Windelband a Frege, v Americe Josiah Royce, William James a George Santayana. Ještě ve 20. letech 20. století se jím zabývali lidé jako Russell, Cassirer nebo Heidegger.Jeho spisy vycházely v anglických i francouzských překladech a hluboce ovlivnily několik generací. Jakožto myslitel přechodné doby však byl potom rychle překonán a zapomenut, nicméně zůstaly otázky a pojmy, které do filosofie přinesl – například pojmy „platnost“ nebo „hodnota“. Teprve v poslední době se jeho myšlení těší obnovenému zájmu.\nZáznamy z přednášek:\n\n\nVelká část díla R. H. Lotzeho je dostupná na \"Google Books\" , v originále i v anglických překladech\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "339543", "url": "https://cs.wikipedia.org/wiki?curid=339543", "title": "Punčocháče", "text": "Punčocháče\n\nPunčocháče nebo také punčochové kalhoty jsou část oděvu, kterou nosí převážně ženy a děti a která se obléká na obě nohy od špičky chodidel až do pasu. Jedná se o zboží různé jemnosti a barevnosti. Barvy často určuje módní diktát. Někteří výrobci vyrábí i pánské punčocháče, které pro svoji praktičnost muži oblékají zejména v chladnějším období pod kalhoty.\n\nPunčochové kalhoty se vyrábějí z jemného silonového vlákna a těsně přiléhají na nohu. Jemnost punčochových kalhot se značí jednotkou Denier (DEN), která vyjadřuje sílu použitého textilního vlákna. Dříve se označovala touto zkratkou jemnost hedvábí, z kterého bylo punčochové zboží vyrobeno. To se už sice vyrábí ze silonového vlákna, ale zkratka se vžila a stále se používá. Čím je číslo vyšší, tím silnější (méně průhledný) je výrobek. \n\nPunčochové kalhoty se vyrábějí se zesílenou či nezesílenou špicí či sedem, s malým klínkem, klínem či bez klínu.\n\nLidé si chránili nohy před chladem a zvědavými pohledy už ve starověku. Staří Římané si na nohy navlékali dlouhé pruhy kůže, nebo tkané látky. Pletené punčochy znali i starověcí Egypťané podle objevů v hrobkách z 3.-6. století n. l.\n\nPro rozšíření punčoch bylo významné 17. století, kdy Angličan William Lee vynalezl pletací stroj využívající systém jehel k pletení punčoch. Další anglický vynálezce, William Cotton, tento stroj o dvě stě let později zdokonalil a punčochy se začaly masově šířit po celém světě.\n\nMezníkem ve vývoji punčoch byl rok 1940, kdy Americe vynalezli nylonové vlákno. Punčochy vyrobené z nylonu byly velmi populární. Historicky první dodávka do obchodů v USA (4 miliony punčoch) se vyprodala za 4 dny. Po druhé světové válce se nylonové punčochy rozšířily po celém světě.\n\nDo punčoch se ve druhé polovině 20. století začalo přidávat vlákno Lycry a punčochy byly ještě více pružnější.\n\n"}
{"id": "339544", "url": "https://cs.wikipedia.org/wiki?curid=339544", "title": "Russell", "text": "Russell\n\nRussell nebo Russel je anglické jméno, může se jednat o:\n\n\n\n"}
{"id": "339545", "url": "https://cs.wikipedia.org/wiki?curid=339545", "title": "Cassirer", "text": "Cassirer\n\nCassirer (Kassirer, < ):\n"}
{"id": "339554", "url": "https://cs.wikipedia.org/wiki?curid=339554", "title": "Velkej biják", "text": "Velkej biják\n\nVelkej biják (orig. Epic Movie) je americká komedie, která paroduje například filmy \" \", \"Karlík a továrna na čokoládu\", \"Šifra mistra Leonarda\", \"Boží zápasník\", \"Hadi v letadle\", \"X-Men\", \"Harry Potter, Piráti z Karibiku, James Bond\" a další.\n\nČtyři sirotci obdrží hnědý tiket. Lucka, Eduard, Zuzana a Petr (každý je představen v parodii jiného filmu) se tak dostanou do továrny na čokoládu Willyho Wonky. Ten jim řekne, že jeho sladkosti jsou tak chutné, protože obsahují tajnou ingredienci - lidské maso. A oni čtyři se mají stát součástí těchto sladkostí. Všichni čtyři jsou drženi v zajetí, Lucka tam ale nalezne skříň a dostane se do Gnarnie, kde potká fauna. Ten ji v Gnarnii uvítá a ukáže jí svůj dům.\n\nEduard se přes skříň dostane do Gnarnie také a potká čarodějnici Bílou čubku (nejdřív ji osloví jako \"Stifflerova máma\", protože ji hraje Jennifer Coolidge, která ztvárnila i tuto roli ve filmu \"Prci, prci, prcičky\"). Ta mu řekne, aby dovedl zbylé tři sirotky. Každý ze sirotku se dostanou svou cestou do Faunova domu, kde zjistí, že jsou sourozenci a že Bílá čubka zabila jejich rodiče. Eduard se vydá za Bílou čubkou, nejdřív jí dá informace o sourozencích, ale pak zjistí, že je zlá, a odmítá to. Ta ho ale lstí přijme mu informace stejně poskytnout.\n\nLucka, Zuzana a Petr jdou trénovat na válku. Potkají šedivého Harryho Pottera, plešatého Rona Weasleyho a těhotnou Hermionu Grangerovou, kteří jim pomohou se připravit na boj. Bílá čubka mezi tím připravuje zbraň hromadného ničení, pomocí které by zničila Gnarnii a vytvořila místo ní nový kontinent, který by měla pouze pro sebe. Eduard uteče z vězení za pomoci kapitána Jacka Svalouše, který pak ale Eduarda prodá Bílé čubce. Ta ho znovu uvězní a Jacka Svalouše zabije. Eduard se ale zmocní zbraně hromadného ničení a omylem ji hodí do vody.\n\nLucka, Zuzana a Petr se dostanou do Aslova tábora. Ten jim slíbí pomoc ve válce proti Bílé čubce. Krátce na to ale zemře v boji se \"Silas\"em, služebníkem Bílé čubky, ale podaří se mu osvobodit Eduarda. Když se Lucka, Zuzana, Petr a Eduard postaví armádě Bílé čubky, zjistí, že nepřišel nikdo z Aslova tábora bojovat s nimi. Lucka, Zuzana a Eduard jsou zraněni, Petr najde na zemi ovladač, který použije k tomu, aby zastavil dění okolo a uzdravil své sourozence. Společně pak zabijí celou armádu Bílé čubky. Petr chce Bílou čubku postavit před soud, ale zabije ji Jack Svalouč na svém mlýnském kole. Lucka, Zuzana, Eduard a Petr jsou korunováni králi a královnami Gnarnie, které vládnou po mnoho let. Pak ale znovu naleznou skříň a vrátí se jako mladí. Objeví se Borat a gratuluje jim, ale Jack Svalouš je přejede na svém kole.\n\n"}
{"id": "339557", "url": "https://cs.wikipedia.org/wiki?curid=339557", "title": "Aeskulapova hůl", "text": "Aeskulapova hůl\n\nAeskulapova hůl je znak lékařů a farmaceutů. Symbol má svůj počátek již ve starověkém Řecku a byl součástí starořecké mytologie. Pojmenování pochází od Asklépia (latinsky \"Aesculapius\"; počeštěně \"Aeskulap\"), starověkého řeckého boha lékařství, syna boha Apollóna, jenž léčil všechny nemoci a dovedl oživovat mrtvé. Aeskulapova hůl obtočená hadem (nejspíše užovkou stromovou) je znamením životní síly a zdraví. Tento znak lze spatřit na všech lékařských objektech. Podle jiných teorií však není kolem hole obtočen had, ale vlasovec medinský, červ cizopasící v lidské kůži, jenž je při léčbě namotáván na kousek dřeva.\n\nTento starořecký symbol má značit sílu, zdraví a především zdárné hojení. Má být též symbolem pro přítomnost boží pomoci při léčbě a dodávat všem lidem sílu a naději v úspěšné uzdravení. Kolem specifické hole se obtáčí had, nejspíše užovka stromová, která je díky tomu nazývána Asklépiovým hadem. Objevily se však teorie o tom, že had je ve skutečnosti vlasovec medinský ovinutý kolem kousku dřeva. \n\nTento symbol, jeho původ a význam se vyskytují ve více kulturách. \n\nZákladní je starořecká pověst o Asklépiovi, který byl žákem Cheiróna. Asklépios byl znám tím, že dokázal léčit každou chorobu a hlavně přiváděl mrtvé zpět k životu. Tím však rozhněval Apollóna a Dia, protože porušoval božský pořádek na Zemi a Zeus jej srazil bleskem do Tartaru. Byl však později propuštěn a v trojské válce ošetřoval zraněné a zachránil Filoktéta po uštknutí hadem. Atributem Asklépia byla hůl a nejedovatý had. Na počest tohoto boha a jeho symbolů byli nejedovatí hadi často umisťováni v chrámech zasvěcených Asklepiovi a v dormitoriích, kde spali nemocní a ranění, přičemž se zde volně plazili po podlaze. \n\nPodle této teorie je námětem k symbolu vlasovec medinský (latinsky \"Dracunculus medinensis\"), který parazituje pod kůží člověka, nejčastěji na noze nebo ruce, kde vytvoří svědivý vřed. Při pokusu ochladit vřed vodou tento praská a vzniklým otvorem klade parazit své larvy do vody, čímž zajistí novou populaci. V této chvíli lze vyčnívající konec červa zachytit a opatrně jej namotávat na kus dřívka.\n\nTato verze říká, že když Izraelity na poušti napadli jedovatí hadi, Bůh dal Mojžíšovi pokyn zhotovit bronzového hada a pověsit jej na kůl. Kdo byl uštknutý hadem a podíval se na hada bronzového, byl uzdraven.\n\nAeskulapova hůl (s jedním hadem - symbol lékařství) bývá často zaměňována za Hermovu resp. Merkurovu hůl, tzv. caduceus (se dvěma hady a s okřídleným vrškem - symbol obchodu), čehož se dopustila mj. i Americká armáda, v emblému \"Medical corps\".\n\nAeskulapova hůl je obsažena ve znakové sadě Unicode jako symbol U+2695 (⚕).\n"}
{"id": "339562", "url": "https://cs.wikipedia.org/wiki?curid=339562", "title": "Martin Weinek", "text": "Martin Weinek\n\nMartin Weinek (* 5. června 1964 Leoben, Štýrsko) je rakouský divadelní a filmový herec. Jeho nejznámější rolí je patrně inspektor Kunz v televizní krimisérii Komisař Rex.\n\nWeinek studoval v letech 1983-1986 herectví u prof. Petera P. Josta. Roku 1986 nastoupil ve vídeňském divadle \"Gruppe 80\" dostal svou první drobnou filmovou úlohu ve filmu „Nachsaison“, v němž hrál obsluhu výtahu.\n\nRoku 1987 hrál na porúrském festivalu v Recklinghausenu pod režií Georga Mittendreina ve hře „Der Lechner Edi schaut ins Paradies“ a popeláře ve filmu „Müllomania“ režírovaném Dieterem Bernerem. V letech 1988-9 působil v Jura Soyfertheater Wien, jakož i v jiných divadlech jako režisér, dramaturg a produkční, v letech 1990 a 1991 byl uměleckým vedoucím v hernalském městském divadle. Čas od času se Weinek objevuje v různých folmových a televizních rolích, např. v roce 1989 v šestidílné minisérii „Calafati Joe“.\n\nOd roku 1993 se se svou ženou Evou, která po hereckých studiích pracuje jako dramaturgyně, ve volném čase zabývá vinařstvím a společně obhospodařují tříhektarovou vinici u Heiligenbrunnu.\n\n\n"}
{"id": "339565", "url": "https://cs.wikipedia.org/wiki?curid=339565", "title": "Selvagem Grande", "text": "Selvagem Grande\n\nSelvagem Grande (Velký divoký ostrov) je největší ze skupiny Divokých ostrovů (Ilhas Selvagens). Tyto ostrovy sopečného původu, ležící západně od severoafrického atlantického pobřeží náleží geograficky k Africe, politicky jsou ale součástí portugalského souostroví Madeira.\n\nNeobydlený ostrov má rozlohu 245 ha a je největším z celého souostroví. Spolu s ostrůvky Ilhéu Sinho, Ilhéu Preto, Palheiro do Mar a Palheiro de Terra tvoří severní skupinu Divokých ostrovů a je součástí přírodní rezervace Ilhas Selvagens.\nPobřežní útesy jsou poměrně strmé a vystupují 38 až 122 m nad hladinou moře. Nejvyšší bod ostrova se nazývá Pico de Atalaia (Vrch strážců) a dosahuje výšky 163 m nad mořem. Na jeho vrcholu stojí od 6. června 1977 maják. 10 m vysoký betonový sloup nese červené a bílé horizontální pruhy. Pod Pico do Veado se nachází stanice strážců přírodního parku, postavená v roce 1977. Potřebnou elektřinu získává z z fotavoltických článků.\n\nDruhý nejvyšší ostrova bod je Pico dos Tornozelos (Kotníkový vrch), dosahující výšky 135 m nad mořem. Pico do Inferno (Pekelný vrch) je vysoký 106 m.\n\nNa Velkém ostrově jako na jediném z celého souostroví proběhly v minulosti snahy o osídlení, jak o tom svědčí některé pozůstatky staveb - zbytky kanalizace a polorozpadlé kamenné zdi. Dříve zde byla získávána škumpa koželužská (Rhus Coriaria), používaná k činění kůží. Také se tu sbíral lišejník skalačka barvířská (Roccella tinctoria) a boryt (Isatis praecox), používané k barvení tkanin.\n\nNa rozdíl od menších ostrovů je proto ekosystém Velkého divokého ostrova narušen minulými zásahy člověka (včetně dovezení králíků, koz a krys). Protože dovezená zvířata zcela měnila vegetační kryt, byl zahájen rozsáhlý program pro jejich vyhubení a obnovení přirozené druhové skladby. Z původních druhů na ostrově dosud rostou například frankenie hladká (Frankenia laevis), solnička (Suaeda vera) a starček (Senecio incrassatus).\n"}
{"id": "339568", "url": "https://cs.wikipedia.org/wiki?curid=339568", "title": "Gruzínská písma", "text": "Gruzínská písma\n\nGruzínská písma (, \"Kartuli damcerloba\") jsou tři písma, které se v současné době užívá k zápisu gruzínského jazyka, některých dalších kartvelských jazyků (mingrelština, svanština a lazština) a příležitostně i osetštiny a abcházštiny, které se však většinou zapisují upravenou cyrilicí.\n\nGruzínský jazyk používal ve své historii tři druhy písma. Tato písma zapsaná do tabulky však mají přes svou odlišnost stejné názvy hlásek.\n\nNejstarším gruzínským písmem je Asomtavruli (ასომთავრული; \"Velká písmena\"), známé také jako Mrgvlovani (მრგვლოვანი; \"Zakulacený\").\n\nJeho vznik je spojen s příchodem křesťanství na území Gruzie (do tehdejšího království Iberie) počátkem 4. století. Gruzínští duchovní se totiž usnesli na vytvoření speciálního písma, které by umožnilo snadnější rozšíření křesťanského učení mezi prostý lid. Počátkem 5. století již písmo \"Asomtavruli\" prokazatelně existovalo, protože se z té doby dochovaly nástěnné nápisy v betlémském gruzínském kostele zbudovaném roku 430 a v kostele Bolsini Sioni poblíž Tbilisi. Jeho autoři jsou však neznámí. Nejvýznamnější zmínka o původu gruzínského písma se nachází v díle arménského kronikáře a historika Koryuna z 5. století, který tvrdil, že autorem gruzínského písma byl Armén mistr Mesrop Maštoc, který je mimochodem autorem arménského písma. Někteří gruzínští vědci se ale domnívají, že písmo vytvořil už ve 3. století legendární starověký iberský král Parnavaz I.. Písmo se nakonec přestalo používat v 9. až 10. století. Dnes se používá už jenom výjimečně jako ozdoba nebo na obalu knih.\n\nPísmo Nuschuri (ნუსხური; \"Malá písmenka, minuskule\") se poprvé objevilo v 9. století a sloužilo podobně jako asomtavruli k církevním účelům. Způsob tohoto zápisu byl pravděpodobně převzat ze severoíránského zápisu pahlaví, který sám byl navržen podle starého aramejského písma . V kombinaci s předešlým způsobem zápisu asomtavruli, který se použil pouze jako velké písmeno na začátku vět a názvů, dal vzniknout zápisu \"chucuri\" (ხუცური; církevní písmo), které se příležitostně dodnes používá.\n\nSoučasné písmo Mchedruli (მხედრული, \"sekulární\" nebo \"vojenské písmo\") bylo vytvořeno na základě předešlých typů v 11. století a využívalo se výhradně k nenáboženským účelům. Od 18. století, když už chucuri přestalo vyhovovat i v náboženství, se mchedruli používá ve všech oblastech literatury. Písmo obsahuje celkem 40 písmen, z toho sedm se dnes již nepoužívá (v tabulce vyznačena červeně). Písmo nerozlišuje malá a velká písmena; někteří novodobí gruzínští spisovatelé 19. století sice rádi přidávali jako velká písmena do svých děl písmo \"asomtavruli\", ale způsobili tím jen zmatky při čtení takových textů, takže se takováto „velká písmena“ v gruzínštině neujala. Místo toho Gruzínci raději napíší první písmeno ve větě trochu větší než ostatní.\n\nZde je tabulka dnešní \"mchedrulijské\" abecedy. Obsahuje 33 písmen, která jsou konvertibilní s oběma dalšími způsoby zápisu gruzínštiny. Sedm zastaralých písmen v ní uvedeno není.\n\n\n"}
{"id": "339574", "url": "https://cs.wikipedia.org/wiki?curid=339574", "title": "Tramvajová doprava v Edinburghu", "text": "Tramvajová doprava v Edinburghu\n\nTramvajová doprava v Edinburghu je novodobý projekt schválený představiteli skotského města Edinburgh a skotského parlamentu, kteří se rozhodli vyřešit pomocí supermoderní tramvajové sítě dopravní problémy a posílit městskou veřejnou dopravu. Tento projekt má navázat na původní tramvajovou dopravu, která byla zrušena v roce 1956. Výstavba začala počátkem roku 2008 kabelizací a podpovrchovými úpravami na prvních úsecích a plně fungovat celá síť měla v roce 2011 a měla spojovat město s letištěm. Projekt se ovšem dle posledních zpráv zpozdí minimálně o tři roky a již stál nejméně o 400 milionů liber více.\n\nKromě města Edinburgh je to dodavatel tramvají firma CAF, operátor TRANSDEV Edinburgh Tram Ltd, firma zajišťující rozvody Carillion a další.\n\n\n"}
{"id": "339575", "url": "https://cs.wikipedia.org/wiki?curid=339575", "title": "Neil Young", "text": "Neil Young\n\nNeil Percival Young (* 12. listopadu 1945 Toronto, Ontario) je kanadský zpěvák, písničkář, hudebník a filmový režisér.\nYoungovo dílo je typické hluboce osobními texty, charakteristickým stylem hry na kytaru a příznačným nosovým zpěvem (tenorem). Sám se doprovází na několik různých nástrojů (včetně piana a harmoniky), jeho styl hry na akustickou kytaru a časté výstřední sólování na elektrickou kytaru jsou klíčovými momenty někdy drsného, jindy uhlazeného zvuku. Young za své hudební kariéry experimentoval s různými hudebními styly, včetně swingu, jazzu, rockabilly, blues a elektronické hudby, jeho nejznámější díla však náleží do dvou stylů: folkově akustického rocku (jak je možné slyšet v \"Heart of Gold\", \"Harvest Moon\" a \"Old Man\") a elektrikou nabitého hard rocku (v písních jako \"Cinnamon Girl\", \"Rockin' in the Free World\" a \"Hey Hey, My My (Into the Black)\"). V pozdějších letech začal Young přebírat novější styly hudby jako industriál, alternative country a grunge, v němž prohloubil svůj vlastní styl hry, což mu přineslo titul \"Kmotr grunge\".\n\nYoung režíroval (nebo spolurežíroval) několik filmů pod pseudonymem Bernard Shakey, včetně \"Journey Through the Past\" (1973), \"Rust Never Sleeps\" (1979), \"Human Highway\" (1982), a \"Greendale\" (2003).\n\nAčkoliv Young často zpívá o amerických legendách a mýtech (Pocahontas, vesmírné stanice a osidlování amerického západu), zůstává kanadským občanem a nikdy nechtěl občanství měnit.\n\nNeil Young se narodil v Torontu (Ontario, Kanada) sportovnímu novináři a spisovateli Scottovi Youngovi a Edně Raglandové (známé jako Rassy), kteří se do Toronta přestěhovali z Manitoby. Neil strávil své mládí v malém městečku Omemee v Ontariu, 130 km severně od Toronta.\n\nUž jako dítěti byla Youngovi diagnostikována cukrovka a kvůli obrně, prodělané v šesti letech, měl oslabenou levou polovinu těla; dodnes na jednu nohu mírně kulhá.\n\nKdyž bylo Youngovi 12 let, jeho rodiče se rozvedli a on se se svou matkou vrátil do rodinného domu ve Winnipegu, Manitoba, kde začala jeho kariéra hudebníka.\nKdyž Neil Young přišel Z Ontaria do Winnipegu, věděl už co to znamená být vykořeněný, protože jejich rodina cestovala všude, kam je zavedla kariéra jejich otce novináře. Po rozpadu manželství rodičů se Neil usadil spolu s matkou v dělnické čtvrti Fort Rouge v Manitobě, kde jako stydlivý mladík se suchým humorem navštěvoval Earl Grey Junior High School. Tam také potkal Kena Kobluna, se kterým později působil v The Squires a kde pak založil i svou první skupinu Jades.\n\nKdyž navštěvoval Kelvin High School ve Winnipegu, hrál v několika instrumentálních rockových skupinách. Youngovou první stabilní skupinou byli Squires, kteří měli lokální hit nazvaný \"The Sultan.\" Young vypadl ze střední školy a hrál s nimi také ve Fort William v Ontariu, kde nahráli několik demosnímků produkovaných místním producentem (Ray Dee), kterému Young říkal \"the original Briggs\". Když byl v Thunder Bay, Young poprvé potkal Stephena Stillse. V roce 2006 ve filmu \"Heart of Gold\" Young vypravuje, jak trávil čas jako teenager ve Falcon Lake v Manitobě, kdy donekonečna vhazoval mince do jukeboxu, aby slyšel \"Four Strong Winds od Iana Tysona.\"\n\nPoté co odešel od Squires, pracoval Neil ve folkovém klubu, kde poprvé potkal Joni Mitchellovou.\nTam napsal některé ze svých nejranějších a nejtrvalejších folkových písní, jako je klasická Sugar Mountain, ve které zpívá o svém ztraceném mládí. Jako odpověď na ni napsala Joni Mitchell píseň \"The Circle Game\".\n\nV roce 1965 Young cestoval po Kanadě jako sólový umělec a skládal hudbu na objednávku. V roce 1966 se připojil k frontmanovi Mynah Birds, Ricku Jamesovi. Skupina si zabezpečila nahrávání u značky Motown. Bohužel, když natočili první album, James byl žalářován za dezerci z armády. Když se Mynah Birds rozpadli, Young a baskytarista Bruce Palmer přesídlili do Los Angeles v Kalifornii. Young v jednom interview přiznal, že ve Spojených státech pobýval ilegálně až do roku 1970, kdy dostal zelenou kartu.\n\n\n\n"}
{"id": "339576", "url": "https://cs.wikipedia.org/wiki?curid=339576", "title": "Diskontování", "text": "Diskontování\n\nDiskontování je matematický postup, kdy jsou diskontovány (přepočítány a sečteny) budoucí výnosy (zisky/peníze/peněžní toky) v jednotlivých obdobích na současnou hodnotu investice (Present value) s použitím diskontní míry (odhadnuté výnosové míry).\n\nPokud se jedná o výpočet (iterační metoda) ze známé současné hodnoty investice a známých budoucích finančních toků, lze určit tzv. vnitřní výnosovou míru/procento, tedy diskontní míru (např. v tabulkovém procesoru apod.).\n\n"}
{"id": "339579", "url": "https://cs.wikipedia.org/wiki?curid=339579", "title": "Štítovcovití", "text": "Štítovcovití\n\nŠtítovcovití (\"Echeneidae\") je čeleď malých ryb z řádu ostnoploutvých.\n\n\n"}
{"id": "339581", "url": "https://cs.wikipedia.org/wiki?curid=339581", "title": "Sám doma", "text": "Sám doma\n\nSám doma je americký rodinný film natočený roku 1990 režisérem Chrisem Columbem. John Williams byl za film nominován na Oscara za nejlepší hudbu za píseň \"Somewhere In My Memory\".\n\nHlavní postava filmu, malý Kevin McCallister (Macaulay Culkin), je shodou nešťastných náhod donucen sám se postavit dvojici vykutálených zlodějíčků a ochránit před nimi vlastní dům.\n\nFilm začíná, když se rodina McCallisterových chystá na vánoční výlet do Paříže. V domě je přítomen také zloděj Harry, který se vydává za policistu, aby zjistil podrobnosti o rodině, již chce oloupit. Dodávková služba doveze rodině pizzu k večeři. Kevin se o ni pohádá se svým bratrem Buzzem a je poslán do nejvyššího patra domu spát. Je naštvaný na svou rodinu, a tak si přeje, aby už navěky zmizela.\n\nPřes noc přestane jít elektřina, a tak rodina zaspí. Spěchá proto na letiště a Kevina zapomene doma. Při počítání je místo Kevina totiž započítán syn sousedů, který se přišel na odjezd podívat. Kevin tak začne doma dělat věci, která má normálně zakázané. Jeho matka Kate v letadle řekne Kevinovu otci Peterovi, že má pocit, jako kdyby něco zapomněla. Krátce poté si uvědomí, že zapomněli na Kevina.\n\nMezitím začne Harry se svým parťákem Marvem vylupovat domy v okolí McCallisterových až se konečně zaměří na jejich dům. Kevin ale vidí jejich stíny a od loupeže je odradí tím, že rozsvítí v domě světla. Sám se ze strachu schová pod postel. Pak vyběhne před dům a začne řvát, že už se ničeho nebojí. Vtom ale přijde soused starý Marley, o kterém povídal Kevinovi Buzz. Marley měl zabít celou svou rodinu lopatou na sníh. Kevin se lekne a uteče.\n\nDruhý den Kevin neúmyslně ukradne v obchodě kartáček na zuby a cestou zpět ho málem srazí dodávka Harryho a Marva. Harry mu řekne, aby si dával pozor a usměje se na něj a Kevin si všimne jeho zlatého zubu, lekne se a uteče. Zloději ho chvíli sledují a Kevin se jich zbaví až u kostela. Druhý den ráno se znovu rozhodnou vyloupit dům McCallisterových, ale Kevin pustí video, na kterém muž zabije jiného. Marv, který šel na obhlídku domu, uvěří, že se to stalo ve skutečnosti, a znovu odjedou.\n\nMezitím se Kevinova matka snaží dostat zpět do USA. Zbytek rodiny čeká na let za dva dny, ale Kate odletí do Dallasu, pak do Scrantonu, odkud ale do Chicaga, kde rodina bydlí, nic neletí. Pomůže jí skupina muzikantů, kteří si půjčí auto a jedou směrem k Chicagu.\n\nV Chicagu se Harry dovtípí toho, že je Kevin doma sám, a tak se rozhodnou dům vyloupit. Kevin ale uslyší jejich rozhovor, a tak se na zloděje připraví. V kostele se mezitím spřátelí s Marleyem a přestane se ho bát.\n\nV devět hodin přijdou Harry a Marv k domu a mluví ke Kevinovi přes dveře. Kevin na ně několikrát vystřelí vzduchovkou a zloději se tak rozhodnou změnit plán. Marv se rozhodne projít sklepem, ale uklouzne na schodech, na které Kevin vylil vodu, pak mu spadne na hlavu žehlička. Harry se rozhodne vejít přes hlavní vchod, ale také uklouzne a pak si spálí ruku o kliku, kterou nechal Kevin rozžhavit. Později si díky další Kevinově pasti spálí hlavu.\n\nPo několika dalších nástrahách se nakonec oba lupiči do domu dostanou. Chvíli Kevina pronásledují po domě, nechávají se znovu napálit. Kevin jim uteče do poschodí, zavolá policii a pak uteče přes natažené lano do svého domu na stromě. Harry a Marv si lana později všimnou a všimnou si i Kevina v domku na stromě. Lupiči se rozhodnou po laně přelézt, ale Kevin ho přestřihne, když se dostanou dostatečně daleko, a zloději tak spadnou na zem.\n\nKevin pak začne utíkat, ale Harry s Marvem ho chytnou a chtějí mu oplatit vše, co on udělal jim. Vtom se ale objeví Marley a oba udeří lopatou na sníh a Kevina osvobodí. Pak přijede policie a oba lupiče zatkne. Kevin pak jde do ložnice rodičů a modlí se za to, aby se mu rodina vrátila.\n\nKdyž se ráno Kevin probudí, hned běží dolů podívat se, jestli se modlitba splnila. Nesplnila. Ale chvíli potom zastaví před domem dodávka, kterou přijede Kevinova matka. Oba se radují, že se znovu vidí. Krátce na to přijede zbytek rodiny. Kevin jim neřekne, co se stalo předešlé noci. Film končí, když Buzz na Kevina zavolá, co dělal v jeho pokoji, a Kevin uteče.\n\n"}
{"id": "339583", "url": "https://cs.wikipedia.org/wiki?curid=339583", "title": "Any Fule Kno That", "text": "Any Fule Kno That\n\n„Any Fule Kno That“ je písní od anglické rockové skupiny Deep Purple. Poprvé byla vydána na jejich albu Abandon z roku 1998. Zpěvák Ian Gillan se zde blíží k mluvenému slovu, podobně jako u rapu. V textu této písně je také výjimečně použit vulgarismus, v tomto případě slovo „shit“. Nezvyklý název písně pochází z knih Nigela Moleswortha.\n"}
{"id": "339585", "url": "https://cs.wikipedia.org/wiki?curid=339585", "title": "Kotwica", "text": "Kotwica\n\nKotwica (kotva) byla symbolem široce používaným v polském protinacistickém i protikomunistickém odboji. Za autorku ideje/návrhu je nejčastěji považována Anna Smoleńska (1920-1943), udává se však i umělec Jan Maria Sokołowski, který ji nejspíše graficky zpracoval.\nKotwici vytvořili v roce 1942 členové Waweru z Šerých řad. Základem znaku je kombinace písmen P a W, která jsou zkratkou pro „Bojující Polsko“ (pl. \"Polska Walcząca\"). Později vznikly alternativní výklady typu Polská armáda (\"Wojsko Polskie\") či varšavské povstání (\"Powstanie Warszawskie\"). \n\nKotwica se stala symbolem polského protinacistického odboje spolupracujícího s Podzemním státem a Zemskou armádou a zejména obou těchto institucí samotných. Malování těchto symbolů na veřejných prostranstvích bylo nejčastějším typem tzv. malé sabotáže. Zemská armáda ji přijala jako oficiální znak 18. února 1943, byla převzata do její neoficiální vlajky i do emblémů jejich jednotek. \n\nKomunistický režim symbol kotwice zakázal. Od druhé poloviny 70. let se i proto stala symbolem řady protikomunistických organizací a hnutí.\n"}
{"id": "339589", "url": "https://cs.wikipedia.org/wiki?curid=339589", "title": "Pavel Šremer", "text": "Pavel Šremer\n\nPavel Šremer (* 24. února 1946 Benešov u Prahy) je český biolog a ochránce životního prostředí, bývalý disident, signatář Charty 77, po sametové revoluci československý politik Strany zelených, poslanec Sněmovny lidu Federálního shromáždění.\n\nV roce 1968 absolvoval biologii na Přírodovědecké fakultě Univerzity Karlovy v Praze a začal vědecky pracovat v Mikrobiologickém ústavu ČSAV. Byl však uvězněn za své aktivity proti invazi vojsk Varšavské smlouvy do Československa a později pracoval ve Výzkumném ústavu antibiotik a biotransformací . Po přestěhování do Bratislavy ve Výzkumném ústavu drůbežářského průmyslu. Za svůj podpis Charty 77 ho však musel opustit.\n\nK roku 1990 je uváděn bytem Bratislava. V listopadu 1989 spoluzakládal Stranu zelených na Slovensku a rok byl jejím místopředsedou.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 150 - Zbehy, Západoslovenský kraj) jako poslanec za Stranu zelených. Ač české národnosti, byl zvolen za slovenský obvod. Ve Federálním shromáždění setrval do konce funkčního období, tedy do svobodných voleb roku 1990. Byl členem výboru pro životní prostředí. Krátce byl také náměstkem federálního ministra životního prostředí Josefa Vavrouška.\n\nV letech 1992 až 1997 byl programovým ředitelem v amerických Mírových sborech v České republice. V letech 1997 až 2003 pracoval v České inspekci životního prostředí a poté v Českém ekologickém ústavu. V letech 2006 - 2010 pracoval na Ministerstvu životního prostředí jako ředitel odboru odpovídajícího za ekologickou politiku.\n\nKoncem 70. let se zapojil do dobrovolné ochrany životního prostředí v bratislavské organizaci Slovenského svazu ochránců přírody a krajiny (SZOPK). Byl spoluautorem návrhu národního parku Podunají a návrhů řady chráněných území v oblasti Bratislavy, Malých Karpat a Záhoří. V roce 1992 byl zakládajícím členem Společnosti pro trvale udržitelný život a v letech 1997 až 2006 byl jejím předsedou.\n\nV roce 2001 získal Cenu ministra životního prostředí. V červnu 2012 dostal Cenu Josefa Vavrouška.\n\n\n"}
{"id": "339591", "url": "https://cs.wikipedia.org/wiki?curid=339591", "title": "Chobot (rozcestník)", "text": "Chobot (rozcestník)\n\nChobot má více významů:\n\n\n"}
{"id": "339592", "url": "https://cs.wikipedia.org/wiki?curid=339592", "title": "Praví rejnoci", "text": "Praví rejnoci\n\nPraví rejnoci (\"Rajiformes\") jsou řád paryb z nadřádu rejnoků. Tento řád zahrnuje dvanáct čeledí s 665 druhy.\n\n\n"}
{"id": "339593", "url": "https://cs.wikipedia.org/wiki?curid=339593", "title": "Radka Kovaříková", "text": "Radka Kovaříková\n\nRadka Kovaříková (* 26. února 1975, Brno) je bývalá česká krasobruslařka, závodící ve sportovních dvojicích s Reném Novotným.\n\nStartovala na ZOH 1992, kde se dvojice umístila na čtvrtém místě, a na ZOH 1994 (6. místo). V roce 1995 vyhrála světový šampionát, vicemistryní světa se stala v roce 1992.\n\nV letech 1996–2010 byla vdaná za svého sportovního partnera Reného Novotného. Roku 2010 se provdala za scenáristu a režiséra Jindřicha Šimka, s nímž vychovává dceru Kláru.\n\nV roce 2017 byla odsouzena na 27 měsíců s podmíněným odkladem na dva roky za vydírání a porušení domovní svobody, čehož se dopustila se svou švagrovou a dvěma známými vůči partnerce Reného Novotného.\n\n\n"}
{"id": "339597", "url": "https://cs.wikipedia.org/wiki?curid=339597", "title": "Murénovití", "text": "Murénovití\n\nMurénovití (\"Muraenidae\") je čeleď mořských dravých ryb spadající mezi paprskoploutvé. Ryby této čeledi mají typicky protáhlé tělo připomínající hada a chybí jim břišní ploutve. V českém názvosloví jsou všechny rody této čeledi označovány názvem \"muréna\".\n\nPo taxonomické revizi z roku 2010 existuje patrně více něž 200 druhů, řazených do dvou podčeledí a celkem 16 rodů. Zdaleka nejvíc druhů zastupuje rod \"Gymnothorax\" (od posledního uznaného druhu v roce 2017 se jedná o celkem 126 druhů).\n\nPodčeleď Muareninae \n\n\nPodčeleď Uropterygiinae (\n\n\n"}
{"id": "339599", "url": "https://cs.wikipedia.org/wiki?curid=339599", "title": "Ďasovití", "text": "Ďasovití\n\nĎasovití (Lophiidae) je čeleď ryb patřící mezi paprskoploutvé.\n\nPopsáno je 25 druhů ve čtyřech rodech:\n\n"}
{"id": "339600", "url": "https://cs.wikipedia.org/wiki?curid=339600", "title": "Seznam festivalů klasické hudby v Česku", "text": "Seznam festivalů klasické hudby v Česku\n\nFestivaly vážné hudby v ČR se počítají na desítky.\n\n\nZvláštní kategorií mezi hudebními festivaly jsou varhanní festivaly, na kterých se uvádí nejčastěji varhanní recitály – koncerty složené výhradně z varhanní hudby. Někdy však festivaly obsahují i koncerty, kde spoluúčinkují i další nástroje.\n\n\n"}
{"id": "339601", "url": "https://cs.wikipedia.org/wiki?curid=339601", "title": "Lophiodes", "text": "Lophiodes\n\nLophiodes je rod dravých ryb z čeledi ďasovitých (\"Lophiidae\"). Zástupci tohoto rodu se vyznačují bentickým způsobem života ve velkých hloubkách.\n\n"}
{"id": "339603", "url": "https://cs.wikipedia.org/wiki?curid=339603", "title": "Sladenia", "text": "Sladenia\n\nSladenia je rod dravých ryb z čeledi ďasovitých (\"Lophiidae\"). Zástupci tohoto rodu se vyznačují bentickým způsobem života ve velkých hloubkách.\n\n\n"}
{"id": "339606", "url": "https://cs.wikipedia.org/wiki?curid=339606", "title": "Dokazování", "text": "Dokazování\n\nDokazování je jedna z nejdůležitějších součástí procesního práva, při níž účastníci řízení dokazují svá tvrzení předkládáním návrhů na provedení důkazů.\n\nV občanském soudním řízení mají všechny strany sporu důkazní povinnost, musí tedy k prokázání svých žalobních tvrzení navrhovat důkazy (tzv. unést důkazní břemeno). O tom, které z nich se provedou, rozhoduje soud, navíc v nesporných řízeních musí provést i jiné, než které jsou navrženy, pokud je to nutné k prokázání skutkového stavu věci. Za zjištěný stav věci mohou být také brána shodná tvrzení účastníků a není třeba dokazovat tzv. notoriety (obecně známé skutečnosti), stejně jako právní předpisy. Soud hodnotí důkazy podle své vlastní úvahy, každý důkaz jednotlivě a všechny v jejich vzájemné souvislosti, je ale vázán rozhodnutím o tom, zda a kým byl spáchán trestný čin, přestupek nebo jiný správní delikt (kromě blokové pokuty), jakož i rozhodnutím o osobním stavu. Jakoukoli jinou otázku může posoudit sám, pokud však už bylo vydáno příslušné rozhodnutí, musí jej vzít v potaz.\n\nZvláštností je přenos důkazního břemene na žalovaného. Ten musí např. prokazovat, že nedošlo k porušení zásady rovného zacházení, pokud žalobce uvede takové skutečnosti, ze kterých lze dovodit, že došlo k diskriminaci v oblasti pracovní, zdravotní a sociální péče, vzdělávání, veřejných zakázek, bydlení nebo při přístupu ke zboží a službám. Přenos důkazního břemene se však týká i jiných oblastí, například správního nebo daňového řízení.\n\nJako důkaz mohou sloužit všechny prostředky, kterými lze zjistit stav věci, zejména výslech svědků, znalecký posudek, zprávy a vyjádření orgánů, fyzických a právnických osob, notářské nebo exekutorské zápisy a jiné listiny, ohledání a výslech účastníků. Veřejné listiny potvrzují pravdivost toho, co je v nich osvědčeno nebo potvrzeno, není-li dokázán opak.\n\nV trestním řízení se dokazuje zejména to, zda se stal skutek, v němž je spatřován trestný čin, a zda jej spáchal obviněný, případně z jakých pohnutek. Dokazují se také podstatné okolnosti, mající vliv na posouzení povahy a závažnosti činu, osobních poměrů pachatele, umožňující stanovení následku a výše způsobené škody i bezdůvodného obohacení a okolnosti, které vedly k trestné činnosti nebo umožnily její spáchání. Každá ze stran může důkaz vyhledat, předložit nebo jeho provedení navrhnout. Nesmí být použit důkaz, který byl získán v rozporu se zákonem (např. nepovolený odposlech), s výjimkou případu, kdy se použije jako důkaz proti osobě, která takového donucení nebo hrozby donucení použila. V trestním řízení musí navrhovat důkazy státní zástupce o vině obviněného, důkazní návrhy může činit i obviněný a soud může sám doplnit dokazování v rozsahu potřebném pro své rozhodnutí.\n\nJako důkaz může být v trestním řízení použito vše, co může přispět k objasnění dané věci, zejména výpovědi obviněného a svědků, znalecké posudky, věci a listiny důležité pro trestní řízení. Trestní řád zná také zvláštní důkazní prostředky, jako je konfrontace, rekognice, vyšetřovací pokus, rekonstrukce a prověrka na místě.\n\n"}
{"id": "339607", "url": "https://cs.wikipedia.org/wiki?curid=339607", "title": "Ďasové", "text": "Ďasové\n\nĎasové (Lophiiformes) je řád ryb z třídy paprskoploutvých.\n\n"}
{"id": "339609", "url": "https://cs.wikipedia.org/wiki?curid=339609", "title": "Lékařská akademie (film, 2004)", "text": "Lékařská akademie (film, 2004)\n\nLékařská akademie je kanadská filmová komedie režiséra Dava Thomase z roku 2004.\n\nPříběh sleduje skupinu mediků a zdravotních sester, kteří pracují v nejhorší fakultní nemocnici v Kanadě – nemocnici Sv. Alberta – jak se snaží vypořádat se svou prací a problémy ve vztazích. Nemocnice funguje pod vedením Dr. Cyrilla Kippa pouze díky tomu, že Kipp prodává nemocniční vybavení na černém trhu.\n\nBěhem praxe vedené Dr. Whitesidem se medici setkají s krví, zvracením či porodem. Mezi studenty medicíny patří nervózní Mike Bonnert, jehož rodiče jsou lékaři, Mici, které pracuje jako striptérka, aby zvládla platit školné a nevinná Christine Lee, která ztratí veškeré zábrany poté co se opije.\n\nMike zjistí, že jeho přítelkyně měla orální sex s jedním z jeho přátel. Začnou se prát v pitevně, kde na sebe hází lidské orgány. Při tom jsou chyceni a vyloučeni ze studia. Následně se však stane dopravní nehoda, při které se srazí 76 automobilů a všichni medici jsou povoláni na pohotovost, aby pomohli ošetřit pacienty. Jeden ze zachráněných pacientů nakonec pomůže zachránit nemocnici před krachem, protože je milionář.\n\n"}
{"id": "339610", "url": "https://cs.wikipedia.org/wiki?curid=339610", "title": "Karina Habšudová", "text": "Karina Habšudová\n\nKarina Cíleková-Habšudová (* 2. srpen 1973, Bojnice, Československá socialistická republika, dnes Slovenská republika) je bývalá československá a od roku 1993 slovenská profesionální tenistka. Mezi její největší úspěchy patří vítězství na Hopmanově poháru v australském Perthu společně s Karolom Kučerom. Slovensko také reprezentovala na dvou letních olympijských hrách v Atlantě 1996 a v Sydney 2000.\n\nV roce 1996 se probojovala jako vůbec první Slovenka až do čtvrtfinále Grand Slamu ve dvouhře, konkrétně na French Open, když na této cestě porazila Martinu Hingisovou i Anke Huberovou. Ve stejném roce byla v prvním finále turnaje WTA v Berlíně na German Open, kde prohrála se světovou jedničkou Steffi Grafovou 6–4, 2–6, 5–7. Na žebříčku se probojovala do první dvacítky, což jí dopomohlo k účasti na závěrečném Turnaji mistryň – \"WTA Tour Championships\" (New Yorku, USA) pro 16 nejlepších hráček světa. Na turnaji vypadla v 1. kole se Steffi Grafovou.\n\nV roce 1997 po turnajovém finále v rakouském Linzï se stala první Slovenkou, která byla hodnocená v TOP 10 žebříčku WTA, a to na 10. místě, a jež na prémiích vydělala přes 1 000 000 amerických dolarů.\n\nV roce 1999 vyhrála svůj jediný turnaj na okruhu WTA ve dvouhře v Portschachu, kde zároveň triumfovala i ve čtyřhře. V Sopotech prohrála ve finále se Španělkou Conchitou Martinezovou.\n\nV roce 2001 postoupila ve wimbledonské smíšené čtyřhře s Čechem Davidem Riklem do semifinále.\n\nV letech 1995–1998 byla pokaždé vyhlášená nejlepší tenistkou roku Slovenské republiky.\n\nV roce 1990 se stala juniorskou mistryní světa ITF, jak ve dvouhře, tak ve čtyřhře, když byla na konci klasifikována na 1. místě žebříčku. V juniorce vyhrála US Open 1991 ve dvouhře a čtyřhru ve Wimbledonu (1990, spolu s Barbarou Rittnerovou) a Australian Open (1991, spolu s Andreou Strnadovou).\n\nKarin Cíleková-Habšudová vystudovala gymnázium v Bratislavě. Po skončení tenisové kariéry pracovala jako televizní redaktorka, v letech 2004-2008 byla členkou Rady Slovenské televize. Provdala se za Milana Cíleka. Na konci roku 2005 se jim narodila dcera Laura.\n\n\n\n"}
{"id": "339611", "url": "https://cs.wikipedia.org/wiki?curid=339611", "title": "Brody", "text": "Brody\n\nBrody ( ; ; ; ) je město v Haliči na západní Ukrajině. Leží ve východním cípu Lvovské oblasti, nedaleko pramene řeky Styr. Žije zde 23 500 obyvatel (2006).\n\nBrody jsou městem od 22. srpna 1584 roku a v minulosti byly jedním z hlavních center východní Haliče. Když Brody po dělení Polska připadly Rakousku, staly se pohraničním městem, které zajišťovalo obchod mezi Haličí (resp. Habsburskou monarchií) a Ruskem.\n\nVe stejné době tvořili většinu obyvatelstva tohoto města Židé (roku 1910 tvořili 67,5 % obyvatel), čímž byly Brody nejžidovštějším městem Haliče. Fungovala zde prestižní ješiva, kde studovali mnozí proslulí rabíni (např. Ezechiel Landau) a narodilo se zde mnoho významných osobností, např. matka Sigmunda Freuda či budoucí izraelský politik Dov Sadan). Během 2. světové války však byla místní židovská komunita zcela vyvražděna nacisty.\n\nVe dvou světových válkách město utrpělo značné škody a ztráty na obyvatelstvu; v červnu 1941 se v okolí města odehrála jedna z největších tankových bitev Velké vlastenecké války – Bitva u Brodů.\n\nMěstem prochází hlavní silniční i železniční tah spojující Lvov a Kyjev; kromě toho jsou Brody křižovatkou ropovodů Družba a Oděsa-Brody.\n\n\n"}
{"id": "339614", "url": "https://cs.wikipedia.org/wiki?curid=339614", "title": "Brody (rozcestník)", "text": "Brody (rozcestník)\n\nBrody může být buď místní název ve slovanských zemích či příjmení osob.\nJedná se o množné číslo od slova brod.\n\n\n"}
{"id": "339615", "url": "https://cs.wikipedia.org/wiki?curid=339615", "title": "Sex ve městě (film)", "text": "Sex ve městě (film)\n\nSex ve městě (v originále \"\") je romantická komedie z roku 2008 navazující na komediální seriál z produkce HBO \"Sex ve městě\" natočen podle románu Candace Bushnellové \"Sex ve městě\" o čtveřici přítelkyň (\"Carrie, Samantě, Charlotte\" a \"Mirandě\") žijících v New Yorku.\n\nCarrie s Panem Božským si koupí byt a zasnoubí se. Steve podvede Mirandu. Samantha se rozejde se Smithem a Charlotta otěhotní. Carie dostane nabídku nafotit svatební šaty pro Vogue. Jedny šaty (od Vivianne Westwoodové) dostane. V den svatby Carrie opustí pan Božský. Odjedou na dovolenou (na Carriinu \"líbánkovou katastrofu\" – jak nazve Samantha ve Sexu ve městě 2) do Mexika. Přijedou domů a Charlotta zjistí těhotenství. Carrie si najme asistentku – Luis ze St. Luis. Ta se ale pak zasnoubí a odstěhuje. Charlottě praskne plodová voda, když mluví s Božským a narodí se jí dcera Rose. Miranda odpustí Stevovi a Carrie odpustí panu Božskému. Pak mají malou svatbu.\n\n"}
{"id": "339624", "url": "https://cs.wikipedia.org/wiki?curid=339624", "title": "Luganville", "text": "Luganville\n\nLuganville je druhým největším městem Vanuatu a hlavním městem provincie Sanma.\n\nLuganville se nachází na největším vanuatském ostrově Espiritu Santo. Město má asi 15 000 obyvatel, obyvatelé mohou kromě lodí cestovat i letadly z blízkého letiště Santo Pekoa International (SON).\n"}
{"id": "339632", "url": "https://cs.wikipedia.org/wiki?curid=339632", "title": "Damien Renard", "text": "Damien Renard\n\nDamien Renard (* 20. únor 1980) je francouzský reprezentant v orientačním běhu, jenž v současnosti žije v norském Kongsbergu. Jeho největším úspěchem je stříbrná medaile ze štafet na Mistrovství světa v roce 2005 v Aichi. V současnosti běhá za norský klub Kristiansand OK.\n\n"}
{"id": "339651", "url": "https://cs.wikipedia.org/wiki?curid=339651", "title": "Judenplatz", "text": "Judenplatz\n\nNáměstí Judenplatz (česky \"Židovské náměstí\") je náměstí ve vídeňském městském okrese Innenstadt v bezprostřední blízkosti náměstí Platz am Hof a Schulhof a také Wipplingerstraße. \n\nSvůj název náměstí získalo podle vídeňské židovské komunity, která se zde soustředila od doby středověku. Příkladně se na tomto náměstí soustředí dlouhá a spletitá historie města a jeho středověkého židovského obyvatelstva. Uskutečněním myšlenky Simona Wiesenthala na zřízení pomníku rakouským obětem šoa, se Judenplatz stal vzpomínkovým místem. (Viz též: Vídeňští židé).\n\nNa čísle 11 Judenplatzu se nachází budova dnešního rakouského Správního soudního dvora a dříve také Ústavního soudu, někdejší České dvorské kanceláře (\"Böhmische Hofkanzlei\"), jež byla postavena v letech 1709–1714 podle návrhu Johanna Fischera z Erlachu. Po roce 1749 byly vykoupeny i ostatní parcely domovních bloků a v letech 1751–1754 byl pověřen rozšířením paláce Matthias Gerl, jenž symetricky zdvojnásobil stavbu směrem na západ. Další přestavby proběhly v 19. století, kdy palác dostal svou dnešní podobu. Strana domu obrácená do Judenplatzu byla původně zadní stranou stavby, hlavní vstupní brána se zde byla zřízena teprve při přestavbě ve 20. století. \n\nPalác byl původně úředním sídlem České dvorské kanceláře, jež bylo roku 1749 organizačně spojeno s Rakouskou dvorskou kanceláří. Roku 1848 byl změněn na Ministerstvo vnitra, jež v paláci setrvalo až do roku 1923. \n\nV letech 1761–1782 a 1797–1840 zde sídlil také nejvyšší sídlo justice, předchůdce dnešního Nejvyššího soudu. Roku 1936 se do paláce přesunul spolkový soudní dvůr, a od té doby je sídlem veřejněprávní justice Rakouska. \n\nŽenské postavy soch nad branami představují hlavní ctnosti (Mírnost, Moudrost, Spravedlnost a Statečnost) a mezi nimi se nacházejí znaky českých a rakouských korunních zemí. Ve středu atiky stojí socha anděla s troubou, u jehož nohou dlí putto. Po jeho stranách jsou čtyři vázy a dvě mužské figury, které zřejmě představují česká knížata Václava I. a Václava II.\n\n"}
{"id": "339652", "url": "https://cs.wikipedia.org/wiki?curid=339652", "title": "Vlastimil Marek", "text": "Vlastimil Marek\n\nVlastimil Marek (* 23. srpna 1946) je český alternativní hudebník, zenový buddhista, publicista, lektor, spisovatel a duchovní učitel.\n\nJako hudebník působil ve skupinách Extempore, Elektrobus, Amalgam a MCH Band. Vystupoval však také s Jakubem Nohou a Emilem Pospíšilem. Byl aktivním členem Jazzové sekce a za svou činnost byl komunistickým režimem pronásledován. V srpnu 1986 ho komunistická tajná policie StB zavřela do vazební věznice za organizování mírového gongového koncertu. Později byl odsouzen za údajné „poškozování zájmů republiky v cizině“, ale v roce 1990 byl plně rehabilitován.\n\nSystematicky propagoval hudbu New Age, a to i v rozhlasovém vysílání na Radiu Golem, Radiu Kobra či Radiu Echo. Pro Český rozhlas Ostrava zásadní měrou spolupracoval s autory Zlatou Holušovou a Zdeňkem Figurou na cyklech pořadů \"Hudba k tichu\" a \"Dobromysl\", pro Český rozhlas 3 - Vltava seriál \"Zvuky\".\n\nV letech 1996 až 2011 připravoval pro Český rozhlas 3 Vltava jednou za 14 dnů předpůlnoční pořad new age, etnické a ambientní hudby pod názvem \"Oaza, hudba pro povzbuzení i uklidnění\". Dovezl do České republiky world music (jeho skupina Amalgam ji zkoušela a hrála již v roce 1979, kdy se to ani ve světě ještě world music nejmenovalo), alikvotní zpěv (na ostravském festivalu v roce 1991 zazpíval jeho přítel, od kterého kupoval a dovážel jiné zvukové a nástrojové objevy, tibetské mísy, a meditační steel drum, Jörn Raeck), článkem v časopise Regena (1990) a praktickými ukázkami prezentoval dávnou védskou ekologickou metodu spalování sušeného kravského trusu s přepuštěným máslem ghí a několika zrnky rýže za zpěvu mantry při východu a západu Slunce tzv.. agnihotru, a v nultém čísle čtvrtletníku Baraka (1996) představil jako znovuobjevenou dávnou terapeutickou možnost i labyrint (později inicioval vznik několika soukromých labyrintů, a spolupracoval při prezentaci labyrintária na zámku Loučeň), zorganizoval první kurz hry na primitivní, ale o to terapeutičtější australský nástroj didžeridu, dovezl do Prahy (Bratislavy a Košic) amerického zpěváka manter Henry Marshalla (a nakonec i Devu Premal) a rozezpíval Čechy a Moraváky (a posléze i Slováky) mantrami.\n\n\nBěhem komunistického režimu neměl přístup do oficiálních médií, proto publikoval v samizdatu. Kromě jiného si pro sebe a okruh přátel vydával \"Markonoviny\". Po roce 1989 publikoval např. v časopisech \"GEMMA\", \"Regenerace\", \"Meduňka\", \"Moje psychologie\", v \"Revue Prostor\" a v denících \"Telegraf\", \"Český deník\" a v časopise Dingir.\n\nOd roku 1997 publikoval pravidelně na internetu, přispíval svými fejetony do deníku \"Svět namodro\" (Dana Dočekala), a od září 2006 byl aktivním blogerem a do července 2008 publikoval několik stovek článků na blogu časopisu Respekt. Z důvodů odlišného názoru na povolování negativních\nkomentářů tzv. trollů pak přesunul svůj blog na blog.baraka.cz, kam píše dodnes (2012).\n\nV letech 1994 až 2008 pořádal pravidelné letní semináře, ale také přednášky (na téma nový věk, zen buddhismus, rozdíly mezi ženami a muži, a hlavně muzikoterapie jinak: s použitím nástrojů jako didžeridu, tibetské mísy, šengy, steel drum, sférická píšťala a rainstick, jenž zní více jak 10 minut.).\n\nV rámci své terapeutické praxe postupně zjistil, že většina našich psychických a fyzických nemocí a traumat, ale i to, jak se chováme, jak reagujeme a jak se vztahujeme sami k sobě má kořeny v prenatálním období našeho života a ve způsobu, jakým jsme byli porozeni a vychováváni. Na podzim 1995 publikoval v prvním čísle svého časopisu \"Mana\" vůbec první rozsáhlejší materiál, překlad článku \"Tvořivost v lůně matky\". Do čísla 1/98 časopisu Regenerace připravil mnohostránkovou přílohu s názvem Prenatální život. V roce 1999 se zúčastnil konference The \"Art of Birthing\" v New Yorku (kde se poprvé osobně setkal se světoznámým propagátorem přirozených porodů Michelem Odentem). O dva roky později v Praze, na konferenci Přivádíme děti na svět se osobně setkal se zakladatelem prenatální psychologie Peterem Fedorem-Freyberghem, a v časopise \"Regenerace\" byl zveřejněn jeho text \"Nová doba porodní: přirozený porod jako cesta ke společnosti bez násilí\" (což byl základ pozdější stejnojmenné knihy z roku 2002). Na přednáškách a seminářích po celé republice dalších deset let šířil myšlenku přirozených porodů a všeho, co s nimi souvisí. Originálním způsobem propojoval svět hudby a jejího působení na člověka jak s možnostmi terapie, tak prevence případných problémů. Zároveň byl jediný, kdo se systematicky i v této oblasti věnoval otázkám duchovnosti, které s přirozeným porodem (a psychikou rodiček a problémy mužsko-ženských nedorozumění, ale i příliš překotné feminizace mnoha českých žen) úzce souvisí (občas bývá nazýván „guru českých žen“). Jako novinář systematicky propagoval i práva žen a jejich větší zastoupení ve veřejném života. Díky všem těmto svým aktivitám, která pomohly, a stále pomáhají rostoucímu počtu žen a dětí, se stal nepřehlédnutelnou postavou hnutí za přirozené porody.\n\nOd roku 1975 se zajímá o východní filosofie, jógu a posléze zenový buddhismus (přeložil desítku knih a statí). Od roku 1981, kdy v polském zenovém centru rozluštil zenové kóany a začal učit zen, pokračoval\nve vedení víkendových meditačních kurzů, přednášel na školách a pro zájemce (v různých oddílech jógy).\n\nV samizdatu vydával a šířil své překlady zenových kóanů, hlavní zenové literatury, a dalších knih současných zenových a duchovních mistrů (např. \"Zen a umění lukostřelby\" Eugena Herrigela, \"Co je to zen\" od D. T Suzukiho, \"Duch zenu\" Alana Wattse, \"Mysl začátečníka\" Šunryu Suzukiho, \"Tři pilíře zenu\" Philipa Kapleaua, \"Odklepávání popela na Buddhu\" a \"Pouze nevím\" Seung Sahna, ale i \"Racka\" Richarda Bacha),ale i své publikace (kromě prací jako \"Hudba Jinak\" nebo \"Zvukem dovnitř\", v edici Dveře u Jazzové sekce SH, \"Almanach překladů\", \"Rockové a Sci-fi sny\", i sbírky esejů na duchovní témata). Již koncem 80. let 20. století organizoval soukromé víkendové semináře zenové meditace, a\npo sametovém převratu pak každodoční terapautické víkendy a týdenní semináře, na kterých svým originálním způsobem propojoval praktickou duchovnost (zenové poklony, zazen, pomalou meditaci v chůzi, ale i jednoduché ale o to efektivnější metody propojování mozkových hemisfér pomocí rytmů, nebo dávných indiánských metod objímání stromů atd.) se světem \"jiné\" hudby (kromě toho, že si mohli zahrát na tibetské mísy, účastníci vyslechli celou řadu unikátních nahrávek a skladeb ze světa regenerační,\nmeditační, léčivé i duchovní hudby s jeho komentářem, a většinou se také za několik dnů naučili i alikvotní zpěv).\n\nDíky překladům, kterým se v oblasti New Age věnoval tehdy jen v samizdatu od poloviny 80. let min. stol., byl po sametové revoluci připraven: zprostředkoval českým zájemcům a nadšencům články, stati a recenze knih, posléze i rozhovory s vůdčími osobnostmi tohoto hnutí „lidských potenciálů“ (jak také bývá označováno).\nZvláště po roce 1992 (kdy se v Praze konala Mezinárodní transpersonální konference) se ukázalo, že našel své „poslání“(již v 90. letech min. stol. se vědělo, že u nás New age rovná se Marek): nejen že už z amerických časopisů (které mu posílali jeho američtí přátelé) jako byl \"New Age Journal\", \"Yoga Journal\", \"Magical Blend\" a další znal všechny hlavní protagonisty tohoto hnutí: v roce 1990 dokonce získal stipendium a šest týdnů studoval v Anglii na Schumacher college u Ruperta Sheldrakea teorie morfických rezonancí (kterou představil, spolu s např. flotačními vanami, v \"Almanachu překladů\" v roce 1984). Tamtéž osobně poznal i Rupertovu ženu, Jill Purceovou, která ho naučila alikvotní zpěv. Na konferenci v Praze, ale i na těch dalších v Irsku, nebo pak v Kalifornii, se osobně seznámil (a později je doporučil organizátorům Fora 2000, a mohl jim i tlumočit) s lidmi jako byl znalec šamanismu Ralph Metzner, objevitel mayského kalendáře José Arguelles, původně vietnamský zenový mistr Thich Nhat Hahn (pamětníci dodnes vzpomínají na strhující dvouhodinové tlumočení přednášky tohoto známého propagátora pomalé meditační chůze, ale i na privátní setkání ve Vojanových sadech), americký šaman Emahó (viz televizní dokument Viliama Poltikoviče, promítaný v České televizi), nejznámější americký „guru“ Ram Dass (pro kterého uspořádal přednášku na zahradě Šternberského paláce, v sídle Národní galerie, kde celé roky pracoval jako noční hlídač), mnich a spisovatel bratr David Steindl-Rast, spisovatelky a archeoložky alternativní ženské historie Rianne Eislerová a Marija Gimbutasová, jungiánka Jean Shinoda Bolen, buddhistka Joan Halifaxová, psycholožky zabývající se smrtí a umíráním Elizabeth Kübler-Rossová i Therese Schroeder-Shekerová, autor statí o sexuální alchymii Robert Anton Wilson, fyzik a šaman Fred Alan Wolf, psychoanalytik doby kamenné Theodore Rozsak, kněz Mathew Fox, nejznámější autor knih a přednášek o halucinogenech Terence McKenna, buddhista a psycholog Jack Kornfield, znalec alchymie Joscelyn Godwin, ale i nejznámější alikvotní zpěvák David Hykes (se kterým zorganizoval víkendový seminář).\n\nByl to on, kdo začal pro první specializovaný obchod dovážet z Anglie a Holandska hudbu new age (a udělal rozhovory např. s asi nejslavnějším autorem této hudby Angličanem Mike Rollandem, americkým alternativním kytaristou Williamem Ackermanem, nebo Maxem Folmerem či Stefanem Micusem, kdo pro svůj časopis Mana a Baraka překládal a publikoval články lidí jako byli David Spangler, Timothy Leary, Fritjof Capra, Ken Wilber, psychonaut John Lilly, Marilyn Fergusonová (v časopise Baraka byly publikovány překlady kapitol \"O moci a o Jiném učení\" ze slavné a do češtiny stále nepřeložené základní knihy New Age \"Aquarian Conspiracy\"), ekonomka a ekoložka Hazel Hendersonová, ale i originální čeští filosofové Zdeněk Neubauer a Zdeněk Kratochvíl, geolog VáclavCílek, jogíni Eduard Tomáš i ze švýcarské emigrace se vrátivší Mirko Frýba, ekolog Boris Merhaut, sociolog Bohuslav Blažek, ale i první český (do porodů nezasahující) porodník Libor Kavan a zastánkyně nemedicínských, přirozených porodů porodní asistentky Ivana Königsmarková, Zuzana Štromerová a další. Právě Baraka představila Čechům např. psychowalkmany a jiné neurotechnologie, nový pohled na menhiry a posvátnou krajinu, japonský čajový obřad, objevitele duchovního života rostlin Clevea Backstera a jiný pohled i na posvátné rostliny, geomantické umění feng šuej, buddhistickou ekonomiku, břišní tanec, didžeridu atd. atp. Ne náhodou pak Marek mnoho let přednášel právě o hnutí New Age, ale i o muzikoterapii a duchovnosti, na soukromé Univerzitě Nové doby (Milana Calábka).\n\nV roce 1991 se v rámci semináře Ruperta Sheldrakea v jižní Anglii (\"Rebirth of Nature\") dověděl o hnutí labyrintů (a duchu místa a obnovovaných poutích), a v roce 1995 si svůj první labyrint (kopii toho z Chartres) vyzkoušel. Od té doby nenápadně, ale pravidelně šířil zvěst o této pradávné terapii pomalu chůzí a posvátným místech jak ve svých článcích tak na seminářích a přednáškách (např. při otevření labyrintária na zámku Loučeň). Inspiroval výstavbu celé řady labyrintů) na území Čech i Moravy.\n\n\"Jednou z atrakcí mezinárodní transpersonální konference roku 1995 v Kalifornii byl labyrint. Na ploše velkého sálu 6. patra hotelu Westin (Santa Clara) byla položena velká plachta, na které byla nakreslena kopie slavného labyrintu z katedrály v Chartres. Účastníci konference mohli kdykoliv přijít, sundat boty, a pomalu, meditačně soustředěně, se vydat na Cestu. Do centra labyrintu, sebe sama. Byla radost je pozorovat, někteří spěchali, asi jako obvykle, jiní přehrávaně dávali najevo, jak si za své peníze umějí labyrint užít. Na těch pravých hledačkách (většinou to byly ženy) bylo vidět, jak se postupně, tak jak postupovaly víc a víc ke středu, mění. Uvolňují. Vnitřně rozjasňují. I má tehdy čerstvá tehdejší žena si to užila a ke svému překvapení si došla pro mystický\nzážitek.\" (z článku v časopise Baraka, 1996)\nV době socialismu pilně publikoval v samizdatu (časopisy jako \"Markonoviny, Březen, Buben, Ušmudlaný sen\" atd. vydával ve čtyřech až dvanácti kopiích a dával vázat, aby mohly kolovat).\n\nV knižní tvorbě se věnuje oblasti hudby, zenové filozofie, ale také propagaci přirozeného porodu, zpěvu a hudby v těhotenství.\n\n\n\n"}
{"id": "339659", "url": "https://cs.wikipedia.org/wiki?curid=339659", "title": "Bitva o Laagnu", "text": "Bitva o Laagnu\n\nBitva o Laagnu (: \"Laagna lahing\") byla bitvou estonské osvobozenecké války. Proti sobě stála část estonského 3. praporu mířícího k Narvě s jednotkami Rudé armády. Záznamy o ztrátách dnes máme pouze z estonské strany. Síla Estonců byla 220 mužů.\n\nRáno, 18. ledna 1918 zaútočilo 220 estonských námořníků a finských dobrovolníků, kteří se vylodili ve vesnici Utria, na vesnici Laagna, kde se tou dobou dobou zdržoval neznámý počet příslušníků bolševického jezdectva a pěchoty. Střežili blízkou železnici, kde byly také dva obrněné vlaky. S těmito silami se bolševici pokusili o protiútok, ten však dopadl neúspěšně a tak museli s velkými ztrátami ustoupit. Na straně estonců padli čtyři muži, jednadvacet jich bylo zraněno a tři zajati.\n"}
{"id": "339663", "url": "https://cs.wikipedia.org/wiki?curid=339663", "title": "Souhrnný trest", "text": "Souhrnný trest\n\nSouhrnný trest se uloží tehdy, když byl obviněný v mezidobí mezi spácháním souzeného trestného činu a vyhlášením rozsudku za tento čin odsouzen soudem prvního stupně (a to i k trestu odnětí svobody, od nějž bylo podmínečně upuštěno) za jiný trestný čin. Soud zruší výrok o trest předchozího rozsudku a uloží souhrnný trest, který nesmí být mírnější než trest uložený předchozím rozsudkem.\n\nDříve byl souhrnný trest označován také termínem \"dodatkový trest.\"\n"}
{"id": "339672", "url": "https://cs.wikipedia.org/wiki?curid=339672", "title": "Česká dvorská kancelář", "text": "Česká dvorská kancelář\n\nČeská dvorská kancelář (něm. \"Böhmische Hofkanzlei\", lat. \"Cancellaria Aulica Bohemica\") vznikla původně jako česká královská kancelář, pomocný administrativní aparát českého krále, který se v průběhu doby vyvinul až v relativně samostatný správní orgán pro všechny země Koruny české. V jejím čele stál nejvyšší kancléř Českého království a byla zrušena v roce 1749 během tereziánských reforem. \n\nPod tímto pojmem se ovšem také rozumí budova jejího pozdějšího sídla ve Vídni, v němž dnes sídlí rakouský Správní soudní dvůr a dříve také Ústavní soud.\n\nObsah listin, které panovník vydával, měl nejdříve na starosti kancléř knížete (\"cancellarius ducis\"). Musel ovládat latinu a proto jím pravidelně býval duchovní, zejména probošt (pražský, litoměřický či později již výhradně vyšehradský). Kancléř okolo sebe shromáždil další vzdělané osoby, v době Přemysla Otakara II. šlo o jednu až tři další osoby s označením \"notarius\", čímž vznikla česká královská kancelář. Byla pouze pomocným orgánem českého krále, zprostředkovávající vůli panovníka stylizováním listin s jeho rozhodnutími. Kromě toho však notáři sloužili jako královi poradci a jak rostl význam písemností ve správě státu, vzrůstal i význam kanceláře jakožto profesionálního byrokratického aparátu. Postupně se tak z instituce jen zpracovávající rozhodnutí krále stal vlastní úřad, který v různých záležitostech sám rozhodoval. Nárůst administrativy se projevil i v tom, že běžný provoz kanceláře řídil králův kancléř (\"cancellarius regis\"), zatímco vyšehradský probošt byl již jen titulárním kancléřem království (\"cancellarius regni\"). Notáři se dělili na vyšší, koncipující rozhodnutí, a nižší opisující, vznikl také úřad archiváře (\"registrator\"). Sama kancelář již také postupně přestala cestovat spolu s králem a zůstala v Praze. Kromě ní existovaly v rámci českých zemí i další kanceláře, významnější byla ovšem jen na Moravě, jejímž kancléřem byl olomoucký probošt a která po smrti markraběte Jošta zanikla.\n\nPo husitských válkách byla roku 1471 odstraněna podvojnost jejího vedení, úřady obou kancléřů byly spojeny v jeden a v čele kanceláře tak již stál nejvyšší kancléř Českého království (od roku 1491 zván \"supremus cancellarius regni Bohemiae\"), jeho zástupcem se stal místokancléř. Kancléř se většinou rekrutoval z panského stavu a fungoval jako garant proti panovníkově svévoli. Disponoval totiž velkou pečetí království, která byla nutná pro některé důležité písemnosti. Ferdinand I. měl nicméně vizi centrální kanceláře pro celou habsburskou monarchii. Podařilo se mu načas získat velkou pečeť českého království (která byla v posledních letech panování Vladislava Jagellonského v Budíně) a v roce 1527 jmenoval českou expedici ve Vídni v čele s českým sekretářem, který byl přímo podřízen kancléři obdobné rakouské kanceláře (česká sice zároveň získala pravomoc vydávat mandáty, které ale byly potvrzovány ve Vídni). Pražská česká kancelář získala velkou pečeť zpátky až v roce 1530, současně česká expedice byla změněna na její expozituru disponující malou pečetí. Potvrzení kamerálních mandátů za takovéto situaci probíhalo nejprve u panovníka a poté u nejvyššího kancléře velkou pečetí a podpisem. Nařízení z roku 1541, které potvrdilo nutnost ověřovat všechny mandáty velkou pečetí a podpisem kancléře, znamenalo velké posílení pravomocí kanceláře, nicméně v kontextu byrokratizace správy si dostatečně čeští stavové neuvědomili, že docházelo k úpadku důležitosti mandátů a nastupovala doba menších písemností, což umožňovalo panovníkovi českou královskou kancelář obcházet.\n\nKrom základní diplomatické funkce byla komora také úzce spojená s královskou radou. Rada se scházela v prostorách kanceláře a její člen byl i nejvyšší kancléř, který také zajišťoval spojení mezi radou a panovníkem. Tato funkce byla poněkud oslabena po zřízení speciálního poradního orgánu zvaného tajná rada v roce (zřízena 1526, fungovala od 1527). Zároveň kancelář vedla písemnosti zemského sněmu. V roce 1549 získala kancelář také pod správu zahraniční česká léna. K dalšímu rozšíření pravomocí kanceláře došlo při přesunu dvora z Vídně do Prahy během vlády Rudolfa II. V této době již nebylo možné, aby panovník a jeho poradní orgán vyřídil všechny písemnosti a proto kancelář již pouze nevydávala, ale také některé listiny i vyřizovala. Při vyřizování se zprvu vyžadovala starší podklady od soudů (především rady nad apelacemi), ale posléze začala vlastní i nálezy vydávat. Tím získala i jistou soudní pravomoc. Na konci 16. století, kdy byl nárůst významu kanceláře patrný, začali stavové dalších zemí Koruny české vyvíjet snahu o odtržení vlastních zemských kanceláří. Tato snaha vedla k tomu, že se v letech 1608–1611 osamostatnila moravská kancelář, která se opět plně sjednotila s českou kanceláří do roku 1613. Pouze pro rok 1613 získali samostatné kanceláře Slezsko a Lužice. Pouze slezské osamostatnění mělo trvalejší dopad, kdy bylo vytvořeno u české kanceláře slezské oddělení se slezským vicekancléřem, který podepisoval listiny týkající se Slezska spolu s nejvyšším kancléřem.\nKancelář nebyla čistě královský dvorský úřad, nejvyšší kancléř království českého byl odpovědný království (tedy vlastně protestantským stavům). Většinou se také rekrutoval ze stavovské obce a fungoval jako garant proti panovníkově svévoli, co se obsahu písemnosti týče. Tato situace se změnila po nastoupení Zdeňka Vojtěcha Popela z Lobkovic do úřadu v roce 1599. Lobkovic začal hájit katolické zájmy (známé je jeho odmítnutí podepsání Rudolfova Majestátu), což v důsledku znamenalo přimknutí kanceláře k panovníkovi. Tato proměna byla posílena tím, že se kancelář spolu s nejvyšším kancléřem Lobkovicem v roce 1618 po vypuknutí stavovského povstání stěhovala do Vídně, toto stěhování bylo dokončeno po porážce povstání v roce 1624. Současně s tím se začala nazývat česká dvorská kancelář, ačkoli toto označení se objevovalo i dříve.\n\nBěhem změn správy po Bílé hoře získala kancelář další pravomoci. Kancelář se stala nadřízenou zemským místodržitelským orgánům, českému místodržitelství, moravskému tribunálu a vrchnímu úřadu slezskému. Dále se kancelář stala apelační institucí od zemského soudu. Původně byla tvořena jen sedmi členy, tento počet bylo ale nutné rozšířit a fungovalo v ní pět oddělení: první pro kontribuční záležitosti a jiná publika, druhé pro Čechy, třetí pro většinu Slezska, čtvrté pro Hlohovsko, Svídnicko, Javorsko a Kladsko a páté pro Moravu. Nejvyšší kancléř býval jmenován na období pěti let a ačkoli byl podle Obnoveného zřízení zemského až šestým nejvyšším zemským úředníkem, stal se jako hlavní panovníkův český rádce nejdůležitějším správcem zemí Koruny české, jeho kontrasignace byla podmínkou platnosti všech královských nařízení. Opět se také začal označovat jako kancléř krále českého a kancelář byla v kancelářském pořádku z roku 1719 označována buď jako „náš královský a zemský nejvyšší soud“ nebo také jako „naše poslední a nejvyšší královské zastání“. Tehdy bylo též zrušeno rozdělení na pět referátů a vznikly dva senáty: pro politikou agendu (\"publica\") a pro soudní agendu (\"judicialia\"). Dvorská kancelář, sídlící až do svého zrušení stále ve Vídni, řešila všechny vládní a právní záležitosti českých zemí.\n\nJako výraz českých výsad v rámci habsburské monarchie byla česká dvorská kancelář, resp. její poslední nejvyšší kancléř Bedřich August Harrach, zarputilým nepřítelem snah o austrocentralizaci, navržených rádcem Marie Terezie, hrabětem Haugwitzem. Nakonec však bylo přáno Haugwitzovi zvítězit, a roku 1749 byla česká kancelář zrušena, její záležitosti pak přešly, stejně jako druhé zrušené rakouské dvorské kanceláře na nově zřízené úřady, Directorium in publicis et cameralibus a na Nejvyšší soudní úřad (\"Oberste Justizstelle\").\n\nČeská kancelář sídlila v Praze v Ludvíkově křídle Starého královského paláce na Pražském hradě. To se událo za vlády Rudolfa II. (českým králem 1576–1611), po obnově Ludvíkova křídla. Za vlády Ferdinanda I. Habsburského (1526–1564, Ludvíkův nástupce) došlo v roce 1541 k požáru Malé strany. Při tomto požáru také vyhořely prostory Starého královského paláce a spolu s nimi i Ludvíkovo křídlo. Svědčí o tom i červené zabarvení kamenných stěn, které vytvořily sloučeniny železa při vysokých teplotách. Ferdinand I. proto rozhodl o výstavbě nových prostor královského paláce v západní části Pražského Hradu. Prostory Ludvíkova křídla byly obnoveny teprve za císaře Rudolfa II. Po této obnově bylo celé Ludvíkovo křídlo vyhrazeno pro významné zemské úřady. Jednalo se o Českou kancelář (druhé patro) a Říšskou dvorní radu (třetí patro Ludvíkova křídla).\n\nSídlo vídeňské České dvorské kanceláře je umístěno na Judenplatzu ve vídeňské čtvrti Innenstadt, v němž dnes sídlí rakouský Správní soudní dvůr a v letech 1946–2012 také Ústavní soud. Budovu, která se dochovala bez podstatnějších stavebních úprav dodnes, navrhl proslulý rakouský dvorní architekt Johann Bernhard Fischer z Erlachu, v detailech fasády, monumentálního schodiště a sochařské výzdoby je příbuzná jeho projektu Clam-Gallasova paláce v Praze.\n\n"}
{"id": "339681", "url": "https://cs.wikipedia.org/wiki?curid=339681", "title": "Filipínská první republika", "text": "Filipínská první republika\n\nFilipínská první republika oficiálně též \"República Filipina\", byl první samostatný stát rozkládající se na Filipínském souostroví. Vznikl během filipínské revoluce, oficiálně v roce 1899 nezávislostí na Španělsku. Sousedil na jihu s Nizozemskou Východní Indií a Suluským sultanátem. Na severu s Indočínou a Taiwanem. Jeho prvním prezidentem se již během revoluce stal Emilio Aguinaldo.\n\nMladá filipínská republika to jistě neměla lehké. Již brzy se měla potýkat s americkou invazí a\nfilipínsko-americkou válkou, ve které zahynulo 1,5 milionů Filipínců. Po několika bitvách a dobytí hlavního města se dvacetitisícová armáda Filipínců pod velením prezidenta a jeho bratra Baldomera oficiálně vzdala. Bojovalo se však až do r. 1913.\n\nHlava státu\nMinistři\n\n"}
{"id": "339685", "url": "https://cs.wikipedia.org/wiki?curid=339685", "title": "Seznam geomorfologických celků v Česku", "text": "Seznam geomorfologických celků v Česku\n\n"}
{"id": "339694", "url": "https://cs.wikipedia.org/wiki?curid=339694", "title": "Zeměžluč (hudební skupina)", "text": "Zeměžluč (hudební skupina)\n\nZeměžluč je brněnská punková kapela založená v roce 1986.\nAčkoliv počátky fungování skupiny lze vystopovat až do roku 1986, první koncert se odehrává až 17. června 1988 v proslulém brněnském klubu Křenka spolu s kapelami S.R.K. a Insania. V březnu 1989 pořizuje první demo nahrávku s názvem \"Zeměžluč\", která je ještě doplněna půlhodinovým živým záznamem z koncertů v Praze na Chmelnici a v Tuřanech. Již pro tuto první nahrávku je charakteristický chraplák zpěváka a textaře Šotyho.\n\nPo revoluci, v dubnu 1990 nahrávají další demo s názvem \"Perspektiva\" a v listopadu 1990 první samostatné LP \"Fajn, bezva, príma\", které je šířeno výhradně podzemními DIY kanály. V roce 2001 kapela desku vydává znova na CD spolu s bonusem z prvního dema. Zeměžluč hraje dál po celé České republice a vydává další živáky a EP (např. \"Live 92\" nebo \"Jsme na jedný lodi\"). V roce 1997 vydává další dlouhohrající desku s názvem \"Z extrému do extrému\" a v roce 2003 album \"Systém kanibal\".\n\nV roce 2011 skupina oslavila čtvrtstoletí existence vydáním dvoj-LP \"Hledání\". \n\nZeměžluč má za sebou 2 dema, 4 řadové desky, 5 live nahrávek, 13 EP, účast na mnoha kompilacích, tři úspěšná turné po Anglii a přes 25 let aktivní činnosti.\n\n\n\n\n\n\n\nV Zeměžluči se během let vystřídalo mnoho hudebníků, jediným původním členem je Šoty.\n\nČlenové dalších sestav\n\nJiří \"Necros\" Novák - kytara \n\nKarel \"Eda\" Florián - kytara, zpěv\n\nRuda - bicí (Vzor 60)\n\nPeppis - zpěv, kytara\n\nMája - bicí\n\nTico - bicí\n\nFlegma - bicí\n\nTitanik - bicí\n\nFredrikson - kytara\n\nSlowcha - bicí\n\nOfca - kytara, zpěv\n\n\n"}
{"id": "339695", "url": "https://cs.wikipedia.org/wiki?curid=339695", "title": "Schwarzenberský palác v Praze", "text": "Schwarzenberský palác v Praze\n\nSchwarzenberský palác nebo též Lobkovický palác je renesanční palác na Hradčanském náměstí v Praze, který v minulosti sloužil jako reprezentativní residence při sídle českých králů nejprve hlavám rodů Lobkoviců, Rožmberků, Eggenbergů a nakonec Schwarzenbergů, kteří palác vlastnili až do roku 1947.\n\nDnes trojkřídlá budova byla postavena mezi lety 1545-1567 pod vedením Agostina Galliho (zvaného též Augustin Vlach), jako městská rezidence Jana mladšího Popela z Lobkovic na spáleništi několika středověkých domů. Jedná se o výraznou, a také poměrně ranou renesanční stavbu, jejíž fasády jsou řešeny pomocí bohatě utvářeného sgrafitového dekoru. Charakteristické je použití mohutných, z větší části podvojných oken s tesanými renesančními ostěními, mohutné lunetové římsy i etážových, bohatě členěných a zdobených renesančních štítů. V interiérech se dochovaly cenné renesanční nástěnné malby z doby kolem roku 1580.\n\nRoku 1590 získal palác Jiří Popel z Lobkovic, jemuž byl roku 1594 spolu s celým majetkem zkonfiskován pro urážku majestátu. Rudolf II. poté palác vyměnil s Petrem Vokem z Rožmberka za nedaleký palác Rožmberský. V pobělohorském období byl palác opět zkonfiskován a Ferdinand II. jej věnoval Janu Oldřichovi z Eggenberka.\n\nRoku 1710 zde zemřel 3. kníže z Eggenbergu a vévoda krumlovský Jan Kristián I. a během následujících sedmi let vymřel roku 1717 nečekaně celý rod Eggenberků. Palác proto přešel do vlastnictví vévodkyně-vdovy Marie Arnoštky, která jej spolu s Krumlovským vévodstvím a přiléhajícím majetkem v Čechách odkázala svému synovci Adamu Františkovi ze Schwarzenbergu. Od roku 1719 tak palác vlastnili Schwarzenbergové, kteří k němu v roce 1811 připojili sousední Salmovský palác.\n\nV první čtvrtině 18. století byl palác, především v interiérech, barokně upraven, ovšem tyto, zřejmě poměrně výrazné úpravy, značně setřela puristická rekonstrukce na konci 19. století. Rekonstrukce (1871) byla provedena podle návrhu Josefa Schulze. Schulz před rekonstrukcí paláce studoval staré postupy tvorby renesančních sgrafit a tím se zasloužil o uplatnění sgrafit v české novorenesanční architektuře. V dalších letech se sgrafito počíná objevovat na domech navrhovaných zejména architekty Antonínem Wiehlem a Janem Zeyerem a s oblibou je navrhovala řada malířů a sochařů generace Národního divadla. Antonín Wiehl na studiu české renesance 16. století založil své pojetí neorenesance jako obnovené české renesance (poprvé u domu čp. 1035/I. v ulici Karoliny Světlé, kde se inspiroval lunetovými římsami Schwarzenberského paláce).\n\nOd roku 1909 pronajímali Schwarzenbergové prostory paláce Národnímu technickému muzeu. Roku 1940 však byla na všechen majetek JUDr. Adolfa Schwarzenberga pro jeho protinacistické postoje uvalena gestapem nucená správa. Po roce 1945 nebyl JUDr. Schwarzenbergovi, který uprchl s rodinou do USA v roce 1940, umožněn návrat do vlasti a roku 1947 byl celý jeho majetek v Československu protiústavně vyvlastněn včetně Schwarzenberského paláce. Po komunistickém puči roku 1948 byl palác následně přeměněn na Vojenské historické muzeum.\n\nRoku 2002 přešel palác do vlastnictví Národní galerie v Praze. Poté proběhla celková rekonstrukce objektu a od roku 2008 slouží jako stálá expozice Národní galerie (sbírka umění renesance, manýrismu a baroka v českých zemích).\n\nV podkroví paláce je umístěna stálá expozice Vojenského historického ústavu nazvaná Císařská zbrojnice. Obsahuje sbírku zbraní, zbroje a uměleckých děl z období od 15. do poloviny 19. století.\n\n"}
{"id": "339707", "url": "https://cs.wikipedia.org/wiki?curid=339707", "title": "Libhošť", "text": "Libhošť\n\nLibhošť (německy \"Liebisch\") je obec ležící při silnici I/48 asi 5 km severovýchodně od Nového Jičína. Žije zde obyvatel.\n\nPrvní písemné zmínky o Libhošti se datují k roku 1411.\n\nDo roku 1976 byla samostatnou obcí, pak byla připojena k okresnímu městu Nový Jičín. Roku 1994 se osamostatnil sousední Šenov u Nového Jičína, Libhošť tím přestala sousedit se zbytkem území Nového Jičína a stala se jeho exklávou. V neděli 11. dubna 2010 se zde konalo místní referendum o odtržení od Nového Jičína. V něm se 59,43 % oprávněných voličů vyslovilo pro samostatnost, proto se od 1. ledna 2011 Libhošť po téměř 40 letech opět osamostatnila. První volby do zastupitelstva obce proběhly v sobotu 8. ledna 2011.\n\n\nFrantišek Xaver Chotek, český hudební skladatel (1800–1852)\n\n"}
{"id": "339708", "url": "https://cs.wikipedia.org/wiki?curid=339708", "title": "Richard Aldrich", "text": "Richard Aldrich\n\nRichard Aldrich (31. července 1863 Providence, Rhode Island – 2. června 1937 Řím) byl americký hudební kritik. Mezi lety 1902 až 1923 pracoval pro \"New York Times.\"\n\nAldrich dokončil studia na Harvard College roku 1885. Svou novinářskou kariéru začal v \"Providence Journal\". V období 1889-1891 byl soukromým tajemníkem senátora Dixona ve Washingtonu, a také psal kritiky pro \"Washington Evening Star\". V letech 1891-2 pracoval pro \"New York Tribune\", kde asistoval Henry Edwardu Krehbielemu.\n\n"}
{"id": "339709", "url": "https://cs.wikipedia.org/wiki?curid=339709", "title": "Clyde Kluckhohn", "text": "Clyde Kluckhohn\n\nClyde Kluckhohn [klajd klyk´hón] (11. ledna 1905 Le Mars, Iowa – 28. července 1960 v blízkosti Santa Fe, New Mexico) byl americký kulturní antropolog, známý hlavně svými výzkumy kultury kmene Navajo a příspěvkem k teorii kultury vůbec.\n\nKluckhohn se zapsal ke studiu práva na Princeton University, pro zdravotní obtíže musel ale studia přerušit a odjel na ranč svého strýce do New Mexico, kde se seznámil s okolními indiány Navajo, naučil se jejich jazyk a zamiloval si jejich kulturu. Trávil měsíce na osamělých toulkách na koni a napsal o tom dvě velmi populární knížky. Studoval řečtinu na \"University of Wisconsin\" a v letech 1928–1930 klasické jazyky v Oxfordu a další dva roky antropologii na univerzitě ve Vídni, kde se seznámil také s psychoanalýzou. V letech 1932–1934 přednášel na \"University of New Mexico\" a v roce 1936 získal doktorát z antropologie na Harvardu, kde byl pak až do své smrti profesorem sociální antropologie. Zemřel při výzkumu v New Mexico. Od roku 1947 vedl také výzkum ruské a sovětské společnosti a věnoval se současným společenským problémům. Byl také předsedou Americké antropologické společnosti.\n\nKluckhohn je představitelem konfiguracionismu, antropologického směru, který zkoumá vzorce chování i hodnot, charakteristické pro každou kulturu. Kluckhohnův hlavní zájem se týkal charakteristických hodnotových orientací různých kultur, které zkoumal a porovnával hlavně mezi indiány, hispánci a anglosasy v New Mexico. Soustředil se na porovnávání základních názorů a postojů k pěti klíčovým otázkám:\n\nJeho nejznámější dílo je \"Mirror of man\" (1944).\n\n"}
{"id": "339711", "url": "https://cs.wikipedia.org/wiki?curid=339711", "title": "Never Before", "text": "Never Before\n\n„Never Before“ je píseň od anglické rockové skupiny Deep Purple. Poprvé byla vydána na jejich albu Machine Head z roku 1972.\n\n\"Never Before\" byl původně jediný singl z alba Machine Head, kromě skladby \"Smoke on the Water\", s \"When a Blind Man Cries\" na druhé straně, což překvapilo fanoušky, protože album obsahovalo hity jako \"Lazy\", \"Space Truckin'\" a \"Highway Star\".\n\nKlip k této skladbě byl vydán v roce 1972. Byl to jejich jediný klip ze sedmdesátých let. Singl této písně je upravená verze z alba a má délku 3:30.\n\n\"Never Before\" bylo zřídkakdy hráno na koncertech. Jediná live nahrávka skladby je na \"Deep Purple In Concert\", které bylo nahráno v době vydání singlu a přibližně týden před vydáním alba Machine Head.\n\nDeep Purple zahráli \"Never Before\" na koncertní šňůře v roce 2004, když hráli celé album Machine Head.\n"}
{"id": "339714", "url": "https://cs.wikipedia.org/wiki?curid=339714", "title": "Andrea Strnadová", "text": "Andrea Strnadová\n\nAndrea Strnadová (* 28. květen 1972, ČSSR, dnes Česká republika) je bývalá československá a od roku 1993 česká profesionální tenistka.\n\nV roce 1989 se stala juniorskou mistryní světa ITF ve čtyřhře a v roce 1991 obdržela, již při svém nástupu do seniorského tenisu, titul \"Nováček roku\" na okruhu WTA.\n\nJde o doposud jedinou československou hráčku, která dokázala vyhrát juniorku Wimbledonu dvakrát za sebou (1989, 1990 - dvouhra), navíc vyhrála v roce 1990 i čtyřhru s Karin Habšudovou.\n\n\"Profil WTA však uvádí 1 titul.\"\n\n"}
{"id": "339715", "url": "https://cs.wikipedia.org/wiki?curid=339715", "title": "Loučka (Nový Jičín)", "text": "Loučka (Nový Jičín)\n\nLoučka ( katastrální území Loučka u Nového Jičína, německy \"Ehrenberg\") je jednou z místních částí Nového Jičína. První písemná zmínka se datuje k roku 1374, kdy v té době Loučka patřila starojičínskému panství. \n\n"}
{"id": "339719", "url": "https://cs.wikipedia.org/wiki?curid=339719", "title": "Grand Prix USA", "text": "Grand Prix USA\n\nGrand Prix USA je automobilový závod, který se poprvé jel v roce 1908 pod jménem \"American Grand Prize\". V roce 1959 se stal součástí kalendáře Formule 1. Od roku 2012 se závod koná na okruhu Circuit of the Americas v Texaském Austinu, již šestém okruhu, který hostí závody F1, a šestnáctém okruhu celkem. Nejvíce vítězství, šest, vybojoval Lewis Hamilton.\n\n\n<nowiki>*</nowiki> V letech 1968-1993 působil jako Cosworth.\n<nowiki>**</nowiki> V letech 1997-2003 působil jako Ilmor.\n"}
{"id": "339722", "url": "https://cs.wikipedia.org/wiki?curid=339722", "title": "Ustašovci", "text": "Ustašovci\n\nUstaša – Chorvatské revoluční hnutí bylo chorvatské ultranacionální, ke katolictví se hlásící a fašistické hnutí působící zejména v meziválečném období a v období druhé světové války.\n\nSlovo \"ustaša\" je odvozeno od chorvatského slovesa \"ustati\" (povstat, vzbouřit se) a znamená \"povstalec, vzbouřenec, rebel\". V chorvatštině je to jednotné číslo mužského rodu, plurál zní \"ustaše\". Vzhledem k historickým souvislostem je dnes slovo „ustaša“ v chorvatštině užíváno výhradně pro příslušníka této nacionalistické organizace. Pro povstalce obecně Chorvaté užívají slova „ustanik“.\n\nTato organizace byla založena v roce 1930 v Itálii a jejím cílem bylo vytvořit samostatný chorvatský stát jako odpověď na srbskou hegemonii a utlačování. Ideově se snažili ustašovci odkázat na politický program Ante Starčeviće a Strany práva z konce 19. století. To se také například projevilo tím, že když se hnutí dostalo v Chorvatsku k moci, začalo protežovat bosenské muslimy. Zprvu získávali příznivce v zemích, kam se uchýlila chorvatská emigrace, především v Itálii, která tento režim podporovala, neboť si od něj slibovala rozvrat Jugoslávie. V takové situaci by byli schopní italští fašisté získat zpět území, kterých se museli po první světové válce zříci.\n\nKoncentrační tábor v Jasenovci byl i některými nacistickými důstojníky považován za hrůzné místo. Odhaduje se, že v táboře zahynulo na 100 000 lidí. Moci se ustašovci chopili až v dubnu 1941, kdy celou Jugoslávii okupovalo Německo a Itálie. Chorvatsko vyhlásilo nezávislost a do čela Ustaše se postavil Ante Pavelić, který tak vytvořil jeden z nejkrvavějších loutkových režimů druhé světové války. V roce 1945 bylo Chorvatsko opět včleněno do Jugoslávie, Pavelić uprchl do exilu.\n\nUstašovci se zdravili tzv. „římským (či árijským) pozdravem“, zdviženou pravicí, přičemž jejich heslem bylo „Za dom spremni!“ (Pro vlast připraveni).\n\nTento pozdrav byl hojně užíván v chorvatském nacionalistickém hnutí v 90. letech v době války v Jugoslávii. Dnes jej běžně užívají chorvatští fotbaloví hooligans. Podle některých jiných zdrojů však nejde o původně ustašovský pozdrav. Ve fotbalovém světě vzbudil ohlas případ fotbalisty Josipa Šimuniće na mistrovství světa ve fotbale 2014 po zápase proti Islandu. Pozdrav zazněl také v písni Marko Perkoviće, kterou zpívali chorvatší fotbalisté za přítomnosti chorvatské prezidentky Kolindy Kitarovićové po vítězství nad Ruskem na Mistrovství světa ve fotbale 2018.\n\nPřísaha člena Ustaše zněla takto:\n\n“\"Zaklinjem se Bogom svemogućim i svime, što mi je sveto, da ću se držati ustaških načela i pokoravati se propisima te bezuslovno izvršavati sve odredbe Poglavnika, da ću svaku povjerenu mi tajnu najstrože čuvati i nikome ništa odati. Zaklinjem se, da ću se u ustaškim redovima boriti za izvojevanje samostalne države Hrvatske i sve učiniti, što mi Poglavnik naloži. Zaklinjem se, da ću jedanput izvojevanu hrvatsku državnu samostalnost i hrvatsku narodnu slobodu u ustaškim redovima čuvati i braniti. Ako se ogriješim o ovu prisegu, svjestan si svoje odgovornosti za svaki svoj čin i propust, ima me po ustaškim propisima stići kazna smrti. Tako mi Bog pomogao! Amen\"!”\n\nPřeklad:\n\n\"\"Zapřísahám se Bohu Všemohoucímu a všemu, co je mi svaté, že se budu držet ustašovských zásad a podřizovat se ustanovením, jakož i bezpodmínečně plniti všechny předpisy Poglavnika, že budu každou tajnou informaci mně svěřenou nejpřísněji tajit a nikomu nic neprozradím. Zapřisahám se, že budu v souladu s ustašovskými řády bojovat za rozvoj samostatného chorvatského státu a učiním vše, co mi Poglavnik přikáže. Zapřisahám se, že budu vždy střežit a bránit jednou vyhranou chorvatskou státní samostatnost a svobodu chorvatského lidu v souladu s ustašovskými řády. Pokud se proviním proti této přísaze, jsem si vědom své odpovědnosti za každý čin i selhání a také toho, že mne podle ustašovských předpisů čeká trest smrti. K tomu mi dopomáhej Bůh! Amen.\"\"\n"}
{"id": "339727", "url": "https://cs.wikipedia.org/wiki?curid=339727", "title": "Pekari páskovaný", "text": "Pekari páskovaný\n\nPekari páskovaný (\"Pecari tajacu\") je středně velký sudokopytník z čeledi pekariovitých.\n\nPekari páskovaný je nenápadně zbarvený, 80–100 cm velký savec s výškou v kohoutku až 50 cm a hmotností mezi 15–25 kg. Celé tělo má porostlé dlouhými, tmavě zbarvenými štětinatými chlupy. Svůj název získal díky nápadnému bílému pruhu na krku.\n\nVyskytuje se v širokén spektru biotopů od pouště až po tropický deštný a opadavý les v Jižní a Střední Americe od Argentiny po Texas, Arizonu a Nové Mexiko. Vyhýbá se pouze vyšším horským polohám. V současné době pokračuje jeho šíření na sever. Místy se stává synantropním druhem, navštěvuje lidská sídliště, kde se živí odpadky. Proniká i do větších měst, jako je např, Asunción v Paraguayi.\n\nVe volné přírodě žije obvykle v menších, 2–20 (obvykle v 6–9) členných skupinách, které vede starší a zkušená samice. Je aktivní přes den, noc přečkává ve vlastnoručně vyhrabaných norách, které si hloubí většinou pod kořeny stromů. Požírá ovoce, kořeny, plody, traviny, bezobratlé živočichy i malé obratlovce. Podobně jako divočáci rád navštěvuje také bahnité oblasti.\n\nPekariové jsou nebojácná a obratná zvířata, v případě nutnosti dokáží vyvinout rychlost až 35 km/h a při ohrožení se často neostýchají použít velmi ostré zuby. Stádo pekariů se dokáže ubránit i jaguárovi. V zoologických zahradách mnohdy vážně pokoušou návštěvníky, kteří se je pokoušejí pohladit nebo krmit z ruky. Jihoameričtí indiáni se proto pekariů obávají. V mytologii kmene Guaraní vystupuje lidožravý netvor \"Ao ao\" který je napůl člověk a napůl pekari, ovládá prales a žere lovce, kteří zabíjelí víc zvěře než potřebují nebo jinak porušují zákony života v pralese.\n\nPo 142–148denní březosti rodí samice v ústraní 1–4 roztomilá mláďata, která dospívají již v prvním roce života. Mláďata jsou po narození velká jako králík a mají jemnou, žlutou až rezavě zbarvenou srst, jsou velmi aktivní a ozývají se slabým bečením.\n\nPekari páskovaný je často chován v zoologických zahradách po celém světě. V Česku jej můžeme spatřit v Zoo Praha, Plzeň, Zlín, Liberec a Ústí nad Labem. Na Slovensku v Žilině v soukromé zoo na sídlišti Hájik. Zoo Brno chová příbuzný, vzácnější druh pekari bělobradý (\"Tayassu pecari\").\n\n"}
{"id": "339729", "url": "https://cs.wikipedia.org/wiki?curid=339729", "title": "Haluzice (okres Nové Mesto nad Váhom)", "text": "Haluzice (okres Nové Mesto nad Váhom)\n\nHaluzice jsou obec na Slovensku v okrese Nové Mesto nad Váhom. Žije zde  obyvatel.\n\nObec leží v podhůří Bílých Karpat, přibližně 10 km severně od Nového Mesta nad Váhom.\n\nPrvní písemná zmínka o obci pochází s roku 1398.\n\nHistorickou památkou v obci je zřícenina kostelíku Všech Svatých, který pochází ze 13. století.\nPoblíž kostelíka se nachází přírodní památka Haluzická tiesňava.\n\n"}
{"id": "339730", "url": "https://cs.wikipedia.org/wiki?curid=339730", "title": "Okres Užhorod", "text": "Okres Užhorod\n\nOkres Užhorod, též Užhorodský rajón () je jedním z okresů (rajónů) Zakarpatské oblasti na západní Ukrajině. Leží v jihozápadním cípu oblasti při hranicích se Slovenskem a Maďarskem a zaujímá okolí svého hlavního města Užhorod, které však není jako samostatné město oblastního významu jeho součástí, stejně jako město a železniční uzel Čop. Na ploše 870 km² zde žije 74 399 obyvatel (2004), z nichž třetinu tvoří maďarská menšina.\n\nV Užhorodském rajónu se nachází:\n"}
{"id": "339731", "url": "https://cs.wikipedia.org/wiki?curid=339731", "title": "SK Dolní Kounice", "text": "SK Dolní Kounice\n\nSK Dolní Kounice (celým názvem: Sportovní klub Dolní Kounice) je český fotbalový klub, který sídlí v Dolních Kounicích v Jihomoravském kraji. Založen byl v roce 1921. Od sezony 2014/15 nastupuje v Okresní soutěži Brno-venkov (9. nejvyšší soutěž).\n\nVe své době byl dolnokounický klub nejlepším regionálním klubem, jehož domácí zápasy navštěvovali fanoušci z celého okolí. Největším úspěchem klubu byl postup do druhé nejvyšší soutěže v ČR. Za mužstvo Dolních Kounic nastoupilo i několik bývalých reprezentantů, např. Petr Samec. Mezi nejznámější hráče hrající za Dolní Kounice patřili David Kalivoda a Martin Abraham. Současným předsedou klubu je Petr Matuška.\n\nZdroje: \n\nPrvní schůzka nadšenců fotbalu v Dolních Kounicích se sešla v roce 1920 a dne 7. února 1921 došlo k historické ustavující schůzi, kde se prvním předsedou stal Karel Prchlík. Sportovní klub Dolní Kounice si záhy našel rovnocenného soupeře v SK Ivančice, s ním pak sváděl rovnocenné souboje o prestiž v celém kraji. Klub rostl a kromě fotbalového vznikly také oddíly hokejové, tenisové, atletické, házenkářské a šermířské. Klub měl takové množství obdivovatelů, že si občas dovolil i pozvání předních českých a moravských klubů, dokonce i ze zahraničí, zejména z Vídně.\n\nPo druhé světové válce všechny oddíly až na fotbalový zanikají. Až do roku 1962 hrál fotbalový oddíl krajskou soutěž. Poté se v Dolních Kounicích hrály 25 let okresní soutěže, hlavně III. třída. Až v roce 1974 opět kouničtí fotbalisté vybojovali I. B třídu. V roce 1976 došlo k úpravám hřiště, tribun i kabin. Díky reorganizaci se Kounice opět ocitly v okresním přeboru. Bez velkých událostí proběhla léta osmdesátá a přibližovala se léta devadesátá.\n\nV ročníku 1993/94 hrálo 1. mužstvo v okresním přeboru. Do klubu vstoupila jako sponzor firma WELT. Následovaly velké změny ve výboru, hráčském kádru i na postu trenéra. Na konci sezony mužstvo skončilo na 1. místě s celkovým skóre 120:15 a postoupilo do I. B třídy. Po postupu došlo k fúzi s Náměští nad Oslavou a tím i k získání účasti v I. A třídě. V sezoně 1994/95 došlo k dalším úpravám stadionu, bylo vybudováno travnaté hřiště a nové škvárové na pozemku vedle stadionu. Po tuto dobu hrály Dolní Kounice na hřišti v Pohořelicích, kde se 24. června 1995 hrálo rozhodující utkání za účasti 2 500 diváků proti Tasovicím. Dolní Kounice zvítězily 4:0 a vyhrály celou soutěž. V sezoně 1995/96 došlo k přejmenování na Roubina Dolní Kounice a k postupu už do divize. Postup se podařil v jubilejním roce 1996, kdy dolnokounická kopaná slavila 75 let existence. Divizní soutěž hrály Dolní Kounice v letech 1996 až 1998. Po kvalitní přípravě na jaře 1998 došlo k historickému úspěchu, Roubina porazila Polešovice 5:0 a postoupila do MSFL (3. nejvyšší soutěž). Následující roky hrály Dolní Kounice spíše ve středu tabulky, až v ročníku 2001/02 bojovaly Dolní Kounice opět o příčky nejvyšší, když nakonec po boji až do posledního kola skončily druhé za mužstvem Kunovic. Přes tuto skutečnost jim byl nabídnut postup do 2. ligy, který přijaly. V této soutěži působily Dolní Kounice v sezoně 2002/03, kde se umístily na posledním 16. místě. Po sestupu se Dolní Kounice opět držely v první polovině tabulky MSFL, ale z nedostatku financí přešel FC Dolní Kounice Group do Tatranu Brno Kohoutovice.\n\n1. července 2004 vznikla nová organizace SK Dolní Kounice a začalo se od začátku. Po bohaté historii zejména z let předválečných a devadesátých se nyní kounická kopaná nachází v hluboké krizi.\n\nStadion se nachází v Zámecké ulici č.p. 695 a jeho kapacita je celkem 3 136, z toho k sezení 636 míst.\n\n\n\n\nZdroj: \n\n\n\nZdroj: \n\nSK Dolní Kounice „B“ byl rezervním týmem Dolních Kounic, který se pohyboval v okresních soutěžích.\n\n\nZdroj: \n\n\n\nZdroj: \n\n"}
{"id": "339732", "url": "https://cs.wikipedia.org/wiki?curid=339732", "title": "Nicole Kidmanová", "text": "Nicole Kidmanová\n\nNicole Mary Kidman, nositelka Řádu Austrálie (* 20. června 1967, Honolulu, Havaj) je americko-australská herečka oceněná Oscarem. Po několika rolích ve filmu a televizi se stala slavnou rolí ve filmu \"Úplné bezvětří\" v roce 1989. Chválu kritiků si získala i rolemi ve filmech \"Zemřít pro...\" (1995), \"Moulin Rouge!\" (2001), \"Hodiny\" (2002) a v minisérii \"Sedmilhářky\" (2017). Získala hvězdu na Hollywoodském chodníku slávy. Je také ambasadorkou dobré naděje organizací UNIFEM a UNICEF.\n\nNarodila se na havajském Honolulu australským rodičům, proto má dvojí státní občanství. Zahrála si ve dvou komerčně nejúspěšnějších filmech roku 2001, v mysteriózním hororu Alejandra Amenábara \"Ti druzí\" (nominace na Zlatý glóbus a cenu BAFTA) a muzikálu Baze Lurmanna \"Moulin Rouge!\", za který získala Zlatý glóbus, Cenu londýnských filmových kritiků a svoji první nominaci na Oscara. Samotný snímek byl nominován celkem osmkrát, včetně nejlepšího filmu. Získal však pouze dva.\n\nV roce 2003 si odnesla Oscara, Zlatý glóbus a cenu BAFTA za herecký výkon v roli spisovatelky Virginie Woolf ve filmu Stephena Daldryho \"Hodiny\". Na Zlaté glóby byla nominována za další dva filmy: \"Návrat do Cold Mountain\" (2003) a \"Zrození\", který jí přinesl i nominaci na Cenu londýnských filmových kritiků pro herečku roku. Je také známa hlavní rolí z remaku filmu \"Stepfordské paničky\" (2004).\n\nV roce 2005 si po boku Willa Ferrella zahrála v komedii \"Moje krásná čarodějka\" (2005), dále pak v témže roce se objevila v politickém thrilleru \"Tlumočnice\" (2005) režiséra Sydneyho Pollacka. V roce 2006 natočila drama \"Diane Arbus: Příběh jedné obsese\", v němž se zhostila role slavné fotografky Diane Arbus. V roce 2007 si po boku Daniela Craiga zahrála ve dvou nepříliš úspěšných snímcích \"Zlatý kompas\" a \"Invaze\". V roce 2008 opět spojila síly s Bazem Luhrmannem ve filmu \"Austrálie\". V roce 2009 účinkovala v muzikálu \"Nine\" oscarového režiséra Roba Marshalla, kde hrála po boku největších hoolywoodských hvězd. V roce 2010 natočila drama \"Rabbit Hole\". V roce 2017 získala roli Celeste Wrightové v minisérii \"Sedmilhářky\", natočené podle stejnojmenného romány australské spisovatelky Liane Moriarty. I za výkon v tomto seriálu si odnesla dobrá hodnocení.\n\nBěhem natáčení filmu \"Bouřlivé dny\" roku 1990 se sblížila s Tomem Cruisem, za kterého se ještě toho roku provdala. Několikrát se spolu pokoušeli o dítě, nakonec si dvě děti, Isabellu a Connora, adoptovali. Manželství jim vydrželo do roku 2001. Rozvedli se v době natáčení filmu \"Moulin Rouge!\".\n\nPodruhé se Kidmanová podruhé vdala 25. června 2006 a to za country zpěváka Keitha Urbana. Z tohoto sňatku se 7. července 2008 narodila dcera Sunday Rose. Jejich mladší dcera Faith Margaret se narodila 28. prosince 2010, porodila jim ji náhradní matka.\n\nPřátelství s režisérem Bazem Luhrmannem je velmi osobní, režisér byl Nicole Kidman například i na svatbě jako svědek.\n\nV roce 2015 vyšel dokument \"Going Clear\", zkoumajícího praktiky Scientologie (církve/sekty, kterou podporuje její první manžel Tom Cruise) s následujícími tvrzeními: od roku 1999 začali vedoucí představitelé této církve interně řešit „špatný vliv“ Nicole Kidmanové na Cruise a jeho víru, protože pro vůdce scientologické církve, Davida Miscavige, Cruise představoval cenné aktivum pro obraz církve a získávání nových členů. Faktorem bylo i to, že Nicolin otec byl vážený psycholog, jehož postoj inherentně odmítal většinu závěrů víry svého zetě. Nicole byla církví označena jako PTS – Potential Trouble Source – možný zdroj problémů. Marty Rathbum, jeden z Miscavigeových jednatelů, byl povolán k tomu, aby udržel Cruise mezi scientology za každou cenu a (podle jeho vlastní výpovědi) jeho úkolem bylo dosažení rozchodu mezi Tomem a Nicole. Církev pro to měla využívat rozsáhlé a extrémně podrobné Cruisovy „audity“ (zaznamenané rozhovory, ve kterých odhaluje mj. svá slabá místa, sexuální touhy a praktiky, motivace, traumata, hříchy atd.) jak z minulosti, tak sjednáváním nových auditů s Cruisem, zaměřených speciálně pro jeho pozdější exploataci. V tomto období byly všechny Cruisovy audity zpětně analyzovány a závěry byly na denně posílány přímo Miscavigovi, který byl v udržení Cruise obzvláště zainteresován. Lidé z této sekty byli alokováni speciálně pro účely rozborů Cruisových auditů, ale i pro extenzivní vyšetřovací tým, který se zaměřil na Nicole. Podle dokumentu mezi praktiky scientologické církve patřilo např. i nasazení štěnic do Nicolina domu nebo zaměření se na její adoptivní děti a jejich štvaní proti ní.\n\n"}
{"id": "339734", "url": "https://cs.wikipedia.org/wiki?curid=339734", "title": "Roman Dostál", "text": "Roman Dostál\n\nRoman Dostál (* 13. července 1970 Ústí nad Orlicí) je český biatlonista.\n\nStartoval na ZOH 2002, 2006 a 2010, jeho nejlepším individuálním výsledkem je 23. místo ze závodu s hromadným startem v Turíně 2006. V závodech štafet pomohl českému týmu k 5. místu v Salt Lake City 2002. Pravidelně se účastnil světových šampionátů, největším úspěchem pro něj byla zlatá medaile ze závodu na 20 km na MS 2005 v rakouském Hochfilzenu. Tento titul, kterého dosáhl ve svých 34 letech, byl velmi překvapivým vítězstvím (navíc docíleným za velmi špatného počasí), neboť na nejvyšších příčkách se při individuálních závodech světové biatlonové špičky do té doby objevil pouze dvakrát – v rychlostním závodě na Mistrovství Evropy 1999 (2. místo) a v závodě s hromadným startem na Mistrovství světa 2003 (5. místo).\n\nPo ukončení sportovní kariéry začal působit jako spolukomentátor biatlonových sportovních přenosů České televize.\n\nJe ženatý, manželkou je bývalá biatlonistka Hanka Rychterová, spolu mají dvě děti – syna Romana a dceru Anitu.\n\n"}
{"id": "339735", "url": "https://cs.wikipedia.org/wiki?curid=339735", "title": "Straník", "text": "Straník\n\nStraník je jednou z místních částí Nového Jičína. První písemné zmínky o obci pocházejí z roku 1408. \n\nObec patřila Starojičínskému panství. Do roku 1867 chodily děti do školy do nedalekých Hostašovic, poté již do nově vybudované školy přímo ve Straníku. Dne 1. ledna 1979 se Straník připojil k Novému Jičínu.\n\nNa území Straníku se nachází přírodní památka Polštářové lávy ve Straníku, kterou tvoří vulkanické horniny těšinitové struktury.\n\n\n"}
{"id": "339737", "url": "https://cs.wikipedia.org/wiki?curid=339737", "title": "Hôrka nad Váhom", "text": "Hôrka nad Váhom\n\nObec leží na okraji Považského Inovce, přibližně 8 km jihovýchodně od Nového Města nad Váhom. Nejvýznamnější řekou na území je Váh.\n\nV obci byl v roce 1998 postaven moderní kostel sv. Petra a Pavla.\n\n"}
{"id": "339738", "url": "https://cs.wikipedia.org/wiki?curid=339738", "title": "Lipina (Štáblovice)", "text": "Lipina (Štáblovice)\n\nSídlo Lipina (německy \"Lippein\") je místní částí obce Štáblovice, nacházející se v okrese Opava, v Moravskoslezském kraji.\n\nPrvní písemná zmínka pochází z roku 1377. Po zpustnutí byla znovuosídlena roku 1783 německým obyvatelstvem a zbudována na jednotném půdorysu. Z téže doby pochází i unikátní soubor lidové architektury.\n\n"}
{"id": "339739", "url": "https://cs.wikipedia.org/wiki?curid=339739", "title": "Žilina (Nový Jičín)", "text": "Žilina (Nový Jičín)\n\nŽilina (katastr Žilina u Nového Jičína, německy \"Söhle\") je jednou z místních částí Nového Jičína. První písemná zmínka pochází z roku 1397.\n\nObec původně patřila Štramberskému panství, v období od roku 1437 do roku 1558 pak panství Starojičínskému, nakonec však připadla Novému Jičínu. Až do 16. století byla vesnice čistě česká, postupem času se však z ní stávala vesnice německá (ve smyslu s většinovou německou populací, k Německu byla připojena v roce 1938 důsledkem Mnichovské dohody). Německou vesnicí zůstala Žilina až do konce 2. světové války, kdy 6. května 1945 byla osvobozena Rudou armádou. 1. ledna 1966 byla Žilina připojena k Novému Jičínu.\n\n\n"}
{"id": "339741", "url": "https://cs.wikipedia.org/wiki?curid=339741", "title": "Danang", "text": "Danang\n\nDanang (viet. Đà Nẵng) je město ve středním Vietnamu, čítající okolo 1 milionu obyvatel (1.007.400). Je čtvrtým největším městem a třetím největším námořním přístavem země. Největší atrakcí města je Muzeum čamského sochařství, založené Francouzi již v r. 1915.\n\nZa francouzské koloniální správy byl Danang znám pod názvem Tourane. Právě odstřelováním tohoto města z děl začalo v r. 1858 francouzské dobývání vietnamského území. V době americké války ve Vietnamu (60. léta 20. století) tu Spojené státy americké zřídily svou největší vojenskou základnu v Indočíně.\n\nV roce 1975 bylo město znovu dobyto severovietnamskou armádou a dnes plní roli metropole středního Vietnamu. Danang je jedním z pěti vietnamských měst, která mají status \"města pod ústřední správou\", což odpovídá statutu provincie.\n\n"}
{"id": "339744", "url": "https://cs.wikipedia.org/wiki?curid=339744", "title": "Romadur", "text": "Romadur\n\nRomadur je žlutooranžový měkký sýr zrající tzv. pod mazem s typickou sýrovou aromatickou vůní a chutí. Pochází z Belgie. V sušině je 20 %, 40 % nebo 60 % tuku. Absolutní obsah tuku se pohybuje mezi 8 % a 20 %. Má tyčinkový tvar. Sýr je oblíbený především mezi dospělými.\n\nVznik jeho jména je možný podle tří teorií. Jednou z nich je, že se k jeho výrobě používalo čerstvě nadojené plnotučné mléko (remoudre). \n\nČasto bývá nakládaný v oleji nebo pivu nejčastěji s cibulí nebo paprikou a s kořením.\n\n"}
{"id": "339745", "url": "https://cs.wikipedia.org/wiki?curid=339745", "title": "Achilles Last Stand", "text": "Achilles Last Stand\n\n„Achilles Last Stand“ je píseň anglické rockové skupiny Led Zeppelin poprvé vydaná v roce 1976 jako úvodní skladba alba Presence. Autoři Jimmy Page a Robert Plant ji složili v Malibu v Kalifornii. Plant se v této době jako host Pageovy rezidence zotavoval ze zranění, které utrpěl při autonehodě v Řecku. Nahrána byla později, v Musicland Studios v Mnichově.\n\n\"Achilles Last Stand\" je, se svojí délkou 10:25, třetí nejdelší písní od Led Zeppelin. Delší jsou pouze skladby \"In My Time of Dying\" (11:06) a \"Carouselambra\" (10:34).\n\nPo textové stránce píseň inspirovaly Plantovy zážitky z Maroka, které on i Jimmy Page společně navštívili. Konkrétně Plant jmenuje marocké pohoří Atlas: „The mighty arms of Atlas hold the heavens from the Earth“ (v překladu: „Mocné paže Atlasovy drží nebe nad zemí.“). Tuto větu je možno chápat dvojím způsobem, neboť hory Atlasu se mohou zdát jakoby „držet“ nebe nad zemí; zároveň však existuje legenda, podle níž Titán Atlás „skutečně“ držel nebeskou klenbu. Další inspirací byla poezie anglického básníka Williama Blakea. Verše „Below the streets that steam and hiss / The devil is in his hole“ (v překladu „Pod ulicemi, jež kouří a syčí / Přebývá ďábel ve své jámě“ odkazují na viktoriánskou turistickou atrakci „Devil's Hole“ (tj. \"Ďáblova jáma\") v Saint Mary v Jersey, které Led Zeppelin navštívili.\n\nJimmy Page se nechal slyšet, že \"Achilles Last Stand\" je jeho nejoblíbenější písní od Led Zeppelin. Snad i proto se hrála živě pravděpodobně na každém koncertu Led Zeppelin od roku 1977.\n"}
{"id": "339746", "url": "https://cs.wikipedia.org/wiki?curid=339746", "title": "Surrey", "text": "Surrey\n\nSurrey je hrabství rozkládající se v Jihovýchodní Anglii. Sousedí s hrabstvími Sussex, Kent, Hampshire, Berkshire a regionem Velký Londýn. Patří do spolku tzv. Home Counties (\"Domovská hrabství\") což jsou hrabství, která leží okolo Londýna.\n\nV Surrey je hodně přírodních lesů. Převládají listnaté, což naznačuje i logo tamní rady, na kterém jsou dva zkřížené listy dubu. Surrey nabízí mnoho aktivit pro volný čas, mj. je zde mnoho míst, kde se chovají koně. Krajem protéká řeka Temže.\n\nPrvními osadníky Surrey byly pravděpodobně Atrebatové, což jsou Galové obývající tehdejší území Belgie. Později patřilo Římanům, a ležela v provincii Britannia Prima.\n\nPo odchodu Římanů začaly přibližně okolo roku 480 na území dnešního Surrey pronikat od jihu Sasové a od východu Jutové, kteří se zde usadili a založili zde vazalské království podřízené pravděpodobně Středním Sasům. Název hrabství je saský a představuje zkomoleninu slova \"Suuð-ye\" znamenající \"Jižní okraj\" či spíše \"jižní správní jednotka\", odvozené od jeho polohy na jižním břehu Temže. Surrey bylo tehdy řídce osídlené a téměř celé zalesněné.\n\nRoku 661 se Surrey dostalo pod kontrolu Mercie. Roku 675 Surrey jako poslední část Anglie přijalo křesťanství, když byl pokřtěn jeho vazalský král Frithuwold se svými syny. V této době se region označoval jako \"Sudergeona\" neboli \"jižní oblast\". Roku 685 Surrey vypovědělo poslušnost Mercii a poddalo se Wessexu. Roku 771 se Surrey dostalo pod kontrolu Offy z Mercie a zůstalo podřízeno Mercii do roku 823, kdy se opět dostalo pod kontrolu Wessexu. Roku 860 pak bylo Wessexem anektováno a stalo se jedním z jeho hrabství. Jako součást Wessexu se později stalo součástí sjednocené Anglie.\n\nRoku 1965 se severní části Surrey staly součástí Velkého Londýna. Dnes tyto části tvoří londýnské obvody Croydon, Kingston, Merton, Sutton a částečně i Richmond. Současně byla naopak k Surrey připojena část tehdy zrušeného hrabství Middlesex.\n\nŽil zde ruský miliardář Boris Berezovskij, který zde roku 2013 zemřel.\n\nNíže je tabulka uvádějící strukturu hospodářství v Surrey. Hodnoty jsou v milionech liber šterlinků.\n\nZa zmínku určitě stojí Univerzita v Surrey, která je ve městě Guildford či budova vysoké školy Royal Holloway patřící pod Univerzitu v Londýně.\n"}
{"id": "339748", "url": "https://cs.wikipedia.org/wiki?curid=339748", "title": "Fiction (album, Dark Tranquillity)", "text": "Fiction (album, Dark Tranquillity)\n\nFiction je v pořadí osmé a studiové album skupiny Dark Tranquillity. Vyšlo roku 2007.\n\n\nBonusové skladby\n\nHudebníci\n\nDalší\n\n"}
{"id": "339753", "url": "https://cs.wikipedia.org/wiki?curid=339753", "title": "Jean-Henri d'Anglebert", "text": "Jean-Henri d'Anglebert\n\nJean-Henri d'Anglebert (1. dubna 1629 – 23. dubna 1691) byl dvorní cembalista na dvoře francouzského Krále Slunce - Ludvíka XIV.\n\nPocházel z rodiny zámožného obchodníka z Bar-le-Duc. Rodina měla hudební tradice, jeho švagrem byl i pozdější varhaník François Roberday. Byl žákem cembalisty Jacquese Championa de Chambonnières a poté, co jeho učitel roku 1663 nebo 1664 upadl v nemilost, nastoupil na jeho místo jako dvorní cembalista. Tato pozice byla dědičná, a tak ji později převzal d'Anglebertův syn.\n\nD'Anglebert vydal tiskem pouze jedinou práci: \"Skladby pro cembalo\" (\"Piéces de clavecin\") vyšly roku 1689 a byly první francouzskou publikací, která obsahovala tabulku hudebních ornamentů spolu s jejich přepisem do not. Jedna ze skladeb, \"Le tombeau de M. de Chambonnières\", byla věnována právě d'Anglebertovu učiteli. Kromě čtyř vlastních cembalových svit \"Skladby pro cembalo\" obsahují také transkripce hudby d'Anglebertova přítele Jeana-Baptisty Lullyho pro cembalo.\n\nD'Anglebert dále zkomponoval pět varhanních fug na vlastní témata a Kyrie.\n\n"}
{"id": "339757", "url": "https://cs.wikipedia.org/wiki?curid=339757", "title": "Úhrnný trest", "text": "Úhrnný trest\n\nÚhrnný trest soud uloží v případě, že pachatele odsuzuje za dva nebo více trestných činů. Délka trvání úhrnného trestu se určuje podle trestní sazby nejpřísněji trestného činu. Pokud jsou spodní hranice trestů za spáchané činy různé, použije se jako dolní hranice úhrnného trestu nejvyšší z nich. \n"}
{"id": "339759", "url": "https://cs.wikipedia.org/wiki?curid=339759", "title": "Posidonie", "text": "Posidonie\n\nPosidonie (\"Posidonia\") je jediný rod čeledi posidoniovité jednoděložných rostlin. Jsou to ponořené mořské byliny kořenící ve dně, řazené do skupiny tzv. mořských trav. Květy jsou drobné a nenápadné, bezobalné, ve stopkatém květenství. Pyl je vláknitý a přenášen vodou. Rostliny se vegetativně rozrůstají a vytvářejí rozlehlé porosty, \"podmořské louky\".\nRod zahrnuje 9 druhů. Posidonie mořská se vyskytuje ve Středomoří, všechny ostatní druhy jsou endemity Austrálie (včetně Tasmánie).\n\nVyplavené zbytky posidonie mořské byly v minulosti používány jako izolační a vycpávkový materiál.\n\nPosidonie jsou jednodomé, vytrvalé, ponořené mořské rostliny kořenící ve dně, s plazivými, bylinnými až dřevnatými, monopodiálně větvenými oddenky pokrytými šupinami. Z oddenků vyrážejí postranní výhony, zakončené svazky dvojřadě uspořádaných listů. Listy jsou jednoduché, střídavé, přisedlé, s listovými pochvami a ligulou. Čepel listu je čárkovitá, jednožilná nebo se souběžnou žilnatinou, celokrajná.\nKvěty jsou drobné, oboupohlavné nebo oboupohlavné a pouze samčí, bezobalné, uspořádané ve stopkatých, vrcholičnatých květenstvích. Tyčinky jsou 3, s přisedlými prašníky. Gyneceum je monomerické, tvořené jediným plodolistem, svrchní. Blizna je diskovitá, nepravidelně laločnatá. Plod je jednosemenný, s dužnatým, pukavým oplodím. Semeno je celé vyplněné embryem.\n\nRod byl pojmenován podle starořeckého boha moří Poseidóna (řecky ).\n\nRod posidonie zahrnuje 9 druhů a je rozšířen v temperátních až subtropických oblastech Středomoří a Austrálie. Posidonie mořská (\"Posidonia oceanica\") se vyskytuje jako běžný druh při pobřežích v celém Středomoří. Všechny zbývající druhy rodu posidonie jsou endemity Austrálie (včetně Tasmánie). Největší areál z nich má druh \"Posidonia australis\", který se vyskytuje v západní, jižní a jihovýchodní Austrálii a na severní Tasmánii. Na sever Tasmánie zasahuje také \"Posidonia angustifolia\". Zbývající druhy jsou svým výskytem omezeny na pobřeží jižní a západní Austrálie. Největší porosty posidonií a rovněž jedny z nejrozsáhlejších podmořských luk na světě vůbec jsou při pobřežích západní Austrálie.\nDruh \"Posidonia australis\" je v některých zdrojích uváděn i z čínského ostrova Chaj-nan. Přezkoumání herbářových položek však ukázalo, že rostliny byly špatně určeny a jedná se o druh \"Enhalus acoroides\" z čeledi voďankovité.\n\nDruhy ze skupiny \"Posidonia australis\" (\"P. australis\", \"P. angustifolia\" a \"P. sinuosa\") rostou v relativně chráněných příbřežních vodách, kde vytvářejí rozsáhlé, jednodruhové porosty. Tyto druhy mají poměrně krátké, tenké a měkké listy. Naproti tomu druhy z okruhu \"Posidonia ostenfeldii\" (\"P. ostenfeldii\", \"P. robertsoniae\", \"P. denhartogii\", \"P. coriacea\" a \"P. kirkmanii\") rostou na otevřeném moři a v sublitorálních společenstvech. Mají velmi dlouhé, tuhé a tlusté listy s až 25 cm dlouhými pochvami.\nPosidonie vyžadují velmi čistou a dosti slanou vodu, proto nerostou v okolí ústí řek. Posidonie mořská roste v hloubkách až 50 metrů.\n\nPosidonie mají podobně jako zástupci čeledi \"Cymodoceaceae\" vláknitý pyl, který postrádá tvrdý vnější obal (exinu), charakteristický pro pylová zrna převážné většiny semenných rostlin. Pylová vlákna se po uvolnění z prašníků formují do řídkých shluků, které jsou o něco málo těžší než voda, vlivem turbulencí v mořské vodě však po nějaký čas volně plavou. Pokud přijde pyl do kontaktu se vzduchovými bublinami, vyplouvá k hladině.\n\nPosidonie se intenzivně rozmnožují vegetativním způsobem a vytvářejí rozlehlé porosty (\"podmořské louky\").\nPlody posidonie mořské mají houbovité oplodí a mohou po uvolnění od rostliny plavat několik hodin až dní na mořské hladině. Poté pukají, semeno vypadává a klesá ke dnu, kde ve vhodných podmínkách rychle zakoření. Semeno nemá dormanci a záhy klíčí. Semena zůstávají ještě rok nebo dva připojená k vyklíčené rostlině, jsou zelená a pomáhají mladé rostlině s fotosyntézou. U posidonie mořské bylo zjištěno, že se semeno podílí na tvorbě asi 30 % listové biomasy a více než 40 % biomasy kořenů mladé rostliny. Tento neobvyklý fenomén se vyskytuje i u australských druhů, což svědčí o značném stáří dané adaptace, pocházející od společného předka.\n\nPosidonie potřebují méně živin (dusík, fosfor, železo aj.) než řasy, což jim v živinami chudých vodách skýtá konkurenční výhodu. Navíc ukládají živiny v tlustých oddencích a v období růstu je mohou využít. V eutrofizovaných vodách však jejich listy pokrývají nárůsty řas a fytoplanktonu, které je zastiňují a přitahují různé herbivory, jako jsou například ježovky, které mohou v extrémních případech zbavit celý porost listů. Porosty také negativně ovlivňuje spad organického materiálu na mořské dno.\n\nPosidonie je vývojově poměrně starý rod. K nejstarším fosilním nálezům náleží\nNejstarší známý druh je \"Posidonia cretacea\", jehož fosílie byly objeveny v Německu a jsou datovány do období křídy. Z období eocénu je z Pařížské pánve znám druh \"Posidonia parisiensis\" (syn. \"P. perforata\").\nRecentní posidonie mají neobvyklý areál, neboť se vyskytují pouze ve Středomoří a Austrálii. Tato disjunkce je vysvětlována kontinentálním driftem. V období křídy byla Austrálie podstatně blíže Evropě než dnes, a tvořila jeden ze břehů druhohorního moře Tethys. V průběhu miliónů let se kontinenty od sebe rozestoupily a druh \"Posidonia cretacea\" se v australské oblasti diverzifikoval, zatímco ve Středomoří se z něj vyvinul druh \"Posidonia oceanica\".\n\nČeleď \"Posidoniaceae\" je řazena do řádu \"Alismatales\". Je součástí monofyletické větve, zahrnující vodní čeledi \"Posidoniaceae\", \"Ruppiaceae\" a \"Cymodoceaceae\". Ve starších taxonomických systémech byla čeleď \"Cymodoceaceae\" řazena zpravidla do řádu \"Najadales\" (Cronquist, Dahlgren) či samostatného řádu \"Posidoniales\" (Tachtadžjan) v rámci podtřídy \"Alismatidae\".\n\n\nOpad z posidonie mořské byl v minulosti používán např. k vycpávání slamníků, podestýlce pro dobytek, jako izolační a vycpávkový materiál. Protože se používal k balení skla, vžil se pro něj název \"sklářská řasa\". Materiál odpuzuje štěnice. Listy obsahují hodně tříslovin a mají proto svíravé a antiseptické účinky. V některých oblastech Středomoří sloužil popel z rostlin k obohacení půdy minerálními látkami a ve směsi s hnojem jako hnojivo. V dobách nedostatku sloužily rostliny jako krmivo pro domácí zvířata. Plody jsou známy jako mořské olivy, jedlé však nejsou. Na plážích Středomoří se lze často setkat s vláknitými koulemi, které příboj uválí z vymacerovaných cévních svazků listových pochev posidonie mořské. Těmto útvarům se říká příbojové baly.\n\n"}
{"id": "339768", "url": "https://cs.wikipedia.org/wiki?curid=339768", "title": "Margot Wallström", "text": "Margot Wallström\n\nMargot Elisabeth Wallström (ˈmaɾːɡɔt ˈvalːstɾœm, * 28. září 1954, Skellefteå, Švédsko) je švédská a evropská politička, bývalá viceprezidentka Evropské komise a evropská komisařka pro institucionální vztahy a komunikační strategii.\n\nV letech 1979 až 1985 byla poslankyní švédského parlamentu, v letech 1988 až 1991 ministryní pro ochranu spotřebitele, mládež a ženy. V letech 1994 až 1996 byla ministryní kultury a v letech 1996 až 1998 ministryní sociální věcí. Od roku 1999 je členkou Evropské komise, kde v letech 1999 až 2004 zastávala funkci komisařky pro životní prostředí a od roku 2004 byla viceprezidentkou komise.\n\n"}
{"id": "339771", "url": "https://cs.wikipedia.org/wiki?curid=339771", "title": "Geriho hra", "text": "Geriho hra\n\nGeriho hra (\"anglicky Geri's Game\") je krátký animovaný snímek vytvořený společností Pixar v roce 1997. Scénář napsal Jan Pinkava, který snímek také režíroval. V roce 1997 vyhrál snímek Oscara v kategorii Nejlepší krátký animovaný film.\n\n"}
{"id": "339776", "url": "https://cs.wikipedia.org/wiki?curid=339776", "title": "Jacques Barrot", "text": "Jacques Barrot\n\nJacques Barrot (3. února 1937, Yssingeaux, Francie − 3. prosince 2014) byl francouzský a evropský politik.\n\nOd roku 2004 do února 2010 byl členem Evropské komise vedené José Barrosem. První čtyři roky byl komisařem pro dopravu, od roku 2008 byl komisařem pro spravedlnost. Od dubna 2004 byl krátce členem předchozí komise Romana Prodiho, kde byl zodpovědný za oblast regionální politiky.\n\nV roce 2000 byl francouzským soudem uznán vinen v případě zneužití několika milionů eur z veřejných zdrojů jeho politickou stranou. Byl odsouzen k osmi měsícům vězení, ale vztahovala se na něj amnestie prezidenta Jacquese Chiraca.\n\n"}
{"id": "339777", "url": "https://cs.wikipedia.org/wiki?curid=339777", "title": "André-Adolphe-Eugène Disdéri", "text": "André-Adolphe-Eugène Disdéri\n\nAndré-Adolphe-Eugène Disdéri (28. března, 1819, Paříž — 4. října, 1889, Paříž) byl francouzský portrétní fotograf, který začal svou kariéru jako daguerrotypista, ale později se proslavil patentováním nového typu portrétů, takzvaných \"carte de visite\". Jeho manželka Geneviève Élisabeth Disdéri s ním provozovala daguerrotypický ateliér v Brestu od pozdních 40. let 19. století.\n\nDisdéri zpočátku pracoval v mnoha zaměstnáních, ale zároveň studoval umění. Začal jako daguerrotypista v Brestu roku 1848 nebo 1849, ale roku 1852 se přestěhoval do Paříže a ulehčil mnoha lidem přístup k levným portrétům.\n\nMálo se však ví, že fotografické portréty ve formátu carte de visite vyráběl ještě před Disdérim francouzský portrétní fotograf z Marseille Louis Dodéro. V článku v časopisu \"La Lumière\" z 24. srpna 1851 popsal Frances Wey, spisovatel a kritik fotografie, Dodérovu myšlenku uvedení malé fotografie na kartičce, která by umožňovala \"\"místo jména mít na vizitce vlastní portrét\". V roce 1851 Dodéro také vycítil, že toto zmenšení formátu identifikační podobenky může být použito pro úřední dokumenty, jako pas nebo lovecký lístek.\n\nDne 22. listopadu roku 1854 si nechal patentovat takzvané \"carte de visite\" (\"vizitky\"). Disdéri vyrobil rotační fotoaparát, který uměl udělat osm různých obrázků na jedno políčko negativu o velikosti 63x95 mm. Fotoaparát, který se inspiroval stereoskopickými kamerami, byl opatřen čtyřmi objektivy a snímal na pohyblivou fotografickou desku. Po vytištění na albuminový papír byly obrázky rozstřiženy na malé portréty, nalepeny na karton a používány jako navštívenky. Na snímku zobrazil většinou celou postavu od hlavy k patě v umělém prostředí ateliéru, v obyčejné póze s harmonickou a příjemnou optikou. Tak uvedl do fotografie její schopnost poskytnout levně a každému jeho podobiznu. Při velkolepé reklamě a nízkých cenách dosáhl toho, že do jeho portrétního ateliéru v Paříži přicházelo pro vlastní podobiznu mnoho lidí. Velmi brzy se ateliér stal chrámem fotografie - místem jedinečného skvostu a elegance, který denně prodal 300 až 400 portrétů. Vizitky ovládly svět během 60. a 70. let 19. století a značně tak přispěly rozšíření a popularizaci fotografie. Vizitky bylo relativně snadné i levné kopírovat ve větším počtu na rozdíl od drahých a velkých daguerrotypií. Fotografické vizitky si pak mohli přátelé vyměňovat mezi sebou a díky standardnímu formátu sbírat a umísťovat do rodinných alb. Vizitky se staly populární až poté, když v květnu 1859 Disdéri vyfotografoval ve svém ateliéru Napoleona III., který kvůli fotografii přerušil svou cestu do války. Ještě větší popularitu získaly vizitky poté, když se nechala vyfotografovat celá královská rodina v Londýně. Během tří měsíců se prodalo 70 000 fotografických vizitek a údajně jich bylo vyrobeno ještě 200 000 dalších. Napoleon III. jmenoval Disdériho svým dvorním fotografem a zajistil mu jisté příjmy.\n\nVynikající francouzský fotograf Nadar, který byl Disdériho konkurent na poli portrétní fotografie, napsal ve své autobiografii \"\"Quand j'étais photographe\"\" o novém vynálezu \"carte de visite\":\nDisdéri si také nechal patentovat dvouokou zrcadlovku.\n\nDisdérim se inspirovala skupina českých fotografů Jan Malý, Jiří Poláček a Ivan Lutterer, když podobně jako on snímali ve svém cyklu \"Český člověk\" portréty obyčejných lidí v umělém prostředí ateliéru, vždy celou postavu od hlavy k patě, ale v obyčejné póze s harmonickou a příjemnou optikou.\n\n\n\n"}
{"id": "339781", "url": "https://cs.wikipedia.org/wiki?curid=339781", "title": "Irena Brežná", "text": "Irena Brežná\n\nIrena Brežná (* 26. února 1950, Bratislava, Československo) je švýcarská spisovatelka a novinářka slovenského původu.\n\nSvé dětství prožila v Trenčíně, odkud v roce 1968 emigrovala do Švýcarska, kde dosud žije. Vystudovala zde slavistiku, filozofii a psychologii na Univerzitě v Basileji. Podílí se aktivně na práci Amnesty International. Realizovala a podporovala různé humanitární a ženské projekty, například v Guineji a v Čečensku. Na Slovensku spolupracuje s ženskou vzdělávací a publikační organizací Aspekt, kterou podporuje od jejího vzniku. Jedná se o převážně německy píšící spisovatelku a novinářku, za své publicistické a literární texty již získala mnohá ocenění. Je stálou přispěvatelkou několika švýcarských a německých novin a časopisů, například \"Neue Zürcher Zeitung\", \"der Freitag\" (Berlín).\n\n\n\n\n"}
{"id": "339785", "url": "https://cs.wikipedia.org/wiki?curid=339785", "title": "Janez Potočnik", "text": "Janez Potočnik\n\nJanez Potočnik (* 22. března 1958) je slovinský a evropský politik. Od února 2010 do listopadu 2014 byl členem Evropské komise zodpovědným za životní prostředí. Od roku 2014 působí jako spolupředseda Mezinárodního panelu pro zdroje.\n\nJanez Potočnik vystudoval s vyznamenáním Ekonomickou fakultu Univerzity v Lublani. Na stejné univerzitě získal v roce 1989 magisterský titul a v roce 1993 titul Ph.D.\n\nV letech 1984 až 2001 by pracovníkem Ústavu pro makroekonomické analýzy a rozvoj v Lublani a od roku 1994 jeho ředitelem. V letech 1998 až 2004 byl hlavním slovinským vyjednavačem s EU o podmínkách vstupu do unie. Od roku 2001 byl členem slovinské vlády, z toho v letech 2002 až 2004 ministrem pro evropské záležitosti. V letech 1991 až 2004 působil také jako docent na Právnické fakultě Univerzity v Lublani.\n\nOd roku 2004 byl členem Evropské komise, nejprve byl spolu s Günterem Verheugenem zodpovědný za rozšiřování EU v komisi vedené Romanem Prodim. Od listopadu 2004 byl komisařem pro vědu a výzkum v komisi, které předsedal José Manuel Barroso. Od února 2010 do 1. listopadu 2014 byl komisařem odpovědným za životní prostředí.\n\nV roce 2014 byl jmenován na tříleté období členem a spolupředsedou Mezinárodního fóra zdrojů v rámci UNEP a také předsedou Fóra pro budoucnost zemědělství a také členem Strategické rady Evropského centra pro politiku.\n\nV květnu 2008 získal čestný doktorát na Královské univerzitě v Londýně, v roce 2009 získal čestný doktorát na Universitě v Ghentu. V roce 2013 získal cenu OSN Champions of the World.\n\nJanez Potočnik je ženatý, se svou manželkou má dva syny.\n\n"}
{"id": "339793", "url": "https://cs.wikipedia.org/wiki?curid=339793", "title": "Worldwide Developers Conference", "text": "Worldwide Developers Conference\n\nApple Worldwide Developer Conference (WWDC) každoroční týdenní konference firmy Apple pro vývojáře. Historie této konference sahá až do 80. let, kdy vznikla především jako místo pro setkávání vývojářů pro Macintosh. Již tradičně je největší zájem o úvodní přednášku, kde firma předvádí vývojářům svou strategii na další rok, nové produkty a nový software. WWDC získala takové renomé, že na WWDC 2013 se všechny lístky v cenně 30 000 Kč prodaly během dvou minut.\n\nOd WWDC 2014 se tak o účast losuje.\n\n\n\n\n\nWWDC bylo hnacím motorem záchrany firmy po roce 1997, kdy se zmítala v krachu. Úzké propojení vývojářů a firmy je charakteristickým znakem Applu. Je to něco, co Microsoft ani Google dlouho nenabízely. WWDC si získalo tak vysokou popularitu nejen díky novému softwaru, ale také díky představování nových produktů. Dříve nových iMaců, iPodů, ale v poslední době zejména díky novým generacím iPhonu. Úspěch této konference poté inspiroval Google a Microsoft. Google začal pořádat Google IO a Microsoft před uvedením Windows 8 začal pořádat každoroní Microsoft Build. Ani jedna z těchto konferencí však nemá tak silné zakořenění v základech svých společností a zatímco Apple WWDC bere a i prezentuje jako nejdůležitější moment roku pro celou firmu, Google i Microsoft stále neinzerují tuto událost na svých domovských stránkách a je nutné informace o nich hledat explicitně.\n"}
{"id": "339796", "url": "https://cs.wikipedia.org/wiki?curid=339796", "title": "Východní filosofie", "text": "Východní filosofie\n\nVe východních filosofiích se dá mluvit o filosofii jen v dost širokém slova smyslu a jsou to spíše školy moudrosti než filosofické proudy. Tyto školy jsou zároveň silně geograficky orientované na rozdíl od západních filosofických směrů, které jsou víceméně časově rozlišené. Způsob posuzování pravdy je u východních filosofických škol mnohem hlubší než u západních filosofií, který je založen na sokratovském typu diskuse, sporu a argumentace.\n\nV njája sútrách vysvětlil Akšapáda Gautama pravděpodobně ve 2. století př. n. l. 16 způsobů analytické metodiky založené na rozboru, kterým je možné ověřit správnost procesu získávání vědomostí: 1. vjemy, 2. domněnka, 3. srovnání, 4. svědectví, 5. předmět, 6. argumentace, 7. důvod, 8. ukázka, 9. princip, 10. dedukce, 11. diskuse, 12. polemika, 13. hana, 14. závěr, 15. dvojsmyslné tvrzení, 16. neplatné tvrzení.\n\nNa rozdíl od západních filosofických směrů kladou východní filosofické školy důraz na vědění, t.j. poznávání sama sebe subjektivními (meditativními) metodami. To ale nejde na úkor objektivnosti těchto metod, které jsou popsány v ortodoxních filosofických školách indické filosofie (njája, vaišéšika, sánkhja, jóga, mímánsá a védánta). U východních filosofických škol je hranice mezi náboženstvím a filosofií mnohem menší než u objektivních (vědeckých) metod poznávání západních filosofických směrů, kde je zase mnohem menší hranice mezi ideologií a filosofií. Posuzujeme-li například jógu jenom z pohledu jedné její součásti, která je na západě známá pod názvem hatha jóga, není možné považovat jógu za filosofii. Jóga jako celek, tak jak ji popsal Pataňdžali, ale filosofie je. Podle filosofie jógy je pravou podstatou života bytí(sat), vědomí (čit) a blaho (ánanda). S touto podstatou se jogín na konci své cesty trvale ztotožní, což se nazývá osvícení nebo osvobození (mókša). Povaha tohoto ztotožnění je v různých školách indické filosofie) různě definována.\n\n\n\n\n"}
{"id": "339800", "url": "https://cs.wikipedia.org/wiki?curid=339800", "title": "Yul Brynner", "text": "Yul Brynner\n\nYul Brynner (rusky Юлий Борисович Бринер, \"Julij Borisovič Brynner\" * 11. července 1920 Vladivostok, Dálněvýchodní republika – 10. října 1985 v New Yorku, USA) byl rusko-americký divadelní a filmový herec. Působil i jako zpěvák, kytarista, artista a v jednu dobu pracoval i jako francouzský válečný rozhlasový zpravodaj, zkoušel i televizní režii. Pocházel z dálněvýchodního Ruska a byl, alespoň zčásti, romské národnosti. Českým a potažmo i světovým filmovým divákům je ponejvíce znám jakožto neohrožený předák a odvážný náčelník sedmi statečných pistolníků Chris z filmu \"Sedm statečných\". Jednalo se o velmi charismatického herce s exotickým vzhledem a značně osobitým hereckým projevem.\n\nO jeho skutečném původu, rodině a faktické národnosti je toho známo poměrně málo, samotný Yul se o této záležitosti prakticky zmiňoval jen málo a zřídka, snad nejvýrazněji se hlásil ke svému romskému původu. Existuje řada dohadů a hypotéz jak o jeho místě a době narození (prameny uvádí jeho rok narození od roku 1915 až po rok 1920), tak i o jeho rodičích. Jeho matka Marusja Blagovidová byla po svém otci Ruska židovského původu, po matce pravděpodobně rumunská či maďarská Romka, jeho otec byl mongolsko-čínský vědec Boris Brynner, jehož otec Julius Brynner (Yulův dědeček) pocházel ze Švýcarska. Yulovo neruské rodné jméno prý mohlo znít také Taidje Chán nebo Tadje Khan. On sám uváděl, že hovoří plynně celkem sedmi jazyky (rusky, anglicky, francouzsky, čínsky, japonsky, mongolsky a maďarsky) a další tři světové jazyky ovládá částečně. Jeho otec Boris Brynner pocházel ze šesti dětí, před 1. světovou válkou studoval v Petrohradu mineralogii a geologii, během svých studií se zde seznámil s jeho matkou, která zde studovala na konzervatoři.\n\nPoté, co jeho otec svoji rodinu definitivně opustil, Yulova matka se všemi dětmi přesídlila v roce 1934 z Ruska (cestou přes Čínu) do Francie. Již jako velmi mladý hoch se musel živit sám, se svojí uměleckou činností začínal v roce 1934 v Paříži jakožto barový zpěvák, kytarista, hráč na balalajku a akrobat. Zde vystupoval v různých pařížských cirkusech, barech a kabaretech s cikánským folklórním souborem. Přitom ovšem ještě stihl vystudovat a obhájit doktorát filosofie na pařížské Sorbonně. V té době se také osobně seznámil s mnoha francouzskými i světovými umělci, kteří v té době v Paříži pobývali a působili.\n\nKrátkou dobu také vystupoval jakožto obratný artista v cirkuse, ale během náročných akrobatických cviků utrpěl velmi vážné mnohočetné zranění při pádu z velké výšky, což posléze způsobilo, že musel této své činnosti zanechat úplně. Během svého dlouhého léčení (prodělal několik desítek zlomeni) trpěl velkými bolestmi, které tehdejší lékaři tišili velkými dávkami narkotik. Jeho doléčování pak obsahovalo i odvykací kúru od závislosti na narkotikách. Po uzdravení se od roku 1938 živil jakožto kulisák v pařížském ruském divadle, v té době dostával své první malé divadelní role.\n\nTěsně před začátkem 2. světové války Paříž opustil a vrátil se na krátký čas do Ruska, odkud pak odcestoval do New Yorku, kde již během války získal svoji první malou filmovou roli. Na konci války také pracoval jakožto francouzský válečný rozhlasový zpravodaj. S hereckou činností začal naplno až po válce. V té době také navštěvoval soukromé herecké kurzy a započala i jeho občasná práce pro televizi, kde zkoušel i režírovat.\nV roce 1949 se poprvé objevil v epizodní roli ve filmu \"Newyorský přístav\", v roce 1951 byl obsazen do muzikálu \"Král a já\", který nakonec dosáhl více než 4600 repríz. Podle tohoto muzikálu nakonec vznikl film \"Král a já\" z roku 1956, za nějž byl posléze oceněn filmovým Oscarem. Ačkoliv on sám se považoval spíše za úspěšného divadelního herce, jeho největší umělecký úspěch ho potkal u filmu v americkém Hollywoodu. Kromě jednoho z nejproslulejších světových westernů všech dob \"Sedm statečných\" si zahrál ještě v řadě dalších kvalitních snímků. Velice často zde hrával různé exoticky vyhlížející a nestandardně se chovající hrdiny (např. starověcí vladaři).\n\nByl celkem čtyřikrát ženatý a měl tři děti, další dvě děti adoptoval. Z prvního manželství pochází syn Rocky Brynner, z druhého dcera Victoria Brynnerová, jejíž kmotřenkou byla Audrey Hepburnová, neboť druhá Brynnerova žena Doris Brynnerová byla její osobní přítelkyní.\n\nCelý život rád zpíval, zejména romské písně (sám natočil ve Vídni celou jednu LP desku romských písní), velmi rád četl klasickou literaturu a byl i vášnivý fotograf. Velmi mnoho svého času i velké sumy peněz věnoval systematické charitativní práci zejména ve prospěch UNICEF a opuštěných a nemocných dětí. Zemřel v roce 1985 na rakovinu plic.\n\n\n"}
{"id": "339801", "url": "https://cs.wikipedia.org/wiki?curid=339801", "title": "Nikon D700", "text": "Nikon D700\n\nNikon D700 je druhá digitální zrcadlovka firmy Nikon se snímačem velikosti políčka kinofilmu. Tento snímač má rozlišení 12 Megapixelů (totožný se snímačem v Nikon D3, proti němuž má ale menší tělo bez integrovaného bateriového gripu).\n"}
{"id": "339802", "url": "https://cs.wikipedia.org/wiki?curid=339802", "title": "Levicový libertarianismus", "text": "Levicový libertarianismus\n\nLevicový libertarianismus (též levý libertarianismus) je několik souvisejících, ale odlišných přístupů k politické a sociální teorii, které zdůrazňují svobodu jednotlivce i sociální rovnost. Je to kategoricky jeden ze směrů libertarianismu, který hájí svobodu jako základní princip.\n\nMezi základní témata současného levicového libertarianismu patří: osobní svobody, vlastnictví, rovnost, všeobecný základní příjem, trvalá udržitelnost, nakládání přírodními zdroji a další.\n\nLevicový libertarianismus představuje doktrínu, silně apelující na osobní svobodu jednotlivce, zároveň ale rovnostářskou v některých otázkách, např. ve vlastnictví přírodních zdrojů. Podle této definice pod tento pojem spadají anarchokomunisté (viz Petr Kropotkin jako teoretik \"anarchokomunismu\", který ve svých úvahách dospěl k vizi ekologické výroby), anarchokolektivisté (např. Bakunin) a mutualisté.\n\nZa tento typ levicového libertarianismu se staví současní teoretici jako Peter Vallentyne, Hillel Steiner, nebo Michael Otsuka. Sám sebe jako levicového libertariána popisuje i lingvista Noam Chomsky.\n\nTento pojem bývá občas někdy jako synonymum libertariánského socialismu, nebo se tak také sami popisují přívrženci georgismu.\n\nMnoho anglosaských analytických a politických filosofů uznalo potřebu programů sociální péče v rámci libertariánské teorie. Základní z nich byly popsány v knize \"The Origins of Left-Libertarianism: An Anthology of Historical Writings\".\n\nPodle autorů (Vallentyne a Steiner) patří do tradice levého libertarianismu osobnosti jako Hugo Grotius, Thomas Jefferson, Thomas Spence, John Stuart Mill, Herbert Spencer a Henry George.\n\nTahle definice se odvolává na Velkou francouzskou revoluci, kdy pojem \"levice\" představoval odpůrce starého režimu (\"Ancien Régime\") (což byl například i Frédéric Bastiat, představitel \"klasického liberalismu\"). V tomto případě se ideologie zakládá na minarchismu, gradualismu a reformismu, tedy orientaci, která bývá často brána jako \"pravicová\".\n\nVýrazný vliv na pozdější zastánce těchto směrů měl Murray Rothbard. Mezi jejich hlavní představitele patří Samuel Edward Konkin III. (autor agoristického \"Nového libertariánského manifestu\", zakladatel Hnutí libertariánské levice) a Roderick Long. Ti se sblížili s představiteli Nové levice nad otázkami, jako pacifismus nebo práva menšin.\n\n\n"}
{"id": "339805", "url": "https://cs.wikipedia.org/wiki?curid=339805", "title": "Paola &amp; Chiara", "text": "Paola &amp; Chiara\n\nPaola & Chiara je popová hudební skupina založená v roce 1997.\n\nČleny skupiny jsou sestry Chiara (* 27. února 1973) a Paola Iezzi (* 30. března 1974). Obě se narodily v Miláně. Poprvé vystoupily v San Remu v roce 1997. Mezi jejich největší hity patří celoevropsky známý hit \"Vamos a Bailar\" z roku 2000, který vyhrával všechny hitparády a hit z roku 2007 \"Cambiare Pagina\", který se v Itálii umístil na 7. místě. Jejich nejnovějším singlem z roku 2008 je \"Vanity & Pride\", který pochází z tenisového prostředí.\n\n\n\n\n"}
{"id": "339808", "url": "https://cs.wikipedia.org/wiki?curid=339808", "title": "Lokomotiva 380", "text": "Lokomotiva 380\n\nLokomotiva řady 380 je třísystémová univerzální elektrická lokomotiva společnosti České dráhy. 20 strojů této řady vyrobila Škoda Transportation (jako tovární typ 109E1; od června 2013 používá výrobce pro typ 109E obchodní název Emil Zátopek); prototypy byly představeny v roce 2008. Lokomotivy mají přípravu pro zabudování ETCS.\n\nJiž počátkem 90. let, kdy se začaly rýsovat první vize zvyšování rychlosti na československých železnicích, započal ve firmě Škoda vývoj třísystémové lokomotivy s asynchronními motory, s regulací GTO tyristory – typ 103E. Škoda přitom navázala na zkušenosti s funkčním vzorkem 85E – u ČSD v provozu jako řada 169. V roce 1996 byl návrh přepracován, nový typ 109E byl navržen s regulací IGBT. Model lokomotivy od Františka Pelikána byl poprvé veřejnosti představen na výstavě Transport '97 v Ostravě.\n\nV roce 2002 uveřejnily České dráhy záměr nakoupit 20 třísystémových elektrických lokomotiv pro rychlost 200 km/h. Lokomotiva je určena pro dopravu vlaků osobní dopravy zejména na koridorových tratích ve střední Evropě, tedy v Česku, Německu, Rakousku, Polsku, Slovensku a Maďarsku. Do soutěže se tehdy přihlásil Siemens s typem ES64U4-C a konsorcium Bombardier-Škoda s lokomotivou na bázi typu Traxx. V březnu 2003 výběrové řízení skončilo bez vítěze. Do nové soutěže, vyhlášené koncem roku 2003 se přihlásili opět Siemens a Škoda, tentokrát ovšem samostatně, bez spolupráce s firmou Bombardier. Zvítězila nabídka Škody a 9. dubna 2004 byla se Škodou uzavřena smlouva, která vstoupila v platnost 27. prosince téhož roku. Do 30 měsíců měl být vyroben prototyp a do 48 měsíců měl být schválen typ a dodán první kus Českým drahám.\n\nV prosinci 2006 skříň vozidla úspěšně prošla statickou zkouškou podle EN 15227. Pevnostní parametry skříně vozidla podle této normy vyžadují evropské Technické specifikace pro interoperabilitu u nových projektů, změna projektu podle nových požadavků tedy nebyla pro 109E nutná. Exteriér prototypu 380.002 představil výrobce dne 23. července 2008 na zkušební koleji v plzeňském areálu firmy. Prototyp 380.001 byl v září 2008 vystaven na veletrhu dopravní techniky InnoTrans v Berlíně. Lokomotiva 380.002 byla 4. září 2008 přepravena na ŽZO Velim, kde se podrobovala zkouškám. V květnu 2009 byl ve výrobě již 7. kus. Ředitelem realizačního týmu byl Marek Herbst.\n\nPrvní kusy měly být dodány v průběhu roku 2009. Zpočátku měly být testovány na různých tratích a teprve od grafikonu 2009/2010 (od prosince 2009) se počítalo s jejich nasazením v pravidelných turnusech, zřejmě na vlacích EuroCity na I. tranzitním koridoru. Do konce roku 2009 však lokomotivy nebyly předány a za zpoždění dodávek pro České dráhy hrozilo Škodě penále zatím až 200 mil. Kč. Škoda se hájila tím, že zpoždění bylo způsobeno změnou norem v průběhu vývoje a schvalování, a odmítla platit penále.\n\nV září 2010 byla na Innotransu v Berlíně předvedena lokomotiva 380.011. V lednu roku 2011 byl stav takový, že dva kusy jezdily v rámci zkušebního provozu s vlaky osobní dopravy včetně EuroCity, dva s nákladními vlaky, pět kusů bylo na zkušebním okruhu ve Velimi, celkově devatenáct bylo\njiž smontováno a výroba dvacátého spěla do finále.\n\nV září 2012 stále nebyla završena mezinárodní homologace. Spor dospěl k arbitráži, protože České dráhy zpoždění vyčíslily na přibližně třičtvrtě miliardy, zatímco výrobce nabízí 100 mil. Kč a sám podal žalobu o 216 milionů korun.\n\nLokomotiva řady 380 je určena pro provoz na tratích elektrifikovaných třemi hlavními napájecími systémy používanými ve střední Evropě: střídavé napětí 25 kV 50 Hz, 15 kV 16,7 Hz a stejnosměrné napětí 3 kV. Ve všech třech napájecích soustavách umožňuje rekuperační dynamické brzdění. Pro případ nemožnosti vracení energie do trakčního vedení je lokomotiva vybavena i brzdovými odporníky.\n\nPodle výrobce vyhovuje lokomotiva přísným limitům rušení nynějších zabezpečovacích systémů. Lokomotiva je osazena několika vlakovými zabezpečovači používanými v ČR i v okolních zemích – MIREL VZ1 v03 pro ČR, Slovensko a Maďarsko (uvažuje se rovněž o použití ETCS STM modulu LS 06 po jeho schválení), LZB 80E spolu s integrovaným modulem PZB 90 pro Německo a Rakousko a SHP EDA3 pro Polsko. Do budoucna se počítá s použitím jednotného evropského zabezpečovacího systému ETCS.\n\nLokomotiva má být schválena pro maximální rychlost 200 km/h. Maximální výkon je 7,2 MW.\n\nPři výrobě byly použity některé technologie obvyklé u závodních automobilů, například vláknové kompozity pro duté hřídele nebo hliníkové brzdové kotouče.\n\nLokomotiva je konstruována na dnešní nároky protipožární bezpečnosti (samohasicí zařízení, odolná stěna mezi kabinou a strojovnou). Deformační zóny by měly zachovat prostor kolem strojvůdce i při nárazu při rychlosti 110 km/h do cisternového vozu o hmotnosti 15 tun, deformační díly lokomotivy jsou vyměnitelné.\n\nRozhodnutím Drážního úřadu č.j. DUCR-25487/10/Kv ze dne 19. května 2010 byly stanoveny podmínky pro zkušební provoz bez cestujících lokomotiv 380.007 a 380.008. Zkušební provoz byl povolen do 31. prosince 2010. V prvních týdnech zkušební provozu byla lokomotiva nasazována převážně na trati Plzeň – Beroun – Praha pod hlavičkou nákladního dopravce ČD Cargo. V noci z 8. na 9. srpna 2010 byla lokomotiva 380.008 v čele kontejnerového vlaku přesunuta z Čech na Ostravsko, kde měla od 9. srpna 2010 pod SOKV Ostrava jezdit na vozebních ramenech Petrovice u Karviné – Břeclav, Ostrava – Brno, Ostrava – Horní Lideč, Ostrava – Třinec a zpět, uzel Ostrava.\n\nOd 23. srpna 2010 probíhaly též zkušební jízdy s měřícím vozem rychlostí až 176 km/h. 23. srpna byly nasazeny stroje 380.005 a 380.006 spolu s měřicím vozem VÚŽ a vozem ČD řady Bmz na zkušební jízdy v úseku Pardubice – Choceň, v dalších dnech probíhalo měření v dalších úsecích. Od 5. října byl stroj 380.005 nasazován též na poštovní vlaky Ostrava – Praha a zpět.\n\nDo osobního provozu poprvé zasáhla lokomotiva 380.008 dne 15. prosince 2010, když vedla vlak EuroCity 171 \"Hungaria\" v trase Praha – Břeclav. Od 16. prosince 2010 byl pro dvě lokomotivy této řady vytvořen oběh, který zahrnoval vozbu vlaků EC/IC/R na rameni Praha – Břeclav. Lokomotivy v tomto oběhu jezdily pod DKV Praha, PJ Vršovice\n\n15. března 2011 začaly testy rušivých proudů v Rakousku, na trati mezi Břeclaví a Hohenau s lokomotivou 380.004. Je to poprvé, kdy se lokomotiva této řady pohybovala na území Rakouska vlastní silou. 19. května byla tato lokomotiva rakouskými úřady zabavena.\n\nV druhém pololetí roku 2011 se mimo lokomotivy č. 005, 007 a 008 objevily na vlacích s cestujícími také stroje 380.012 a 380.014, oběh byl rozšířen i o ramena Praha – Bohumín a Bohumín – Břeclav. \n\nOd počátku nového jízdního řádu pro rok 2012 byl schválen zkušební provoz pro 15 lokomotiv. Od ledna 2012 jezdilo v osobní dopravě 10 lokomotiv, a to č.005, 007, 008, 009, 011, 012, 013, 014, 016 a 019.\n\nOd 24., respektive 25. ledna 2012 byly do oběhu zařazeny lokomotivy 380.010 a 380.015.\n\n20. března byla do oběhu dosazena 380.004.\n\nV průběhu roku 2012 probíhaly zkoušky těchto lokomotiv v zahraničí, zejména v Německu a Polsku, kde se očekávalo schválení v brzké době. Lokomotiva 380.011 byla opatřena reklamním polepem propagujícím fotbalové EURO v Polsku. Stejným polepem měla být opatřena i 380.020, která měla být schválena pro provoz v Polsku, ale schválení toho roku neproběhlo.\n\nOd první změny GVD (od 10. června) byl provoz rozšířen o obsluhu vlaků mezi Prahou a Ústím nad Labem, především rychlíky Praha – Cheb jezdící v tomto úseku v prokladu s EuroCity do Německa. Předtím byla vozba těchto vlaků na lokomotivách řady 150. Zároveň byla do oběhu zařazena lokomotiva 380.003, tedy v oběhu byly lokomotivy 003, 004, 005, 007, 008, 009, 010, 011, 012, 013, 014, 015, 016 a 019. Od října 2012 nebyly lokomotivy řady 380 v tomto oběhu po určitou dobu nasazovány v souvislosti se zavedením vlaků \"D1 Express\" mezi Prahou a Brnem.\n\nOd 4. října 2012 začaly lokomotivy čísel 009 a 013 vozit dva páry vlaků \"D1 Express\" mezi Prahou a Brnem a byly opatřeny polepy propagujícími tyto spoje.\n\nDne 18. dubna 2013 bylo oznámeno, že lokomotiva dostala celoevropský schvalovací certifikát od německé EBC, který je základem pro schválení k provozu v okolních zemích.\n\nK definitivnímu schválení řady 380 pro provoz po českých kolejích došlo ke konci zkušebního provozu v červnu 2013, 27. června 2013 byla za kmotrovství Dany Zátopkové pojmenována Emil Zátopek.\n\nV květnu 2014 ČD oznámily, že budou spolupracovat s DB na lince Praha – Hamburk, a to na deset let od prosince 2015, a počítají zde s nasazením lokomotiv řady 380.\n\nV GVD 2013/14 byly lokomotivy nasazovány především s vlaky EC na tratích Praha – Vídeňské Nové Město, Praha – Vsetín – Žilina, Bohumín – Břeclav a s párem IC 560/561 zajížděly i do Starého Města u Uherského Hradiště. V průběhu roku 2014 byla část lokomotiv uvolněna z vídeňské trati díky zkušebnímu provozu jednotek railjet. Po úspěšném schválení v Maďarsku pak byly na podzim poprvé zahájeny zkušební jízdy těchto lokomotiv na páru vlaků EC 272/273 Avala v úseku Praha – Budapešť. Zároveň byla jedna lokomotiva používána na vozbu vnitrostátních vlaků v Maďarsku. Na těchto vlacích probíhalo zaškolování slovenských a maďarských strojvedoucích na nové lokomotivy.\n\nOd 14. prosince 2014, se zahájením nového grafikonu, jsou lokomotivy řady 380 nasazovány na pět párů vlaků EC na budapešťské trati. Zbytek vlaků tak stále vozí již čtyřicetileté slovenské stroje řady 350. Další stroje jsou používány k vedení vlaků vyšší kvality na trati do Žiliny (nově spolu s řadou 361) a dálkových vlaků přijíždějících z Polska v úseku Bohumín – Břeclav – Vídeň. Do budoucna se počítá s využitím ostatních lokomotiv na trase do Drážďan, Berlína a Hamburku (místo již nevyhovující řady 371). Certifikace pro provoz v Německu byla typu udělena v květnu 2015. Avšak německý správce infrastruktury DB Netz nepovolil pro tuto řadu rychlost vyšší, než 120 km/h kvůli neprověřenému vlivu na mostní konstrukce, je zde obava z rezonancí, které by průjezd souprav tažených touto lokomotivou mohl způsobovat. ČD se proto rozhodly pro vozbu vlaků do Hamburku pronajmout si lokomotivy, které mohou být v Německu provozované rychlostí (nejméně) 200 km/h bez omezení.\n\nKe 100. výročí vzniku Československa České dráhy upravily nátěr lokomotivy 380 004-2 do národních barev.\n"}
{"id": "339812", "url": "https://cs.wikipedia.org/wiki?curid=339812", "title": "Just Cause", "text": "Just Cause\n\nJust Cause je počítačová hra viděna z pohledu třetí osoby. Za vývoj jsou zodpovědní Avalanche Studios, hru vydal Eidos Interactive. V Evropě se dostala na pulty obchodů 22. září 2006 (pro PC, Xbox, Xbox 360 a PlayStation 2), hráči v Severní Americe si jí mohli zakoupit až 26. září 2006. Plocha, kterou lze ve hře prozkoumat má přes 1000 km rozlohy a pro hráče je připraveno 21 příběhových a okolo 300 vedlejších úkolů.\n\nJust Cause se odehrává na fiktivním karibském tropickém ostrově \"San Esperito\", kde hráč pracuje jako agent CIA Rico Rodriguez na svržení místního diktátora, který může mít i zbraně hromadného ničení. Příběh částečně vychází z invaze Spojených států do Panamy (operace Just Cause) za účelem odstranění vojenského vůdce Manuela Noriegy.\n\nKouzlo hry spočívá převážně v rychlé akci po vzoru hollywoodských filmových trháků. Celý ostrov je volně přístupný a úkoly nejsou zadávány v pevném pořadí, což dává hráčům pocit volnosti, jako je tomu například v sérii GTA. Postava je schopna chodit, plavat, skákat, zacházet s různými zbraněmi i základního boje zblízka. Také je možno převzít kontrolu nad různými dopravními prostředky (až 89 modelů), včetně automobilů, lodí, letadel, helikoptér a motocyklů. Hlavní hrdina také s hráčovou pomocí dokáže provádět \"kaskadérské kousky\", jako je přeskakování z auta na auto za jízdy, nebo zaháknutí tažného lana za vozidlo, helikoptéru nebo člun a otevření padáku a spoustu dalších.\n\nDemoverze pro Xbox 360 byla vydána 26. srpna 2006 na Xbox Live. Demo pro PC bylo k dispozici exkluzivně na GameSpotu.\n\nV lednu 2007 bylo ve finanční zprávě Eidosu potvrzeno, že je ve vývoji pokračování s názvem Just Cause 2.\n"}
{"id": "339813", "url": "https://cs.wikipedia.org/wiki?curid=339813", "title": "Sarasota", "text": "Sarasota\n\nSarasota je město na Floridě. V roce 2000 zde žilo 52 715 obyvatel, v roce 2010 jejich počet klesl na 51 917.\n\nLeží u Mexického zálivu, na středozapadě Floridy. Sarasota bývá považována za jedno z nejkrásnějších měst Floridy – turisté sem hlavně jezdí kvůli nádherným plážím s bílým jemným pískem. Mezi Sarasotou a přilehlým městem Bradentonem (na severu) leží letiště.\n\nV roce 2017 se zde konalo Mistrovství světa ve veslování 2017, kde získal Ondřej Synek páté zlato ve skifu.\n\n\n"}
{"id": "339815", "url": "https://cs.wikipedia.org/wiki?curid=339815", "title": "Laura Prepon", "text": "Laura Prepon\n\nLaura H. Prepon (* 7. březen 1980 Spojené státy americké) je americká herečka.\n\nNarodila se ve městě Watchung v New Jersey. Její otec Michael, původem z ruské židovské rodiny, zemřel v roce 1994. Její matka Marjorie má irské, anglické, a německé předky. Laura je nejmladší z pěti sourozenců - má bratra Brada a tři sestry: Danielle, Jocelyn, a Stephanie. Navštěvovala Watchung Hills Regional High School. Studovala na Total Theater Lab v New Yorku, kde se objevila v mnoha divadelních představení.\n\nV 15 letech začala studovat herectví a tanec - balet, jazz a moderní. Věnovala se sportu, např. fotbalu a dalším. Předtím, než se stala herečkou, pracovala jako modelka v Paříži, Miláně, a jinde v Evropě.\n\nLaura bydlí ve Watchung jen pokud natáčení v Los Angeles. Miluje tenisky a vintage oblečení. Její oblíbená kniha je „\"Hobit\"“ J.R.R. Tolkiena. Říká se, že její oblíbený herec je Harrison Ford. Vyznačuje se hlubokým a chraplavým hlasem. Časopis Stuff ji v roce 2002 zařadil mezi \"102 nejsvůdnějších žen na světě\" a také vlastní motocykl na kterém jezdí. Sama říká, že miluje pocit svobody a že jezdí, aby si odpočinula a vyčistila hlavu. Laura je na ženu poměrně vysoká (178 cm)\n\nVzhledem k výškového rozdílu mezi ní a Milou Kunis v seriálu „\"Zlatá sedmdesátá\"“ (1998), byly často natáčeny v sedě, proto aby se mohly objevit společně v záběru. Jindy, Mila nosila boty na platformě, aby ji přidaly centimetry.\n\nChodila s hercem Christopherem Mastersonem, bratrem jejího kolegy ze seriálu Zlatá sedmdesátá Dannyho Mastersona.\n\nJe přírodní zrzka. Na černo se obarvila pro roli Alex Vause v „\"Orange is the new black\"“ (2013), aby jí více seděl \"rockabilly vzhled\". Věří v scientologickou víru.\n\nSoučasně žije se svým snoubencem Benem Fosterem v New Yorku. V červnu 2017 potvrdila, že je těhotná a čeká holčičku. V září 2017 se stala pracující matkou.\n\n"}
{"id": "339819", "url": "https://cs.wikipedia.org/wiki?curid=339819", "title": "Palenque", "text": "Palenque\n\nPalenque je mayská archeologická lokalita, nalézající se v blízkosti řeky Usumacinta v mexickém státě Chiapas. Nachází se zhruba 130 km jižně od Ciudad del Carmen.\n\n\"Palác\" je komplex několika propojených budov, prostranství a teras, postavených během několika generací. Palácové budovy jsou ozdobeny množstvím plastik a basreliefů.\n\n\"Chrám nápisů\" sloužil zhruba od roku 675 jako pohřební památník mayského vládce Kʼinich Janaabʼ Pakala.\n\nV objektu chrámu se nachází druhý nejdelší (po hieroglyfickém textu v Copánu) vytesaný text, který zaznamenal 180 let historie města v období od 4. do 12. K'atunu.\nV chrámu nápisů je ukryt rovněž sarkofág s víkem, pokrytý velmi významným tzv. reliéfem z Palenque. V sarkofágu se nacházejí ostatky nejznámějšího vládce Palenque, panovníka Kʼinich Janaabʼ Pakala, pod podlahou chrámu v zasypané chodbě se schodištěm na nejspodnější úrovni pyramidy, kde jej objevil mexický archeolog Alberto Ruz v roce 1952.\nOvšem mexická vláda nekriticky brání návštěvníkům v přístupu jak k originálu v \"Chrámu nápisů\", který sám o sobě je přístupný prohlídce, tak i k jeho replice v Národním antropologickém muzeu v Ciudad de Mexico. Není jej možné fyzicky spatřit, pouze jeho starší fotografie na internetu a repliky dříve pořízené vědci. Význam znaků a vyobrazení není vzhledem k rozporným výkladům dodnes objasněn.\n\nJde o skupinu tří chrámů \"Chrámu Kříže\", \"Chrámu slunce\", and \"Chrámu Tepaného kříže\". Tyto chrámy jsou také postaveny na vrcholcích menších pyramid a jsou ozdobeny tesanými reliéfy. Chrámy byly pojmenovány prvními objeviteli, kteří nalezli obrazy ve tvaru křížů, které však ve skutečnosti vyjadřují v mayské mytologii strom stvoření.\n\n\nSoučástí areálu je muzeum se objasňují historii osídlení.\n\nV Palenque se odehrává část děje románu Maxe Frische Homo Faber.\n\n\n\n"}
{"id": "339820", "url": "https://cs.wikipedia.org/wiki?curid=339820", "title": "Indemnita", "text": "Indemnita\n\nIndemnitou (která je též někdy označována jako \"materiální imunita\") se rozumí neodpovědnost např. poslance (či senátora) za hlasování a určité projevy učiněné v Poslanecké sněmovně (či Senátu) a v jejich orgánech. Aspekt materiální imunity spočívá ve skutečnosti, že zatímco imunita klasická vyjímá účastníka z postihu ve smyslu procesním, v případě indemnity nedojde ani k hmotněprávnímu základu případného postihu. Toto právo zakotvuje článek 27 odstavec 1 a 2 Ústavy České republiky. Poslance či senátory za takovéto projevy nelze trestně stíhat, avšak to nevylučuje možnost zahájení disciplinárního řízení ze strany příslušné komory. Disciplinární řízení pak provádí mandátový a imunitní výbor.\n\nPrezident republiky disponoval absolutní indemnitou nepochybně do 8. března 2013, neboť podle čl. 54 odst. 3 Ústavy není z výkonu své funkce odpovědný a podle čl. 65 odst. 3 prezidenta republiky nešlo zadržet, trestně stíhat ani stíhat pro přestupek nebo jiný správní delikt a jediný delikt, který mohl během svého funkčního období spáchat, byla velezrada. V důsledku novely Ústavy č. 71/2012 Sb., kterou se zavedla přímá volba prezidenta, však byla jeho procesněprávní imunita omezena na dobu výkonu mandátu. V současné době tak lze prezidenta stíhat za trestné činy po skončení jeho mandátu. Podle názoru Pavla Rychetského to znamená, že ve vztahu k výkonu svého úřadu i nadále disponuje absolutní indemnitou, jen jednání mimo výkon jeho funkce prezidenta je kryto pouze procesní imunitou, tedy nestíhatelností. Část ústavních právníků se ale kloní k názoru, že podle čl. 54 odst. 3 Ústavy jde o neodpovědnost jen ve smyslu politickém, tj. neodpovědnost parlamentu.\n\nDůvodová zpráva k Ústavě stanoví, že „projevem se rozumí nejen výroky, ale i gesta, písemná podání, návrhy a jiné projevy vůle“. Podobné stanovisko zastává také právní teorie, kromě verbálního vyjadřování může jít o pokřiky, gesta, vyjádření prostřednictvím transparentu nebo doplňku oblečení, ale i písemné vyjádření, jako je např. legislativní návrh, podpis na dokumentu či písemná interpelace. Tedy vše, čím poslanec nebo senátor projevuje vůli v rámci svého mandátu, co souvisí s jeho politickou činností (jednání vyplývající z politických dohod, rozhodnutí a kompromisů), což dříve mohlo ve smyslu judikatury Nejvyššího soudu – na rozdíl od pozdějšího rozhodnutí Ústavního soudu – být i vzdání se tohoto mandátu. Naopak projev vůle, kde by se o výkon mandátu zjevně nejednalo (např. jednání proti důstojnosti, majetku nebo zdraví jiného), by ústavně chráněn nebyl.\n\nIndemnitou chráněné projevy se ale musí odehrávat při jednání parlamentní komory nebo jejích orgánů (bez ohledu na to, zda se jedná přímo v sídle Parlamentu nebo jinde), nikoli mimo jednání, např. v kuloárech či o přestávce. Orgánem komory se pak ve smyslu čl. 31 Ústavy rozumí její výbor či komise, judikatura ale do tohoto pojmu zahrnula i poslanecký klub. Judikatura Ústavního soudu pak upřesnila, že indemnitou chráněný projev musí sdělovat informaci nebo vyjadřovat názor, ačkoli míra expresivity nebo samotný obsah projevu jinak není relevantní, a musí směřovat vůči účastníkům parlamentní debaty, nikoli navenek (např. zveřejněním na sociální síti), protože smyslem indemnity není záruka svobody projevu poslance či senátora jakožto jejich osobní výsada, ale ochrana celého parlamentu před výkonnou mocí.\n"}
{"id": "339826", "url": "https://cs.wikipedia.org/wiki?curid=339826", "title": "Olli Rehn", "text": "Olli Rehn\n\nOlli Ilmari Rehn (* 31. března 1962, Mikkeli, Finsko) je finský a evropský politik, v současné době člen Evropské komise zodpovědný za oblast hospodářské a měnové politiky EU.\n\nVystudoval ekonomiku, mezinárodní vztahy a žurnalistiku na Macalester College v Saint Paul (Minnesota, USA). Následně pak studoval politické vědy na Helsinské univerzitě a získal titul PhD. na universitě v Oxfordu .\n\nJiž jako student vstoupil do Suomen Keskusta (Centristické strany) a od roku 1987 by předsedou její mládežnické organizace. V letech 1988 až 1994 byl místopředsedou strany. V roce 1991 byl zvolen poslancem finského parlamentu a v letech 1992 až 1993 byl poradcem finského premiéra Esko Aha.\n\nV roce 1995 byl zvolen do Evropského parlamentu, kde se stal členem liberální frakce. V letech 1998 až 2002 vedl kabinet finského komisaře Liikanena v Prodiho komisi a později se sám stal na několik měsíců (od července do listopadu 2004) členem Evropské komise zodpovědným za oblast podnikání a informatiky. Od listopadu 2004 se stal členem nové komise v čele s José Barrosem a jeho portfóliem se stalo rozšiřování EU. V \"druhé Barrosově\" komisi (od února 2010) je komisařem pro hospodářské a měnové záležitosti.\n\n\n"}
{"id": "339827", "url": "https://cs.wikipedia.org/wiki?curid=339827", "title": "Kaoma", "text": "Kaoma\n\nKaoma byla francouzská popová skupina, členové bývalé skupiny Touré Kunda. Členy skupiny byli Chyco Dru (basista), Jacky Arconte (kytarista), Jean-Claude Bonaventure (producent a autor písní), Michel Abihssira (bubeník a bicí), Fania (zpívala vokály) a Braz Loalwa (hlavní zpěvačka) a s nimi vystupovali také Chico a Roberta jako tanečníci. Chyco Dru je z Martiniku, Jacky Arconte z Guadeloupe a Braz Loalwa z Brazílie.\n\nV roce 1989 nahráli nejúspěšnější hit v historii skupiny a to singl Lambada. Tento hit se stal značně populárním a taneční rytmy vzbudily zájem o tento brazilský druh hudby a zpěvu.\n\n"}
{"id": "339844", "url": "https://cs.wikipedia.org/wiki?curid=339844", "title": "Eric Johnson (rozcestník)", "text": "Eric Johnson (rozcestník)\n\nJméno Eric Johnson nese více lidí:\n\n"}
{"id": "339845", "url": "https://cs.wikipedia.org/wiki?curid=339845", "title": "Rakovina ledvin", "text": "Rakovina ledvin\n\nRakovina ledvin je zhoubné nádorové onemocnění, které je z velké většiny cca 75 % představováno nejrozšířenějším ledvinovým tumorem – běžným (konvenčním) renálním karcinomem, který vyrůstá z buněk výstelky ledvinných kanálků. Objevuje se nejčastěji u lidí ve věku po čtyřicítce a muže postihuje dvakrát častěji než ženy.\n\nNení přesně známo, proč nádor vzniká. Uvažuje se mimo jiné i o možnosti maligního zvratu původně neškodných zmnožení buněk v ledvině. Jisté je, že ke zvýšenému riziku jeho vzniku přispívají určité rizikové faktory.\n\nBěžný (konvenční) renální karcinom může růst v kterékoliv části ledviny, ale pokud roste spíše v horní půli a prorůstá již mimo ledvinu, považuje se za závažnější a nebezpečnější. Je to nádor okrové barvy, na řezu obsahuje četné prokrvácené okrsky a rozpadové dutinky s krevními sraženinami. Nádor má kolem sebe také nepravé pouzdro složené ze stlačené tkáně ledviny, vazivových struktur a zánětlivých buněk.\n\nNásledující rizikové faktory jsou spojeny s větší pravděpodobností karcinomu ledvin:\n\n\nNádory ledvin zřejmě začínají vyrůstat z jedné zvrhlé buňky v ledvinných kanálcích. Buňky se nejprve dělí pomalu, ale čím jsou pokročilejší, tím rychleji se dělí. Po 20 buněčných děleních obsahuje nádor přibližně milion buněk, což odpovídá uzlíku o velikosti jednoho milimetru. Po dalších přibližně deseti dělicích cyklech se hmota zvětší na uzlík o průměru přibližně jeden centimetr. Pokud by nádor prošel ještě dalšími deseti cykly dělení, vážil by přibližně jeden kilogram. S nádorem takové velikosti se však již nedá žít.\n\nNejmenší nádory odhalitelné zobrazovacími a jinými diagnostickými metodami obsahují nejméně jeden gram buněk. I nejčasněji diagnostikované nádory jsou tedy již velmi pokročilé a veškerá onkologická léčba se odehrává teprve v poslední čtvrtině či pětině života nádoru.\n\nNádory mohou prorůstat do okolí ledviny – nejčastěji pak do nadledviny, ledvinného pouzdra a do cév, které ledvinu zásobují krví. Nepříjemnou komplikací je růst nádoru uvnitř žilního systému, který pokračuje přes ledvinnou žílu do dolní duté žíly a přes ni až do srdce.\n\nNádory ledvin se většinou projevují nespecifickými příznaky. To jsou obecné obtíže, které se mohou vyskytnout i u jiných chorob. Je proto těžké usuzovat z nich na přítomnost nádoru. Navíc jen málokdo z těch, jež některý z těchto příznaků trápí, opravdu má nádor ledvin. Důležitá je spíše jejich kombinace.\n\nNejčastější příznaky u nádoru ledvin:\n\n\nLéčba nádorů ledvin spočívá zejména v nefrektomii – chirurgickém odstranění postižené ledviny. Prakticky vždy se odstraňuje ledvina celá, často ještě s určitým lemem okolní tkáně. Kolem nádoru by mělo být odstraněno ještě nejméně půl centimetru zdravé tkáně, protože prostým okem není poznat, kam až přesně zasahují nádorové buňky.\n\nSoučástí operace je i odstranění uzlin v blízkosti ledviny, protože mohou obsahovat nádorové buňky a později posloužit jako zdroj nového bujení.\n\nLékař zavede katétr (úzkou hadičku) přes vpich na noze až do ledvinné cévy. Tato céva se pak ucpe pomocí látky, kterou lékař do cévy vstříkne. To vede ke zmenšení hmoty nádoru. Tato metoda se používá buď před operací, aby se menší nádor snadněji odstraňoval, nebo také u pokročilých nádorů, které odoperovat nejdou. Pak je cílem nádor zmenšit a ulevit pacientovi od nepříjemných příznaků.\n\nOzařování působí na nádor ledviny jen málo, a proto se používá jen v ojedinělých případech.\n\nChemoterapie na nádor ledviny příliš neúčinkuje – nádor ledviny je vůči chemoterapii ze všech nádorů nejvíce odolný. V současnosti probíhá intenzivní výzkum, který zkouší nové látky či nové kombinace již dříve známých cytostatik.\n\nBiologická terapie se u nádorů ledvin používá zejména při pokročilých onemocněních a po chirurgické léčbě. V současnosti se používají hlavně dvě látky:\n\n\nVýhodou této terapie je schopnost cíleně útočit na nádorové buňky kdekoliv v organismu. Biologická léčba tedy ničí metastázy, což je pro pacienty s pokročilými stadii choroby velice důležité.\n\n\n"}
{"id": "339846", "url": "https://cs.wikipedia.org/wiki?curid=339846", "title": "Androulla Vassiliou", "text": "Androulla Vassiliou\n\nAndroulla Vassiliou (; * 30. listopadu 1943) je kyperská a evropská politička, od března 2008 členka Evropské komise nejprve zodpovědná za problematiku zdraví, od února 2010 komisařka pro vzdělávání, kulturu, mnohojazyčnost a mládež.\n\nV roce 1964 vystudovala práva na Middle Temple v Londýně a v letech 1964 až 1966 studovala mezinárodní vztahy na londýnském Institute of World Affairs. Poté se vrátila na Kypr a pracovala jako právní poradkyně zejména v bankovním sektoru. Praxi ukončila v roce 1988, když se její manžel George Vasiliou stal prezidentem Kypru.\n\nV letech 1996 až 2006 byla poslankyní kyperského parlamentu. Od 3. března 2008 nahradila Markose Kyprianou ve funkci evropského komisaře pro zdraví. O 8. února 2010 je komisařkou pro vzdělávání, kulturu, mnohojazyčnost a mládež.\n\n"}
{"id": "339847", "url": "https://cs.wikipedia.org/wiki?curid=339847", "title": "Walter M. Miller", "text": "Walter M. Miller\n\nWalter Michael Miller, Jr. (23. ledna 1923, New Smyrna Beach, Florida – 9. ledna 1996) byl americký autor science fiction. Dnes je znám především pro svou novelu \"Chvalozpěv na Leibowitze\", jediná kniha která byla vydána za jeho života.\n\nMiller studoval na University of Tennessee a na University of Texas, pracoval jako inženýr. Během 2. světové války, sloužil v Army Air Corps jako radista a odstřelovač.\n\nMiller se oženil s Annou Louise Beckerovou v roce 1945 a měli spolu čtyři děti.\n\n\n\n"}
{"id": "339852", "url": "https://cs.wikipedia.org/wiki?curid=339852", "title": "Antonio Tajani", "text": "Antonio Tajani\n\nAntonio Tajani (* 4. srpna 1953 Řím, Itálie) je italský a evropský politik. V lednu roku 2017 byl zvolen po Martinu Schulzovi předsedou Evropského parlamentu, funkci zastával do července 2019.\n\nOd roku 1994 byl třikrát zvolen členem Evropského parlamentu za stranu Forza Italia. Od 8. května 2008 byl viceprezidentem Evropské komise zodpovědným za oblast dopravy. Od 8. února 2010) zastává funkce místopředsedy Evropské komise a je komisařem pro průmysl a podnikání. \n\nDne 17. ledna 2017 byl zvolen 351 hlasy předsedou Evropského parlamentu. V hlasování porazil svého krajana Gianniho Pittellu, který obdržel pouze 282 hlasů. Funkci předsedy Evropského parlamentu zastával do července 2019, kdy jej vystřídal David Sassoli.\n\n"}
{"id": "339854", "url": "https://cs.wikipedia.org/wiki?curid=339854", "title": "Viviane Redingová", "text": "Viviane Redingová\n\nViviane Redingová (* 27. dubna 1951, Esch-sur-Alzette, Lucembursko) je lucemburská a evropská politička.\n\nVystudovala humunanistiku na pařížské Sorboně a poté pracovala pro přední lucemburský deník \"Luxemburger Wort\". V letech 1986 to 1998 byla prezidentkou Lucemburské unie novinářů.\n\nV letech 1999 až 2004 byla členkou Evropské komise v čele s Romanem Prodim zodpovědná za oblast vzdělávání a kultury. Od listopadu 2004 se stala členkou komise v čele s José Barrosem a jejím portfóliem se stala média a informační společnost. V této funkci prosadila výrazné zlevnění mezistátních telefonních hovorů v EU, takzvaný eurotarif. Od února 2010 byla eurokomisařkou v „druhé Barrosově“ komisi zodpovědnou za spravedlnost, základní práva a občanství; zároveň i místopředsedkyní komise.\n\n\n"}
{"id": "339866", "url": "https://cs.wikipedia.org/wiki?curid=339866", "title": "Praça do Comércio", "text": "Praça do Comércio\n\nPraça do Comércio (v českém překladu \"Obchodní náměstí\"), známé také jako Terreiro do Paço (česky \"Palácové náměstí\"), je jedno z největších a nejkrásnějších náměstí v centru Lisabonu. Náměstí je ohraničeno třemi stejnými bloky budov se třemi patry a z jižní strany širokou řekou Tejo. V přízemí se nacházejí arkády až do výšky prvého patra, druhé patro je osazeno balkony se železným zábradlím.\n\nStředu náměstí vévodí jezdecká socha krále Josefa I., od předního portugalského sochaře Machada de Castro, který sochu dokončil až v roce 1775. Bronzová socha koně zašlapávajícího hady s králem v sedle vedla projíždějící anglické obchodníky a cestovatele k označení tohoto místa jako „náměstí Černého koně“.\n\nPři pohledu na jezdeckou sochu nelze v pozadí přehlédnout Arco da Victória, monumentální oblouk tvořící přechod mezi Rua Augusta, hlavní tepnou protínající centrum města, a samotným náměstím, kde je citlivě začleněn do samotné zástavby.\n\nStruktura celého náměstí byla provedena v souladu s návrhem architekta Eugenia dos Santos, ale délka prací způsobila, že poslední práce byly dokončeny až v druhé polovině 19. století podle projektu architekta Veríssimo José da Costa, a to v roce 1861 po začlenění skupiny plastik od autorů Antoine Calmels a Vitora Bastos.\n\nPo ničivém zemětřesení, které Lisabon postihlo roku 1755, Praça do Comércio nahradilo prostor po zničeném Palácio da Ribeira a náměstí, na němž stál. Portugalský král Manuel I. rozhodl roku 1511, že nové sídlo portugalského království bude v paláci u řeky Tejo, a nikoliv jako doposud na hradě svatého Jiří. Palác sloužil společně s celní správou (Alfândega), tzv. Indickým domem (Casa da Índia), mincovnou (Casa da Moeda), zbrojnicí (Arsenal) a budovou operního divadla (Teatro da Ópera do Tejo), které bylo otevřeno jen pár měsíců před tím, než živelní pohroma postihla portugalské královské město.\n\nBezprostředně po zemětřesení Sebastião José de Carvalho e Melo, toho času ministr D. José, známý později pod jménem markýz Pombal, převzal záštitu nad provedením nezbytných legislativních opatření, která měla za úkol překonat sociální a hospodářské problémy související s následným rozvojem města po zemětřesení. V roce 1756 byl vytvořen Casa do Risco das Obras Públicas, tým vojenských inženýrů vedených Manuelem de Maia; nejvýznamnějšími představiteli byli Eugénio dos Santos de Carvalho a Carlos Mardel.\n\nVýše zmíněný tým inženýrů připravil plán, který ve třech částech rozváděl různé možnosti rekonstrukce prostoru mezi náměstím Rossio a Paço da Ribeira. Ministrem zvolené řešení odevzdané králi bylo nejradikálnějším ze všech předložených, navrhovalo zbourat všechny části čtvrti Baixa, která byla poničena či zničena, a na jejich místě postavit čtvrť zcela novou, kde bude panovat soulad mezi šířkou ulic a šířkou a výškou jednotlivých budov.\n\nKonečný plán podle návrhu Eugenia dos Santos dal základ naprosto novému městu, spolu s geometricky vyváženou urbanistickou sítí, kde osm ulic ve směru sever-jih propojilo náměstí Rossio se zničeným Národním palácem, a kolmo je přetínalo devět ulic uspořádány ve směru západ-východ. Na místě bývalého paláce bylo projektováno nové náměstí ve stylu francouzského „place royale“, s orientací přímo na řeku Tejo a dokonalým geometrickým uspořádáním.\n\nPrvní zmínka o Praça do Comércio se nachází v povolení z června 1759, jakožto odkaz na plánovanou akci tzv. výměny obchodu, spojenou s výstavbou budov, kde se budou střetávat obchodníci a kapitál z celého světa. Nové náměstí se stalo prostorem pro trh a obchody nové buržoazie chráněné markýzem de Pombal; dle jeho slov se podařilo vytvořit „oficiální nové centrum hlavního města a vlády celé země“.\n\n\n"}
{"id": "339871", "url": "https://cs.wikipedia.org/wiki?curid=339871", "title": "Leonard Orban", "text": "Leonard Orban\n\nLeonard Orban (* 28. června 1961, Brașov, Rumunsko) je rumunský a evropský politik, od ledna 2007 do února 2010 členem Evropské komise.\n\nVystudoval v roce 1986 strojírenskou fakultu Transylvánské Univerzity v Brașově, a v roce 1992 ekonomii na Fakultě managementu na univerzitě v Bukurešti.\n\nByl jednou z klíčových postav vyjednávání vstupu Rumunska do EU a od ledna 2007 se stal členem Evropské komise zodpovědným za mnohojazyčnou politiku unie.\n\n"}
{"id": "339872", "url": "https://cs.wikipedia.org/wiki?curid=339872", "title": "Seznam představitelů města Mostu", "text": "Seznam představitelů města Mostu\n\nToto je seznam představitelů města Mostu.\n\n\n\n\n\n\n"}
{"id": "339876", "url": "https://cs.wikipedia.org/wiki?curid=339876", "title": "FC Boby Brno 1993/94", "text": "FC Boby Brno 1993/94\n\nTento článek se podrobně zabývá soupiskou a statistikami týmu FC Boby Brno v sezoně 1993/1994.\n\n\n\n\n\nBranky: Petr Kocman 2, Miloslav Kufa, Zdeněk Cihlář\nBranky Brna: Libor Soldán 2, Edvard Lasota, Petr Kocman\nBranky: 65. a 74. Petr Křivánek, 34. Libor Soldán, 69. Jan Janošťák.\nBrno: René Twardzik - Pavel Kobylka, Petr Maléř, Petr Křivánek, Libor Soldán - Lambert Šmíd, Jiří Záleský, Edvard Lasota (71. Vladimír Hekerle), Petr Kocman - René Wagner, Pavel Holomek (56. Jan Janošťák). Trenér: Josef Masopust.\nZlín: Krbeček - Švach (27. Hoftych), Brabec, Klhůfek, Červenka - Holeňák, Čepel, Mičega, Gottwald - Marcel Cupák, Barbarič. Trenér: Petr Uličný.\nBranky: 22. a 44. Milan Duhan - 45. René Wagner.\nBaník: Bernády - T. Řepka, Galásek, Bystroň - P. Veselý, Duhan, Hýravý, Mašlej, R. Slončík - Fujdiar (56. Marek Poštulka (76. M. Čížek)), Svědík. Trenér: Verner Lička.\nBrno: Martin Pařízek - Petr Křivánek, Petr Maléř, Zdeněk Cihlář - Petr Kocman, Zdeněk Valnoha (46. Marek Zúbek), Richard Dostálek (74. Vladimír Chaloupka), Martin Špinar, Libor Soldán - René Wagner, Pavel Holomek. Trenér: Vladimír Táborský.\n\n\n\n"}
{"id": "339883", "url": "https://cs.wikipedia.org/wiki?curid=339883", "title": "Louis Michel (politik)", "text": "Louis Michel (politik)\n\nLouis Michel (* 2. září 1947, Tienen, Belgie) je belgický a evropský politik, od 1999 do 2010 člen Evropské komise.\n\nV letech 1999 až 2004 byl členem Evropské komise v čele s Romanem Prodim zodpovědným za oblast vědy a výzkumu. Od listopadu 2004 se stal členem Evropské komise v čele s José Barrosem a jeho portfóliem se stala humanitární a rozvojová pomoc.\n\nSyn Charles Michel je politik, předseda Evropské rady a bývalý belgický předseda vlády.\n"}
{"id": "339886", "url": "https://cs.wikipedia.org/wiki?curid=339886", "title": "FC Boby Brno 1994/95", "text": "FC Boby Brno 1994/95\n\nTento článek se podrobně zabývá soupiskou a statistikami týmu FC Boby Brno v sezoně 1994/1995.\n\n\n\n\n\n\n\n"}
{"id": "339892", "url": "https://cs.wikipedia.org/wiki?curid=339892", "title": "Hroznýš madagaskarský", "text": "Hroznýš madagaskarský\n\nHroznýš madagaskarský (\"Acrantophis madagascariensis\") je druh hroznýše, který, jak už název napovídá, žije na Madagaskaru. Dalším areálem jeho rozšíření je i ostrov Nosy Be. Je to nejedovatý had, který je vzácným endemitem.\n\nHroznýš madagaskarský je velmi barevný až dva a půl metru dlouhý had (často i více), který je podobný hroznýši královskému. Má hnědé, pískové nebo béžové zbarvení s tmavými skvrnami a černým pruhem přes oči. Břicho mívá světlejší, většinou bez skvrn.\n\nJde o mohutného hada, který svou kořist zabíjí zadušením. Loví především savce a ptáky. Mláďata jsou zvyklá žít hlavně na stromech, dospělci spíše vyhledávají lesní podrost. Preferují však suché a více otevřené lesy, kde porost není příliš hustý. Je to noční živočich a zajímavé je, že v období sucha přezimují.\n\nHadi se páří po skončení období sucha, samice za 7 až 8 měsíců rodí až 6 živých mláďat. Ta loví především ptáky, dospělci pak mají větší zastoupení kořisti i mezi savci.\n\n"}
{"id": "339894", "url": "https://cs.wikipedia.org/wiki?curid=339894", "title": "FC Boby Brno 1995/96", "text": "FC Boby Brno 1995/96\n\nTento článek se podrobně zabývá soupiskou a statistikami týmu FC Boby Brno v sezoně 1995/1996.\n\n\n\n\n\n\n\n\n"}
{"id": "339897", "url": "https://cs.wikipedia.org/wiki?curid=339897", "title": "Jaromír Klika", "text": "Jaromír Klika\n\nJaromír Klika (26. prosince 1888 Praha – 12. května 1957 Leningrad) byl český botanik. Zabýval se studiem hub a geografickým rozšířením rostlin. Věnoval se také geobotanice, mykologii, krajinné ekologii a ochraně přírody. Je jedním ze zakladatelů české fytocenologie. Byl profesorem Vysoké školy zemědělského a lesního inženýrství a Přírodovědecké fakulty Univerzity Karlovy.\n\nJaromír Klika se narodil v rodině učitele, později ředitele na měšťanské škole Josefa Kliky (1857–1906) a jeho manželky Anny, rozené Stolzové (1854–??). Pedagogem (profesorem reálky v Pardubicích) byl i jeho děd Josef Klika. Byl třetí ze čtyř dětí. \n\nPo získání způsobilosti pro střední školy vyučoval v Mladé Boleslavi, Nymburku, Litomyšli a v Praze. V roce 1919 se stal doktorem filozofie a v roce 1922 se habilitoval na vysoké škole zemědělského a lesnického inženýrství při Českém vysokém učení technickém (ČVUT) a stal se zde soukromým docentem.\n\nOd roku 1932 přednášel na ČVUT nauku o dřevinách V roce 1934 byl na ČVUT jmenován mimořádným bezplatným profesorem, v roce 1945 se stal na Vysoké škole chemicko–technologické profesorem řádným, jeho oborem zde byla mikroskopická technika a zbožíznalství. Od roku 1951 byl profesorem geobotaniky na biologické fakultě UK. Roku 1955 se stal členem korespondentem Československé akademie věd.\n\nZemřel náhle, v průběhu botanického sjezdu v Leningradě.\n\nDne 1. listopadu 1915 se ve Vršovicích oženil s Miladou Moravcovou (1896–??).\n\nDílo Jaromíra Kliky obsahuje přes 140 knih a článků. V letech 1922–1926 se zabýval mykologií a fytopatologií, zejména v období, kdy získal nejprve částečnou, později úplnou studijní dovolenou. V další etapě, která započala v roce 1927, se věnoval dendrologii a geobotanice a vydával vysokoškolské učebnice těchto oborů. Současně zpracoval i středoškolské učebnice botaniky a vydával popularizační publikace. Je považován za zakladatele československé geobotaniky, když napsal zhruba 100 geobotanických prací, kde věnuje pozornost rostlinným společenstvím v různých krajinách Československa i Evropy. Ve 40. letech 20. století vydával dále publikace věnující se ochraně krajiny a krajinnému plánování. Popularizoval vědu články v denním tisku i odborných časopisech. \n\n\n\n"}
{"id": "339900", "url": "https://cs.wikipedia.org/wiki?curid=339900", "title": "FC Boby Brno 1996/97", "text": "FC Boby Brno 1996/97\n\nTento článek se podrobně zabývá soupiskou a statistikami týmu FC Boby Brno v sezoně 1996/1997.\n\n\n\n\n\n\n\n"}
{"id": "339916", "url": "https://cs.wikipedia.org/wiki?curid=339916", "title": "2008 v dopravě", "text": "2008 v dopravě\n\nTento článek obsahuje seznam událostí souvisejících s dopravou, které proběhly roku 2008.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "339918", "url": "https://cs.wikipedia.org/wiki?curid=339918", "title": "Digital hardcore", "text": "Digital hardcore\n\nDigital hardcore je další z hudebních odnoží hardcoru. Vznikl kombinací hardcore (subžánr punk-rocku vzniknuvší v Severní Americe koncem 70. let) s elektronickou hudbou. Své základy má v Německu, kde se vyvinul během začátku 90. let.\n\nDigital Hardcore je charakteristický pro své rychlé tempo, drsnost a jakýsi \"postoj\" čerpaný z punku. Z elektroniky čerpá hlavně ze stylů Hardcore, Drum'n'Bass, Industrial a Noise. Většinou v těchto nahrávkách uslyšíte elektrickou kytaru a vokály, které se dotýkají politických témat, převážně v pro-levicovém a anarchistickém duchu.\n\n\n"}
{"id": "339924", "url": "https://cs.wikipedia.org/wiki?curid=339924", "title": "Ču Si", "text": "Ču Si\n\nČu Si, občas Si Ču (, 18. října 1130 – 23. dubna 1200), byl čínský filosof, představitel neokonfuciánské školy dynastie Sung, završitel neokonfuciánské scholastiky (jakýsi čínský Tomáš Akvinský nebo al-Gazzálí). Do konfuciánství začlenil buddhistické a taoistické představy, vytvářel komentáře ke konfuciánským klasickým spisům a dal jim metafyzický a filosofický základ.\n\nZa prvotní považoval ideální princip \"li\", za druhotný materiální princip \"čchi\". Ideální substance \"li\" nemá formu, ani kvalitu, je nedostupná smyslovému vnímání. V procesu ustavičného střídání pohybu a pokoje vzniká pět praprvků bytí: voda, oheň, dřevo, kov a zem. Z ideálního principu \"li\" vyplývá vrozená povaha člověka. Základem společenského života musí být přísné dodržování etických a politických zásad konfuciánství.\n\nNapsal více než 70 prací, založil více než 50 soukromých vyšších škol a sám pro ně vyškolil několik tisíc učitelů.\n\nNa rozdíl od neokonfucianismu se nesoustředil pouze na Knihu proměn. Spolu se svými žáky sepsal obsáhlé komentáře ke čtyřem knihám, které jsou součástí devíti klasických knih konfucianismu, a které v Číně sloužily jako základní text pro úřednické zkoušky až do roku 1905.\n"}
{"id": "339932", "url": "https://cs.wikipedia.org/wiki?curid=339932", "title": "Speedbass", "text": "Speedbass\n\nSpeedbass je hudební styl, řadící se pod Hardcore. Rozvíjel se od poloviny 90. let na západním pobřeží Spojených států, kde vznikl kombinací Gabberu a Drum and Bassu. Byl šířen převážně po internetu. \nS nástupem podzimu 1999, Speedbass je stále mladý. Základní kritéria byla: velmi vysoká rychlost (od 300 BPM) a bohatost na subharmonické nízké kmitočty. \nDnes \"Speedbass\" spojuje mnoho jiných stylů celkem širokého záběru. Mísí v sobě vlivy Housu, Speedcore, Gabberu, Drum and Bassu, Junglu, ale třeba i žánru, docela klidného, Glitch, Sound Collage či mashup stylů. Občas zní tento styl spíše jako hudební satira.\n\n\n\nSpeedbass Network\n"}
{"id": "339938", "url": "https://cs.wikipedia.org/wiki?curid=339938", "title": "Skrýšov (Křečovice)", "text": "Skrýšov (Křečovice)\n\nSkrýšov je místní část obce Křečovice v okrese Benešov. Osada se nachází necelý kilometr od obce Křečovice v blízkosti přírodní památky Křečovický potok. Celkem je sídlo tvořeno 11 popisnými čísly, stavbami původních zemědělských usedlostí, z nichž č.p. 2 a 7 již neexistují. Některé dochované kamenné stavby pocházejí i ze 17. století.\n\nPrvní písemná zmínka o vesnici pochází z roku 1370.\n\nRoku 1669 se majitelem panství stal svobodný pán Václav Karel Čelibský ze Soutic a na Skrýšově. Z pověstí se traduje, že zde byla skrýš pokladu jednoho loupeživého rytíře a odtud se vzalo i místní pojmenování. Historický název \"Skregschow\" se začal užívat pro osadu v blízkosti původní úvozové cesty spojující Křečovice a Suchdol již dříve. Současná asfaltová komunikace vede již ale středem osady, mimo původní historickou cestu a kopíruje pěšinu, kterou místní navštěvovali křečovickou farnost. V roce 1816 čítala osada již 9 usedlostí.\n\nV době okupace se obyvatelé obce museli do 31. prosince 1943 vystěhovat a oblast se stala součástí výcvikového prostoru jednotek SS, které zde v roce 1945 při ústupu před Rudou armádou prý ukryly část válečné kořisti, která možná čeká na své objevení.\n\n\n"}
{"id": "339943", "url": "https://cs.wikipedia.org/wiki?curid=339943", "title": "Love (hudební skupina)", "text": "Love (hudební skupina)\n\nLove byla americká rocková skupina založená v roce 1966 v Los Angeles. Působila celkem sedm let, od roku 1973 pak jen příležitostně. Kapelu vedli kytaristé a skladatelé Arthur Lee a Bryan MacLean. Love vydali celkem šest studiových alb a stejný počet singlů, několik kompilací i živých alb.\n\nStudiová alba\n\nKoncertní alba\n"}
{"id": "339949", "url": "https://cs.wikipedia.org/wiki?curid=339949", "title": "Ivo Minář", "text": "Ivo Minář\n\nIvo Minář (* 21. květen 1984 v Praze) je současný český profesionální tenista. Jeho mateřským klubem je I. ČLTK Praha.\n\nV roce 2000 vyhrál juniorské Mistrovství Evropy, když ve finále porazil svého krajana Tomáše Berdycha. Nejvyššího postavení mezi seniory dosud zaznamenal 20. července 2009, kdy byl klasifikován na 62. místě žebříčku ATP.\n\nBěhem kariéry vyhrál zatím jeden turnaj ATP ve čtyřhře (Mnichov 2009). Ve dvouhře dosáhl nejlepšího výsledku v roce 2005, když se probojoval do finále turnaje v Sydney, kde prohrál s domácím hráčem Lleytonem Hewittem.\n\nJeho bratr Jan Minář (* 9. duben 1981) je také profesionálním tenistou, který byl zatím nejlépe hodnocen v květnu 2008 na 177. místě žebříčku ATP.\n\nMezinárodní tenisová federace mu v říjnu 2009 udělila osmiměsíční zákaz hry za pozitivní dopingový nález metylhexanaminu po červencovém úvodním utkání Davisova poháru s Juanem Martínem del Potrem. Tenista se hájil tím, že vědomě látku neužil, ale že byla přítomna v doplňku stravy zvaném „Tight! Extreme“. ITF oznámila, že je každý hráč odpovědný za to, aby se zakázaná látka nedostala jakýmkoli způsobem do jeho organizmu. Všechna červencová utkání odehraná po Davis Cupu z turnajů ve Stuttgartu, Hamburku a Gstaadu byla anulována. Trest mu vypršel 10. března 2010.\n\nV červenci roku 2010 byl nominován do Davis Cupového týmu ČR, který jel na čtvrtfinálové utkání do Chile. Oba nejlepší čeští hráči, Tomáš Berdych a Radek Štěpánek, odcestovat pro zranění nemohli, a tak byli dodatečně povolání právě Minář a František Čermák. V úvodním zápase se postavil Minář bývalému olympijskému vítězi Nicolási Massúovi. Minář vyhrál 3:0 na sety a připsal si první výhru na Davis Cupu, která přinesla českému výběru vedení 1:0. Minář ještě nastoupil do posledního zápasu za již rozhodnutého stavu 3:1 na zápasy pro Česko. Jeho soupeřem byl mladý chilský tenista Cristobal Saavedra-Corbalan, kterého porazil 2:0 na sety.\n\n"}
{"id": "339957", "url": "https://cs.wikipedia.org/wiki?curid=339957", "title": "Pioneer 1", "text": "Pioneer 1\n\nPioneer 1 byla bezpilotní sonda tehdy nové organizace NASA z USA určená k průzkumu Měsíce. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. V katalogu COSPAR dostala dodatečně přidělené označení 1958-007B.\n\nByl to první americký pokus pod taktovkou NASA o let k Měsíci a vytvoření jeho družice (předchozí neúspěšný pokus USAF byl označen jako Pioneer 0).\n\nSonda při startu vážila 38,2 kg. Postavila ji firma TRW původně pro US Air Force ve Washingtonu. Byl to válec o průměru 0,74 metru na obou koncích zúžený. Měla v sobě raketový motor o hmotnosti 11 kg, řadu osmi korekčních motorků, anténu a vědecké přístroje k měření kosmického záření, mikrometeoritů, magnetického pole, teploty a také televizní systém. Stabilizace mělo být dosaženo rotací kolem osy.\n\nS pomocí rakety Thor Able 1, v COSPAR katalogizována 1958-007A, odstartovala sonda z rampy na kosmodromu Eastern Test Range na Floridě dne 11. října 1958. Dosáhla rychlosti 10,48 km/s místo plánovaných 10,74 km/s. Vyletěla do výšky 113 700 km nad Zemí a následně se po 43 hodinách k ní vrátila a shořela v zemské atmosféře nad Tichým oceánem. Nezdařil se ani pokus o zapálení motoru, který by z ní udělal družici Země. Nicméně přinesla díky měření informace o vzdálených radiačních pásech.\n"}
{"id": "339961", "url": "https://cs.wikipedia.org/wiki?curid=339961", "title": "Hroznýš psohlavý", "text": "Hroznýš psohlavý\n\nHroznýš psohlavý (\"Sanzinia madagascariensis\") je madagaskarský hroznýšovitý had. Vyskytuje se jen na tomto ostrově, je to endemit. Dorůstá kolem dvou metrů, někdy i více. Hlavu má výrazně oddělenou od těla, spíš než hroznýšům rodu \"Boa\" se vzhledem těla podobá psohlavcům \"Corallus\". Mívá různorodé zbarvení, většinou hnědé s kosočtverečnými skvrnami.\n\nŽijí s lesích a to na zemi i ve větvích. Loví menší ptactvo, ale i savce. Na Madagaskaru během našich letních prázdnin přezimují, pak následuje páření, samice pak další rok na jaře rodí až 15 živých mláďat.\n\n"}
{"id": "339963", "url": "https://cs.wikipedia.org/wiki?curid=339963", "title": "Čínská filosofie", "text": "Čínská filosofie\n\nČínská filosofie je jedna z nejvýznamnějších a nejbohatších národních filosofií tvořící východní filosofii.\n\nPředstavuje charakteristický celek podobně jako západní filosofie. Původně se zabývala především otázkami společenského života a problémy pořádku ve společnosti.\n\nČínský filosof se nepokouší podat úplný a bezchybný systém světového názoru, ve kterém by všechny vztahy a skutečnosti viditelného i neviditelného světa našly jednoznačné vysvětlení. Myšlení čínského filosofa se neomezuje pouze na poznání, protože to co nám nabízí, jsou poukazy na bezprostřední přežívání vyšší roviny skutečností, než je ta rovina, na které se lidé ve svém myšlení zpravidla pohybují.\n\nČínskému mysliteli nejde o to, aby jen uspořádal myšlenky lidského rozumu, tj. aby jich co nejvíce uspořádal a tam, kde se vyskytují neřešitelné protiklady, je kriticky přezkoumal a zkorigoval, ale o to, aby posunul celé myšlení člověka o stupeň níže, k bezprostřednímu styku s pravými světovými souvislostmi tak, aby myšlení přešlo do nazírání, a dále do přežívání a odtud rozhodně ovlivnilo celý život. Takovým myslitelem je např. Lao-c'.\n\nČína je svou rozlohou, počtem obyvatel a rozmanitostí klimatických podmínek srovnatelná spíše s celým evropským světadílem, než s jednotlivými státy. Při odhalování tajemství čínské filosofie si je tento určující faktor potřeba uvědomit a společně s ním ještě další dva. Druhý je kulturní úroveň čínské civilizace a třetím je fenomén čínského jazyku a písma.\n\nKulturní úroveň čínské civilizace provází mimořádný a dlouhodobý vývoj v několika tisíciletích. Zaznamenané dějiny Číny sahají k císařům až třetího tisíciletí př.n.l. Tradice těmto vládcům připisují objev písma, instituce manželství, vytvoření hudby a jiné kulturní činy zásadního významu. Číňané byli též skvělými zemědělci, věděli jak regulovat toky řek. A byli to rovněž staří Číňané, kteří se proslavili vynálezy porcelánu, střelného prachu, kompasu a papírových peněz. Kulturní úroveň čínské civilizace byla na tak vysoké úrovni i díky vynikající organizaci společnosti a státu, a určitě svým dílem přispělo rovněž rozvinuté výtvarné umění, keramika a také literatura v podobě čínské lyrické poezie.\n\nČínský jazyk a písmo jsou vzhledem k evropským jazykům skutečným fenoménem. Vyžadují si zvláštní pozornost, protože pouze v konturách jejich vnitřní struktury je možné pochopit, proč čínské filosofii nedominovala logika antického typu.\n\nČínština je jednoslabičným jazykem. To znamená, že disponuje ve své slovní zásobě jen jednoslabičnými slovy, které nepodléhají ani časování, ani skloňování. Pokud je počet slabik omezený, význam slova závisí na přízvuku a nepochybně také na kontextu. Na kontextu dokonce závisí i určení slovního druhu. Čínština totiž v praktickém souvětí nerozlišuje slovní druh. Vědecká logika, tak jak byla rozpracována v antickém Řecku a západním světě, a která existuje v úzkém propojení s gramatikou indoevropských jazyků rozlišující předmět a podmět, tak v čínských podmínkách nemohla vzniknout. Rovněž rozdílná jazyková struktura komplikuje zapisování abstraktních filosofických pojmů, ale i přesto má čínská filosofie svá vlastní, pestrá specifika.\n\n\nKonfucius (551 – 479 př. n. l.) je latinizovaná podoba jména Kchung-fu-c’, což v překladu znamená Mistr z rodu Kchung. Jedná se pravděpodobně o nejvlivnějšího čínského filosofa vůbec, jehož vliv na čínskou kulturu, ale i na celou východní Asii je zásadní.\n\nKonfucius již ve svém mládí zřídil ve svém domě školu, kde žáky vyučoval dějiny, básnické umění a formy slušného chování. Během svého života se věnoval vydávání písemných památek a sepisování kroniky své rodné země Lu. Pověst o jeho mravní ctnosti mu umožnila zastávat úřad ministra spravedlnosti.\n\nKonfucius zemřel zklamaný, že se jeho myšlenky neujaly u čínských vládců a netušil, jaký trvalý úspěch jeho myšlenky teprve čeká.\n\nKonfucianismus uznává autoritu devíti klasických knih, které rozdělujeme na:\n\nAutorem čtyř kanonických knih je sám Konfucius, pátou pak sepsali jeho žáci. Čtyři klasické knihy vycházejí z učení Konfucia a obsahují učení mistrových nejvýznamnějších žáků.\n\nFilosoficky nejvýznamnější z nich je Kniha proměn. Je to zřejmě nejstarší zachovaný filosofický dokument vůbec. Konfucius v něm sepsal učení dávných císařských dob a přidal vlastní komentář. Jádrem Knihy proměn je učení o osmi trigramech - znaků složených ze tří plných anebo přerušovaných čar. Základní osou trigramů označuje různé přírodní síly, které symbolizují rozmanitý význam v lidském životě (síla, rozkoš, sláva, energie, pronikání, nebezpečí, únava a poddajnost). Číňané Knihu proměn používají i jako výklad budoucnosti a chápou ji jako kompendium nejhlubších pravd.\n\nDalšími kanonickými knihami jsou:\n\nVlastními klasickými knihami jsou:\n\nKonfucius je ve své filosofii primárně zaměřený na člověka a jeho praktický život. Nevěnuje se logice ani metafyzice. V oblasti metafyzických problémů (například v otázce posmrtného života) se myslitel projevuje jako agnostik.\n\nNa prvním místě stojí blaho lidu. Tomu je podřízená celá Konfuciova sbírka zásad chování a mravních příkazů. Jako mravní ideál vidí Konfucius ne asketického světce, ale člověka, který získal pravou životní moudrost. Je to člověk ctnostný, poctivý, upřímný, schopný formovat sebe sama. Vnitřní a vnější stránka jeho osobnosti jsou v rovnováze. Za dokonalou ctnost přitom Konfucius považuje lásku k bližnímu podpořenou zlatým pravidlem: \"„Co nechceš, aby druzí činili tobě, nečiň ty jim.“\" Tím se konfuciánská etika stává příbuznou etice křesťanství.\n\nMravního ideálu může dosáhnout jakýkoliv ušlechtilý člověk (\"tun-c’\"), který se jím stává, když dodržuje li - normy chování založené na vzájemné lásce, spravedlnosti, moudrosti, mravnosti a upřímnosti. K jejich dodržování se vede výchovou a sebezdokonalováním, vždy však nenásilně. Svým vlastním úsilím a činností může člověk utvářet svůj osud.\n\nKonfucius žil v době mravního rozvratu a vnášení relativity do morálky a tradic, a proto vyzýval lidi, aby se vrátili ke kultuře svých předků. Kult minulosti je výraznou myšlenkou jeho světonázoru. Morálním a politickým ideálem je „ušlechtilý blahodárný muž.“ Vztah vládců ke svému lidu Konfucius postavil na příkladnosti. Vládce má být mravním ideálem - vzorem pro lid, který nesmí vládnout despoticky. Když bude vládce spravedlivý, lid bude poslušný. Lid však má být lidem, který se poslušně vládcovi poddává. Zde je možno postřehnout Konfuciovy snahy o filosofické podchycení uspořádání čínských států. Konfucius se ve své sociální a politické filosofii nevyhnul ani názorům na čínský pedagogický systém. Jeho myšlenky ovlivnily čínské školství na celá následující století. Zdůrazňuje v nich výchovu ne k vědomostem, ale výchovu k uměleckému cítění - zejména pak k hudbě. A samozřejmě podpořil i výchovu ke slušnosti a mravnosti, protože ty považoval za základ pro život v míru, poctivosti a blahobytu.\n\nKonfucianismus jako takový vyjadřuje zájmy feudálních pánů, kteří se snažili předejít sociálním otřesům společnosti. Po působení velkých Konfuciových žáků se na přelomě tisíciletí konfucianismus transformoval na náboženství.\n\nMeng-c’ (371 – 289 př. n. l.; latinizovaná forma Mencius) je nejvýznamnější žák Konfucia, respektive učenec konfucianismu. Vycházel z nauky svého mistra, avšak rozešel se s ním v některých bodech politické filosofie.\n\nMencius chápe lidskou přirozenost jako vrozené dobro. Člověk je dobrý, má čtyři vrozené vlastnosti - pocit solidarity, pocit hanby, skromnost a schopnost odlišovat pravdu od lži. Projevem dobré přirozenosti člověka je jeho svědomí. Avšak nedokonalost společenského pořádku a omyly vládců dokážou člověka zkazit. Proto Mencius podrobuje politickou kulturu čínských zemí silné kritice. Avšak i mimo nápravy společenského zřízen musí člověk sám odhalovat svoje schopnosti, aby našel příčiny neúspěchu a zla. Jako řešení nepříznivé politické situace, která kazí mravní charakter člověka, Mencius schvaluje právo lidu na svrhnutí vládce, který není mravním ideálem a vzorem. Avšaki on se drží přísného pacifismu, jako jeho mistr Konfucius a odmítá válku. V této souvislosti je vhodné připomenout, že vůbec všechny tyto čínské filosofie přetransformované na náboženství jsou v zásadě mírumilovné a tolerantní.\n\nSün-c' (355 – 288 př. n. l.) v hodnocení lidské povahy má opačný názor jako jeho současník Mencius. Tvrdí, že přirozenost člověka je zlá, a proto je nutné člověka vychovávat. Všechno, co je v člověku dobré, je pouze vypěstované.\n\nHistorická autenticita Lao-c'a, jakožto zakladatele taoismu je sporná, přičemž čínská tradice zmiňuje jako zakladatele taosismu více mistrů. Podle tradice se samotný Lao-c' narodil v 6. století př. n. l. Byl tak současníkem Konfucia, se kterým se údajně i jednou setkal. Přestože není u taoismu jistý zakladatel, původní literární zpracování taoistických myšlenek přisuzujeme právě Lao-c'ovi v podobě knihy Tao-te-ťing – Kniha o cestě a ctnosti. Ta v 81 kapitolách obsahuje jeho metafyzické, etické a politické názory.\n\nCharakter čínského jazyka umožňuje přisuzovat slovům mnoha významů ve vícero slovních druzích. Proto i tato základní myšlenka taoismu může mít metafyzický, etický i politický význam.\n\nTao z pohledu Lao-c'ovy metafyziky je neuchopitelný prazáklad světa. Je ničím nepodmíněnou věčnou mírou všeho, jakýmsi absolutnem. Čínský znak pro tao symbolizuje ustavičný koloběh vesmíru, kruh nebes a Země. Tao nepodléhá změně, ani pohybu, ale je původcem změn a pohybů. Je to v pravém smyslu slova princip existence jsoucna.\n\nTao v etickém smyslu je cestou souladu vlastního já s věčným principem. Soulad se stává harmonií - harmonií já s tao. Úsilí o pravý střed, pokoj a dokonalé vnitřní vyrovnání se stává typickým rysem čínské filosofie, kterého se však na rozdíl od indické filosofie nedosahuje askezí nebo odvrácením se od světa, ale prostotou své mysli a pokojným hledáním svého osudu - své cesty tao.\n\nProstota se vyznačuje odmítnutím ctižádostivosti. Praktické taoistické etice dominuje láska k bližnímu, nevyjímající ani nepřátele, čím se naskýtá paralela s křesťanstvím.\n\nCesta tao přechází skrze ticho a pokojné pozorování přírodních jevů, přičemž jejím cílem je osvícení. Osvícený člověk se vrací k dětské jednoduchosti. Kdo se vzdá sebe sama, koná skutky, které jsou v souladu s tao, s tao splývá a získává nesmrtelnost. Je vyrovnaný, povznesený a svobodný. Jeho nitro se stává posvátným místem.\n\nI Lao-c' věří, že by vládce měl být pro svůj lid ctnostným vzorem. Avšak mravní ideál se nedosahuje učeností, jako v konfucianismu, ale prostotou a jednoduchostí. Vládce má být moudrým vůdcem, který šíří vládu tao v celé říši, protože, kde panuje tao, tam vládne mír.\n\nMohismus je třetím velkým filosofickým systémem starověké Číny. Jeho název odvozujeme od filosofa Muo Ti (Mo-c'; 500-396 př. n. l., podle jiných zdrojů přibližně 479–381 př. n. l.).\n\nMohismus je praktickou filosofií zaměřenou na prospěch (princip pragmatismu) pro obyvatele státu a jednotlivce. Každou teorii a každé praktické opatření je třeba budovat podle toho, zda napomáhá blahobytu a populačnímu růstu. Z toho vyplynul mimořádně silný odpor vůči válce, který vedl až k odzbrojovacím kampaním. Hlavním mottem mohismu je: \"„Napomáhat všeobecnému blahu a bojovat proti zlu.“\"\n\nMohismus zdůrazňuje při vytváření filosofie její podrobení praktické životní zkušenosti. Teorie musí:\n\nPozoruhodný se však opět stává fenomén lásky k bližnímu, který najdeme i v myšlení Muo Tia. Jedná se o všeobecnou lásku k lidem, kdy zacházíme s druhými jako se sebou samým. To má být zárukou všeobecného blahobytu.\n\nMuo ti o mnoho horlivější než Konfucius podporoval tradiční čínské náboženství.\n\nČínský středověk bývá označovaný jako temný věk čínské filosofie. Konfucianismus zkostnatěl ve státní kult, taoismus propadl alchymii a pověrčivosti. Význam Knihy proměn se omezil na věštění. Mohismus na začátku čínského středověku nepřežil těžké pronásledování a jeho písemnosti byly zničeny. Konfucianismus a taoismus se tak stávají dominantními filosofiemi (náboženstvími), ke kterým se v tomto období přidružuje nový fenomén z Indie - buddhismus.\n\nWang Čchung žil v 1. století našeho letopočtu. Ostře kritizoval pověrčivý a zkostnatělý dogmatismus konfucianismu ve středověké Číně. Nesouhlasil s tím, aby se čínská tradice a čínské tradiční náboženství vyzdvihovalo nad čínskou současnost. Chtěl tak uvolnit cestu novému vývoji. Wang Čchung též podněcoval ke svobodnému politickému myšlení. Dogmatismus konfucianismu se mu však přese všechno nepodařilo prolomit\n\nUčení o Jin a Jang se nachází už v konfuciánské Knize proměn. Tato kniha dosáhla ve středověké Číně velké vážnosti, a to umožnilo, aby se učení o jin a jang stalo ústředním ideovým základem pro celou čínskou středověkou filosofii. Tento základ se stal půdou, na které se střetaly a vzájemně ovlivňovaly doteď i úplně protikladné filosofické školy jako konfucianismus a taoismus.\n\nJin a jang se stalo středem výkladu světa. Celé učení spočívá v myšlence, že ve všem, co existuje, působí dva protikladné principy - princip mužský, aktivní a světlý (jang) a princip ženský, pasivní a tmavý (jin).\n\nBuddhismus pronikl do Číny z Indie v 1. století našeho letopočtu za císaře Ming-tia. Tento císař sám na základě snu povolal do země buddhistické mnichy, kteří byli často i pronásledováni, ale jejich počet stále rostl. Díky překladům indických děl do čínštiny se zachránilo nejedno buddhistické dílo.\n\nNakonec buddhismus za specifických podmínek prorostl do čínské kultury. Těmito specifickými podmínkami jsou především prvky čínského národního charakteru, který vždy inklinoval ke zlatému středu, pokoji a vyrovnanosti. Proto se v Číně neujaly ty buddhistické školy, které prosazovaly extrémy a krajní řešení. A tak nás nepřekvapí vznik zenového buddhismu, jako zvláštního čínského výtvoru, který zlatý střed přijímá do své teorie.\n\nBuddhismus je dnes pevnou součástí nejenom indické, ale i čínské národní kultury.\n\nStejně tak jako v Indii znamenal nástup neortodoxních systémů v souvislosti s brahmanským náboženstvím ostrou konfrontaci, která znamenala nakonec jeho posilnění, tak i v Číně nástup buddhismu vyvolal filosofickou polemiku s konfucianismem. Konfucianismus reagoval na buddhismus rozhodným protiúderem, na jehož počátku stojí ostrá kritika, přičemž se nevyhýbá ani rozvíjení vlastního jádra, které trvá až do 20. století. Tak se otevřela nová éra čínské filosofie, reprezentovaná tzv. neokonfucianismem, která začíná koncem čínského středověku okolo roku 1000 a končí čínskou revolucí roku 1911.\n\nV argumentaci neokonfucianismu proti buddhismu dominuje zakořeněný čínský názor na člověka, který je pevně začleněný do přírodního i společenského prostředí a jeho úlohy se realizují zde v tomto životě.\n\nČu Si je nejvýznamnější filosof neokonfucianismu. Jeho bohatý myšlenkový systém, ve kterém přepracoval starou konfuciánskou tradici, je významem porovnatelným s dílem Tomáše Akvinského v Evropě.\n\nČu Si rozvijí teorii o dvou protikladných principech - univerzálního světového rozumu versus hmota. Tento protiklad je totožný s protikladem jin a jang. Rozum však nikdy nebo od hmoty oddělený. Vzhledem na jevy je rozum stále nejvyšší fenoménem a byl dříve než hmota.\n\nJinými filosofy neokonfucianismu byli:\n\nFilosofie staré Číny (Čína do revoluce v roce 1911) nabývala v průběhu dějin velmi specifických rysů, které ji do značné míry vyznačují. Za základní motiv filosofického myšlení Číňanů je možné považovat úsilí o harmonii a rovnováhu spojenou s tímto „pozemským“ životem. Číňané neradi myšlenkově experimentují s posmrtným životem. Díky tomu se dopracovali k myšlence souladu člověka s prostředím, které ho obklopuje tady na světě, obzvláště pak s přírodou v případě Lao-c'a. Úsilí o harmonii a zlatý střed odvádí čínský filosofický svět od všech extrémů, které jsou tak typické pro indickou filosofii. Protiklady jsou z vyššího hlediska pevně sjednocované, přičemž Číňané mají stálý zvyk pozorovat ve všech protikladech působení aktivního a pasivního principu (Jin a Jang).\n\nS tendencí nevylučovat protiklady a snažit se o jejich syntézu souvisí pozoruhodná tolerance čínského myšlení. Západnímu světu se může v některých reáliích jevit přímo jako nepochopitelná. Konfucianismus, taoismus a buddhismus mezi sebou myšlenkově zápasily, avšak až na malé výjimky nikdy nedocházelo k fyzickému, násilnému, útlaku jednoho náboženství (filosofie) druhým. Tato vzájemná tolerance byla možná i díky tomu, že čínské obyvatelstvo nevyznávalo žádné určité náboženství. Lid vyhledával podle potřeby či záliby kněze jednoho, či druhého kultu. Čínské myšlení je tak možné skutečně spojit se světským charakterem, přičemž jeho těžiště je situované přímo zde na Zemi.\n\nČínskou filosofii charakterizuje též humanismus, který prosazuje do ústředního zájmu myslitelů člověka a jeho soulad s přírodou, anebo v případě konfucianismu se tento humanismus projevuje jako zájem čínského filosofa o plné rozvíjení člověka samého.\n\nPoslední základní rys myšlení staré Číny spočívá v konstatování, že čínská filosofie je v podstatě etikou, protože jako svůj konečný cíl vidí návod ke správnému chování a konání.\n\nPoznání čínské filosofie, jako i celé čínské kultury, proniklo do Evropy poměrně pozdě. Známá je cesta benátských kupců s Marcem Polem, ke konci 13. století, kteří se dostali až na dvůr čínského císaře. Jejich zprávy o překvapující, vzdálené říši, však byly považované za výmysly. Prvním významným evropským myslitelem, který pochopil velikost a kulturní vyspělost Číny byl Leibniz. Důkladnější znalost čínského filosofického myšlení se v Evropě datuje až k 18. století a ke jménům jako Diderot, Voltaire nebo Goethe. V současné české literatuře specifika čínské filosofie fundovaně popisuje a vykládá Oldřich Král v knize \"Čínská filosofie - pohled z dějin\".\n\nZvláštností čínského filosofického ducha ve specifické, jemu vlastní geografické, dlouhodobé izolaci, vytvořily pozoruhodnou a tolerantní kulturu, která dokáže konkurovat svou starobylostí, umění, moudrostí i politikou celému západnímu světu. Na tomto kulturním díle se rozhodujícím způsobem podíleli myslitelé, jejichž díla působí až na práh současnosti.\n\n"}
{"id": "339965", "url": "https://cs.wikipedia.org/wiki?curid=339965", "title": "Náměstí Svobody (Charkov)", "text": "Náměstí Svobody (Charkov)\n\nNáměstí Svobody ( ; ) v Charkově na severovýchodě Ukrajiny je třetí největší náměstí v Evropě a šesté na světě. V letech 1927–1995 neslo název \"náměstí Dzeržinského\" po bolševikovi Felixi Dzeržinském, zakladateli tajné policie Čeka.\n\nProjekt náměstí byl zpracován Viktorem Trocenkem roku 1924, tedy v době, kdy byl Charkov hlavním městem Ukrajinské SSR (do roku 1934); následně byl upraven kvůli sídlu Domu státního průmyslu (\"GosProm\").\n\nNáměstí o rozloze 116 000 m² a délce okolo 700 m má tvar protáhlé kapky. Průměr kruhové části je 350 m. Nejvýraznější dominantou náměstí je konstruktivistická budova Gospromu z 20. let 20. století; v podobném stylu byla postavena budova Charkovské národní univerzity ze 30. let. Velká část dalších budov nese znaky stalinské „novorenesanční“ architektury 30.–50. let. V 60. letech byl vztyčen pomník V. I. Lenina.\n\nPod náměstím se nacházejí dvě stanice charkovského metra – Univerzitet (Saltovská linka, 1984) a Gosprom (Oleksijivská linka, 1995).\n"}
{"id": "339967", "url": "https://cs.wikipedia.org/wiki?curid=339967", "title": "The Doors (film)", "text": "The Doors (film)\n\nThe Doors je film z roku 1991, který zachycuje historii rockové skupiny The Doors, zejména pak jejího zpěváka Jima Morrisona. Toho ve filmu ztvárnil hollywoodský herec Val Kilmer. Jeho manželku Pamelu Courson hrála Meg Ryan, Kyle MacLachlan si zahrál Raye Manzareka, herec Frank Whaley ztvárnil Robbyho Kriegera, Kevin Dillon Johna Densmora a Kathleen Quinlanová ve filmu hrála Morrisonovu milenku Patricii Kennealyovou. Film natočil režisér Oliver Stone na motivy knihy Nikdo to tu nepřežije amerického spisovatele Jerryho Hopkinse.\n"}
{"id": "339970", "url": "https://cs.wikipedia.org/wiki?curid=339970", "title": "Barry Sanders", "text": "Barry Sanders\n\nBarry David Sanders (* 16. červenec 1968, Wichita, Kansas) je bývalý hráč amerického fotbalu a člen americké fotbalové síně slávy Pro Football Hall of Fame. Celou svoji kariéru strávil v týmu Detroit Lions jako Running back.\n\nSanders patří mezi největší legendy v historii amerického fotbalu. Tento hráč s indiánskými kořeny byl vybrán v draftu NFL 1989 jako číslo 3. V NFL začal hned ve své první sezoně všechny udivovat svou úžasnou rychlostí a akcelerací, čímž si vysloužil trofej NFL Offensive Rookie of the Year a zároveň byl nominován do Pro Bowlu. V Lions se stal okamžitou hvězdou a postupem času se z něj stala jedna z největších osobností celé ligy. Stanovil několik týmových rekordů, zejména co se týče získaných yardů a položených touchdownů. V roce 1994 se mu podařilo získat ocenění NFL Offensive Player of the Year, což zopakoval i o čtyři roky později. V ten rok k tomuto oceněni přidal i cenu NFL MVP Award, kterou získal společně s Brettem Favrem z Green Bay Packers. Získal i mnoho dalších ocenění a tak snad jedinou skvrnou na jeho skvělé kariéře zůstalo, že se nikdy nezúčastnil finále Super Bowl. Konec kariéry oznámil v roce 1999 a tak posledním zápasem jeho kariéry bylo utkání Pro Bowlu, ve kterém se loučil i další legendární hráč – John Elway. Zajímavostí Sandersovy kariéry je určitě to, že za celou dobu jejího trvaní ani jednou v tomto zápase hvězd NFL nechyběl. Ligu opustil s 15 269 naběhanými yardy, což je třetí nejlepší výsledek v historii, a 99 položenými touchdowny.\n\nV roce 2004 byl slavnostně uveden do fotbalové síně slávy Pro Football Hall of Fame. V současnosti žije v Detroitu s manželkou Lauren a jejich čtyřmi dětmi.\n\n\n"}
{"id": "339972", "url": "https://cs.wikipedia.org/wiki?curid=339972", "title": "Peter Mandelson", "text": "Peter Mandelson\n\nPeter Benjamin Mandelson, Baron Mandelson (* 21. října 1953, Londýn, Spojené království) je britský a evropský politik, bývalý člen Evropské komise a vlády Spojeného království.\n\nV mládí strávil rok v Tanzanii a tato zkušenost ovlivnila jeho celoživotní pohled na Afriku. V roce 1979 stál v čele britské delegace na historicky prvním zasedání Fóra mládeže Evropských společenství ve Štrasburku.\n\nVystudoval filosofii, politickou vědu a ekonomii na St. Catherine’s College v Oxfordu. Pracoval jako ekonom v britské odborové centrále a později jako televizní producent publicistických pořadů.\n\nPo dvanáct let byl poslancem Dolní sněmovny za Labouristickou stranu za volební obvod Hartlepool. Bývá považován za jednoho z architektů modernizace strany a vytvoření tzv. New Labour. Dvakrát byl členem britské vlády premiéra Tonyho Blaira. Nejprve od 27. července do 23. prosince 1998 ministrem průmyslu a obchodu. Poté od 11. října 1999 do 24. ledna 2001 státním sekretářem pro Severní Irsko. Ale v obou případech by nucen odstoupit pro obvinění z korupce.\n\nOd listopadu 2004 se stal členem Evropské komise v čele s José Barrosem a jeho portfóliem se stal obchod. Mimo jiné zastupoval EU při jednání Světové obchodní organizace (WTO). Své působení ukončil počátkem října 2008, kdy se vrátil do britské vlády. Dne 3. října 2008 ohlásil britský premiér Gordon Brown, že se Mandelson má stát členem jeho kabinetu.\n\nPo svém předčasném odchodu z funkce měl Mandelson dostávat od Evropské komise 78 tisíc liber po další tři roky. Dále má po dosažení 65 let věku nárok na důchod v hodnotě asi tři čtvrtě miliónu liber.\n\nNejméně od roku 2000 je ve vztahu s Brazilcem Reinaldem Avilou da Silvou, který do Spojeného království přišel v roce 1996 a v roce 2005 se stal jeho naturalizovaným občanem.\n\n"}
{"id": "339974", "url": "https://cs.wikipedia.org/wiki?curid=339974", "title": "Mlynář (rozcestník)", "text": "Mlynář (rozcestník)\n\nSlovo mlynář může označovat:\n\n\n\n\n"}
{"id": "339983", "url": "https://cs.wikipedia.org/wiki?curid=339983", "title": "Cybex Shell", "text": "Cybex Shell\n\nCybex Shell bylo české grafické uživatelské rozhraní pro systémy DOS a kompatibilní. Byl vytvořen Miroslavem Fídlerem z brněnského Cybexu. Styl ovládání vycházel z prostředí počítačů Apple Lisa a Macintosh, tzn. využíval plochu s ikonami jako zástupce programů a dokumentů, které dále mohly být sdružovány do skupin. Zdejší správce souborů vzhledem a ovládáním připomínal Windows Explorer z Windows 95, podporováno bylo i drag and drop, tzn. práce se soubory přetahováním myší. Cybex Shell byl k dispozici v češtině a slovenštině.\n\nSoučástí programu bylo i množství nástrojů, jako je textový a binární prohlížeč souborů, kalendář, kartotéka, editor ikon, šifrování souborů atd. Shell podporoval i externí komprimační programy.\n\nPoměrně důležitou vlastností programu byla paměťová nenáročnost, například verze 1.0 zabírala rezidentně pouze 1,2 KiB paměti.\n\nCybex Shell dostal v březnu roku 1995 ocenění TIP v časopise CHIP.\n\n\n"}
{"id": "339984", "url": "https://cs.wikipedia.org/wiki?curid=339984", "title": "Charlie McCreevy", "text": "Charlie McCreevy\n\nCharles „Charlie“ McCreevy, (irsky Cathal Mac Riabhaigh) (30. září 1949, Sallins, Irsko) je irský a evropský politik, bývalý člen Evropské komise.\n\nV letech 1977 až 2004 byl poslancem irského parlamentu za republikánskou stranu Fianna Fáil. Byl také řadu let a na několik postech členem irské vlády. V letech 1992 až 1993 byl ministrem sociální věcí, v letech 1993 až 1994 byl ministrem pro turismus a obchod a v letech 1997 až 2004 ministrem financí.\n\nListopadu 2004 se stal členem Evropské komise v čele s José Barrosem a jeho portfóliem se staly služby a vnitřní trh. V této funkci setrval až do jmenování nové komise v únoru 2010.\n"}
{"id": "339986", "url": "https://cs.wikipedia.org/wiki?curid=339986", "title": "Antonín Janoušek", "text": "Antonín Janoušek\n\nAntonín Janoušek (22. srpna 1877 Nymburk – 30. března 1941 Moskva) byl český novinář a komunistický politik.\n\nV roce 1895 se stal členem sociálnědemokratické strany. V roce 1906 se stal dělnickým novinářem a funkcionářem dělnických spolků v někdejším Rakousko-Uhersku. V létech I. světové války žil na Kladně v \"Unhošťské ulici\" kde má pamětní desku od akad. sochaře Ladislava Nováka.\n\nOd roku 1918 žil v Budapešti, kde pracoval jako dopisovatel kladenských novin \"Svoboda\". Koncem roku 1918 se zapojil do událostí během komunistického převratu v Maďarsku. V roce 1919 vedl českou a slovenskou sekci v ústředním výboru Maďarské komunistické strany.\n\nPo vpádu revolučních maďarských jednotek na Slovensko vyhlásil dne 20. června 1919 v Prešově Slovenskou republiku rad a sám se stal členem jejího Revolučního výkonného výboru a předsedou Revoluční vládní rady. Dne 7. července 1919 československé jednotky vytlačily maďarská vojska z území Československa a Slovenská republika rad zanikla.\n\nPo pádu Maďarské republiky rad v srpnu 1919 byl vězněn v Maďarsku a později v roce 1920 ho Horthyho režim odsoudil a vydal československým úřadům.\nV roce 1920 kandidoval v československých prezidentských volbách proti T. G. Masarykovi, ale získal jen 2 hlasy (ze 411 platných).\n\nV roce 1921 se pokusil o ilegální přechod do Sovětského svazu, byl zatčen a obviněn z vlastizrady.\n\nPo intervenci Sovětského svazu a udělení sovětského občanství se tam v 1922 přestěhoval a stal se zmocněncem Mezinárodní dělnické pomoci. Žil v ruské republice Čuvašsko, v jejím hlavním městě Čeboksary, kde založil sirotčinec a kde je po něm pojmenována ulice. Zemřel v roce 1941 přirozenou smrtí.\n\n\n"}
{"id": "339987", "url": "https://cs.wikipedia.org/wiki?curid=339987", "title": "Betty Stöveová", "text": "Betty Stöveová\n\nBetty Stöveová (* 24. června 1945, Rotterdam, Nizozemsko) je bývalá nizozemská profesionální tenistka. Za své kariéry dosáhla nejlepších výsledků ve čtyřhře a mixu (smíšené čtyřhře). Ve dvouhře byla ve finále Wimbledonu a semifinále US Open. Ve čtyřhře pak vyhrála 6 Grand Slamů (French Open 1972, 1979/ Wimbledon 1972/US Open 1972, 1977, 1979) a v mixu 4 grandslamové tituly (Wimbledon 1978. 1981/US Open 1977, 1978).\n\nV 60. letech jí donutila dysfunkce štítné žlázy přerušit na 18 měsíců profesionální kariéru. Přestože Stöveové nebyly dávány velké naděje, že se vrátí na tenisové kurty, tak tuto krizi zvládla a v následujících sezónách docílila svých nejlepších výsledků.\n\nV roce 1977 se probojovala ve Wimbledonu do všech tří finále (dvouhra, čtyřhra/spoluhráčka: Martina Navrátilová, mix), ale pokaždé odešla poražena.\n\nStala se druhou předsedkyní ženské profesní organizace WTA (celkově byla její předsedkyní třikrát). V letech 1980-1990 byla trenérkou československé tenistky Hany Mandlíkové.\n\nPo Betty Stöveové se pojmenovala holandská rocková skupina \"Bettie Serveert\" (Bettyino podání).\n\nCelkově dosáhla na jediný titul WTA ve dvouhře v roce 1976 v Tokiu (v dalších 14 byla ve finále). Ve čtyřhře dokázala vyhrát 75 titulů (v dalších 62 byla ve finále) a v mixu zvítězila na 4 turnajích (v dalších 9 byla ve finále).\n\n"}
{"id": "339989", "url": "https://cs.wikipedia.org/wiki?curid=339989", "title": "Milotice (zámek)", "text": "Milotice (zámek)\n\nZámek Milotice je barokní zámek ležící v obci Milotice v okrese Hodonín. Řadí se mezi nejunikátněji zachované komplexy budov a zahradní architektury z období baroka.\n\nV roce 2019 se na zámku natáčel film Poslední aristokratka režiséra Jiřího Vejdělka podle knižní předlohy zdejšího kastelána Evžena Bočka.\n\nPrvními známými vlastníky Milotic jsou k roku 1360 páni z Ronova. Od druhého desetiletí 15. století bylo panství v držení pánů z Moravan, za nichž se Milotice staly opevněným sídlem husitů. V roce 1460 je vystřídali páni z Kravař a na počátku 80. let 15. století páni z Ojnic. Na konci 15. století drželi panství i se zámkem Zástřizlové, kteří z Milotic vytvořili centrum svého rozsáhlého dominia. Po šedesátileté zástřizlovské éře přešlo panství na Žerotíny. Ve druhé polovině 16. století nastalo období častého střídání majitelů – Žerotíny vystřídali páni z Lipé, Haugvicové z Biskupic, Bernard Ludvík Tovar a Kristýna z Roggendorfu. Ještě větší proměny majitelů nastaly v první polovině 17. století, které pro milotické panství znamenaly i ve spojitosti s probíhající třicetiletou válkou faktický rozvrat. Jedním z mnohých vlastníků Milotic byl tehdy i Albrecht z Valdštejna.\n\nZcela zpustošené panství koupil v roce 1648 Gabriel Serényi, pozdější moravský zemský hejtman, který ihned započal s jeho sanací. Na zámku se v roce 1715 narodil dvornímu malíři Serényiů Josefu Františkovi Adolfovi jeho syn Karel Josef Adolf. Rod Serényi, za něhož došlo k celkovému rozkvětu dominia, vlastnil Milotice spolu se zámkem až do roku 1811. Mezi léty 1811–1888 se na Miloticích objevují jména vlastníků z rodů Choiseul d'Aillecourt a Hardegg. \nOd roku 1888 až do roku 1945 zámek a související velkostatek ovládal rod Seilernů. Za zakladatele milotické větve Seilernů je považován Karel Maxmilian Seilern-Aspang, který se roku 1849 oženil s jednou z dědiček milotického panství Marií Aloisií Hardeggovou. Jejich syn Karel František Seilern skoupil v roce 1888 všechny dědické podíly a stal se jediným vlastníkem Milotic. Karel František, nemající vlastní potomky, odkázal panství svému synovci Ladislavu Seilernovi. Ten zámek obýval od roku 1916 až do roku 1945, kdy byl objekt zabaven na základě tzv. Benešových dekretů.\nDnes je zámek ve vlastnictví státu, správu zajišťuje Národní památkový ústav a od roku 1974 je přístupný veřejnosti.\nNa místě dnešního zámku stávala původně vodní tvrz, připomínaná ve 14. století. Po ní dodneška zůstal jen vodní příkop kolem zámku. Někdy mezi lety 1586–1596 byla tvrz za majitele Bernarda Ludvíka Tovara z dolnorakouského Enzesfeldu přebudována na jednopatrový zámek v renesančním slohu. V 70. letech 17. století byla stavba zvednuta o další patro a přistavěny čtyři nárožní věže.\n\nDnešní vrcholně barokní podobu získal zámek během dvou přestaveb za majitele Karla Antonína Serényiho (1681–1746) v letech 1719–1725 a 1738–1743. Otázka architektů není dodnes spolehlivě rozřešena, uvažuje se o Domenicu Martinellim, Johannu Bernardu Fischerovi z Erlachu, Antoniu Sallovi či Christianu Alexanderu Oedtlovi. Nejnověji je s druhou fází barokní přestavby, kdy vznikla mimo jiné oválná dispozice čestného dvora, spojován brněnský stavitel František Benedikt Klíčník, který byl v letech 1719–1722 vedoucím stavebních prací při první fázi úprav zámku. V letech 1723–1743 byl pak realizátorem stavebních úprav hodonínský zednický mistr Martin Pahnost. \n\nOd 18. století nedošlo k výraznějším stavebním úpravám, čímž se areál milotického zámku řadí k nejvíce dochovaným komplexům budov a zahradní architektury z období baroka v České republice.\n\nPrvní zmínka o okrasné zahradě milotického zámku pochází z roku 1637. Francouzská barokní zahrada rozprostírající se ve východní části komplexu byla budována od roku 1716, patrně pod vedením vídeňského zahradního architekta Johanna Antona Zinnera. Její přesnou podobu neznáme, doložena je však existence několika drobných letohrádků či kamenné voliéry. V první čtvrtině 19. století byla z části přeměněna na anglický park. Ve 20. století byla na osu parku umístěna dvojice kašen. Obnova francouzské zahrady byla provedena v letech 1968–1972 podle projektu brněnského architekta Dušana Riedla.\n\nBažantnice tvořená hvězdicovitě se sbíhajícími cestami a loveckým pavilonem v jejich průsečíku byla vybudována v 60. letech 18. století tehdejším majitelem Františkem Ludvíkem Serényim. Přiléhá k severní straně francouzské barokní zahrady. Během 19. století byl její vzhled romantizován, mimo jiné výstavbou gotického pavilonu, tzv. zříceniny. Na konci 20. století zde došlo k obnově rybníku. \n\nZásobní zahrada byla v roce 2013 zrekonstruována podle předlohy z 19. století a navazuje na jižní část francouzské barokní zahrady. Je osově členěna do tří čtvercových celků a zakončena rybníčkem. Zahrada sloužila, a to ještě za posledního majitele, pro účely zámku, který zásobovala květinami na výzdobu, zeleninou a ovocem, a poskytovala osvěžení při promenádách parkem.\n\nV roce 2005 prošly interiéry milotického zámku změnami, které si kladly za cíl uvést reprezentační prostory zámku do jejich podoby v první polovině 20. století, kdy byl zámek obýván rodem Seilern-Aspang. Návštěvník tak při prohlídce nahlédne do životního stylu a každodenního života posledního majitele Ladislava Seilerna, jeho manželky Antoinetty, roz. Loudonové, a jejich čtyř dětí. Prohlídková trasa je koncipována na základě přímého vypravování dcery posledního milotického hraběte, Marie Henrietty Seilern (1918–2008), provdané Norman-Audenhove.\n\nV areálu zámku je možné si na procházku zahradou a nádvořími vypůjčit repliky barokních, rokokových a romantických šatů, které jsou zhotovovány přímo v zámecké šicí dílně. V měsících květnu a červnu jsou pro mateřské školy a 1. -3. třídu základních škol pořádány speciální kostýmové prohlídky, při nichž děti oblečené do kostýmů zámkem provádí sama milotická hraběnka.\n\nBěhem roku se v areálu zámku koná řada kulturních akcí, včetně Národopisného festivalu kyjovského Dolňácka Milotice.\n\n\n\n"}
{"id": "339990", "url": "https://cs.wikipedia.org/wiki?curid=339990", "title": "Markos Kyprianu", "text": "Markos Kyprianu\n\nMarkos Kyprianu (, * 22. ledna 1960, Limassol, Kypr) je kyperský a evropský politik, v současnosti ministr zahraničních věcí Kyperské republiky.\n\nJe mladším synem významného kyperského politika Spyrose Kyprianua, který byl prezident Kypru v letech 1977 až 1988. Vystudoval práva a v letech 1991 až 2003 byl členem kyperského parlamentu za oblast Nikósie, od března 2003 do dubna 2004 byl ministrem financí. Od března 2008 je ministrem zahraničních věcí.\n\nOd května 2004 byl členem Evropské komise v čele s Romanem Prodim zodpovědným za oblast rozpočtu a finančního plánování. Od listopadu 2004 se stal členem Evropské komise v čele s José Barrosem a jeho portfóliem bylo zdraví a ochrana spotřebitele. Na svou funkci rezignoval v souvislosti s tím, že ho nový kyperský prezident Dimitris Christofias jmenoval ministrem zahraničních věcí do své první vlády. Od 3. března 2008 jej ve funkci nahradila Andrulla Vasiliu.\n\n"}
{"id": "339991", "url": "https://cs.wikipedia.org/wiki?curid=339991", "title": "Římskokatolická farnost Horní Suchá", "text": "Římskokatolická farnost Horní Suchá\n\nŘímskokatolická farnost Horní Suchá je územní společenství římských katolíků s farním kostelem svatého Josefa v děkanátu Karviná.\n\nPrvní zmínka o římskokatolické kapli na území Horní Suché pochází z roku 1679, která byla hned v roce 1680 nahrazena na stejném místě novou kaplí, zasvěcenou svatému Václavu. Kaple nebyla vysvěcena a oblast Horní Suché spadala pod Karvinskou římskokatolickou farnost. V roce 1835 je vystavěna zděná kaple, která je vysvěcena 8. listopadu 1835 (kaple byla zasvěcena Nejsvětější Nanebevzaté Panně Marií).\n\nV roce 1864 dochází k přestavbě (z kapacitních důvodů – kaple není schopna pojmout věřící) na kostel sv. Josefa. V roce 1891 je kostel prodloužen a vybaven 4 zvony – k vysvěcení došlo 8. října 1893. Během první světové války byly zvony z kostela odvezeny armádou, proto byly po válce nahrazeny novými (celkem 6 zvonů pojmenovaných sv. Jan, sv. Josef, sv. Barbora, sv. Hedvika, Matka Boží a věčný odpočinek). Před druhou světovou válkou docházelo k vybavování vnitřku kostela.\n\nKe dni 24. červenci 1865 vznikla v Horní Suché lokálie, která byla o dva roky později povýšena na samostatnou farnost (vyfařením z farnosti Karviná). – Původní farní budova byla postavena v roce 1866, současná pochází z roku 1932.\n\nBěhem II. světové války a později v době komunismu byl zatčen a mučen místní kněz Jakub Gazurek. Během let 1948 – 1989 je vývoj farnosti utlumen.\n\nK novému rozvoji dochází po roce 1989 a zejména poté za kněze Mirosłava Kazimierze – dochází k obnově náboženských obřadů podle řádů tak, jak mají fungovat, dochází k opravám na kostele – jeho izolaci, je vyměněn oltář (za mramorový), jsou opraveny varhany (2001). Kostel byl na přelomu desetiletí kompletně opraven a zateplen, vevnitř byl kompletně vymalován.\n\n\n\nBohoslužby se konají střídavě v českém a polském jazyce.\n"}
{"id": "339992", "url": "https://cs.wikipedia.org/wiki?curid=339992", "title": "Josef Frais", "text": "Josef Frais\n\nJosef Frais (24. ledna 1946, Milenov – 10. ledna 2013, Hranice na Moravě) byl český spisovatel-prozaik.\n\nNarodil se jako třetí z pěti sourozenců. Vyučil se horníkem. Debutoval v 70. letech 20. století prózou \"Muži z podzemního kontinentu\". Děj se odehrává v hornickém prostředí, tak jako většina autorových textů. Nejznámější autorovou hornickou ságou se stal román \"Šibík 505\". Díla z let osmdesátých již kritika nikdy neocenila tak jako autorův vstup na literární scénu, kdy byl Frais srovnáván dokonce s Vladislavem Vančurou. Pozdní autorova tvorba byla označována proti tomu spíše za „dumasovskou“. Věnoval se tvorbě knih o meziválečných hercích a v posledních letech úspěšné sérii fiktivních válečných vzpomínek Helmutha Nowaka.\nKromě tohoto pseudonymu používal i mnoho jiných, jejich použití rozlišoval dle literárního žánru (rodokaps, román pro ženy atd.)\n\n\n"}
{"id": "339996", "url": "https://cs.wikipedia.org/wiki?curid=339996", "title": "Ptáček", "text": "Ptáček\n\nPtáček může být:\n\n\n\n\n"}
{"id": "339997", "url": "https://cs.wikipedia.org/wiki?curid=339997", "title": "Meglena Kunevová", "text": "Meglena Kunevová\n\nMeglena Štilijanova Kunevová ( , \"Meglena Štilijanova Kuneva\"; * 22. června 1957, Sofie) je bulharská a evropská politička, bývalá členka Evropské komise (EK), kde zodpovídala za oblast ochrany spotřebitelů.\n\nV roce 1981 vystudovala práva na Sofijské univerzitě. V červnu 2001 byla zvolena poslankyní bulharského parlamentu, stala se náměstkyní ministra zahraničních věcí a hlavní bulharskou vyjednavačkou o vstupu země do Evropské unie. V květnu 2002 se stala první ministryní pro evropské záležitosti.\n\nOd 1. ledna 2007 se stala první bulharskou členkou EK (v týmu José Barrosa).\n\n"}
{"id": "339998", "url": "https://cs.wikipedia.org/wiki?curid=339998", "title": "ASUS Eee PC", "text": "ASUS Eee PC\n\nASUS Eee PC je netbook pocházející od firmy Asus. V době svého představení byl revoluční svou kombinací nízké váhy, operačním systémem Linux, SSD diskem a relativně nízkou cenou.\n\nPodle Asusu je název Eee odvozen \"od tří E\" , zkratky reklamního sloganu pro přístroj : \"Easy to learn, Easy to work, Easy to play\".\n\nVe Velké Británii je ASUS Eee PC prodáván také jako RM Asus Minibook firmou RM.\n\n\nASUS své produkty této řady dělí na:\n\nEee PC se vyznačuje menším displayem (hlavně série 700), SSD (solid state disk) disky a operačními systémy Windows XP / Linux.\n\nV prvních sériích byl používán Intel Celeron M, dnes je používán procesor Intel Atom na frekvenci 1,6 GHz nebo 1,66 GHz, nejčastěji varianta s jedním jádrem.\n\nŘada Eee PC 700 disponuje 7 (178 mm) palcovou verzí displeje, který má rozlišení 800 x 480 pixelů. Obrazovka nezabírá celou plochu víka, po stranách jsou umístěny reproduktory a navrchu je volitelně umístěna webkamera.\n\nŘada Eee PC 900 přinesla 8,9 (226 mm) palců velký displej s rozlišením 1024 x 600 zabírající prakticky celou plochu víka.\n\nŘada Eee PC 1000 je vybavena displejem velikosti 10 palců (254 mm) nebo 10,2 (259 mm).\n\nU 4 GB a 8 GB Eee modelů jsou použity standardní SO-DIMM moduly PC 533/667 MHz DDR2 s možností výměny. Hardware podporuje až 4 GB, ale předinstalovaný Xandros z řady 700 podporuje pouze maximálně 1 GB.\n\nEee PC používá pevný disk SSD nebo klasický pevný disk 2,5\" s rozhraním S-ATA. SSD disk má nižší spotřebu energie a je nehlučný. V 2 GB a 4 GB verzi jsou pro snížení nákladů SSD umístěny přímo na základní desce počítače.\n\nV 8 GB modelu je SSD karta připojena přes interní PCI Express Mini Card konektor.\nŘada Eee 900 přichází s 8 GB nebo 16 GB odnímatelným PCI Express Mini SSD modulem, další čtyři 1 GB moduly jsou připájené na desce. Velikost tohoto SSD je závislá na použitém operačním systému (linuxová může díky nižším nákladům na systém mít větší disk). Verze s Windows XP se dodává SSD o kapacitě 8 GB a s Linuxovou verzí SSD o kapacitě 16 GB.\nŘade Eee 1000 je osazena klasickým 2,5\" pevným diskem s rozhraním S-ATA a kapacitou 160 GB.\n\nRozměry\nHmotnost\n\nJsou nabízeny modely s operačním systémem Windows XP Home nebo GNU/Linux:\n\nWindows verze je dodávána spolu s předinstalovaným kancelářským balíkem StarOffice a Microsoft Works. Dále obsahuje například program Power DVD, EEE Storage, Skype a další.\n\nLinuxová verze využívá upravenou komerční distribuci Xandros se záložkami a IceWM jako window managerem.\n\nDodávaný software je například OpenOffice.org, Mozilla Firefox, Skype, Tux Paint, E-mail a internetové aplikace jako Google Docs.\n\nOvladače pro ACPI a bezdrátové zařízení dodané s Xandrosem jsou licencovány pod GPL a dodávány s produktem v ZIP souboru, nicméně bylo zjištěno, že malá část uvolněna nebyla, což ztěžovalo použití jiných linuxových distribucí. Asus následně požádal o identifikaci chybějících kódů a následně je uvolnil. Dále zveřejnili jejich upravenou verzi linuxového kernelu Busyboxu.\n\nPro instalaci dalšího softwaru z repozitářů může být použit Synaptic Package Manage a apt-get, nicméně byla zpozorována občasná nekompatibilita s tradičními balíčky pro Debian a neupravený Xandros.\n\n\n"}
{"id": "340002", "url": "https://cs.wikipedia.org/wiki?curid=340002", "title": "Státní znak Kypru", "text": "Státní znak Kypru\n\nStátní znak Kypru byl přijatý 16. srpna 1960 a zobrazoval bílou letící holubici s olivovou ratolestí (symbol míru) na žlutém štítu s letopočtem 1960 (rok vyhlášení nezávislosti na Spojeném království) položeném doprostřed věnce olivových listů. Žlutá barva štítu symbolizovala velká ložiska měděné rudy. V roce 2006 byl znak mírně upraven.\n\nZnak užívá pouze Kyperská republika. Severní Kypr (Severokyperská turecká republika) užívá svůj státní znak.\n\n"}
{"id": "340003", "url": "https://cs.wikipedia.org/wiki?curid=340003", "title": "Státní znak Severního Kypru", "text": "Státní znak Severního Kypru\n\nStátní znak Severního Kypru (Severokyperské turecké republiky) vychází ze znaku Kypru. Bílá vzhůru letící holubice s olivovou ratolestí v zobáku na žlutém zeleně lemovaném štítu. Nad štítem je zelený letopočet 1983 (rok vyhlášení Severokyperské turecké republiky) a bílý obrys půlměsíce s obrysem pěticípé hvězdy. Kolem štítu je věnec z olivových listů. \n\nTento znak používá pouze Severní Kypr. Kypr (Kyperská republika) používá odlišný státní znak.\n\n"}
{"id": "340004", "url": "https://cs.wikipedia.org/wiki?curid=340004", "title": "Gabba Front Berlin", "text": "Gabba Front Berlin\n\nGabba Front Berlin (často se používají pouze iniciály GFB) je německý hardcorový projekt, tvořící především speedcore.\n\nZaložili ho v roce 1996 Ralf Schwarzenberger a Steffen Reinecke, kteří se sešli v berlínském nočním klubu \"Bunker\". Dnes stojí za tímto projektem nejen tito dva, ale i Stephan Seidel, který do GFB přišel v roce 1997.\n\nJejich pravděpodobně nejznámější skladby jsou \"Lacrima Mosa Est\" (často mylně nazývaná jako \"Speedcore Lacrima\") s pomalým ambientním zvukem, a \"Bloodstorm\".\n\n"}
{"id": "340006", "url": "https://cs.wikipedia.org/wiki?curid=340006", "title": "Jan Pokorný", "text": "Jan Pokorný\n\nJan Pokorný (* 3. listopadu 1960) je český novinář, publicista, rozhlasový redaktor a televizní moderátor.\n\nPo ukončení gymnázia v Hořovicích pokračoval studiem Fakulty žurnalistiky Univerzity Karlovy v Praze, poté začal v roce 1984 pracovat v Československém rozhlase jako redaktor zpravodajství. Od roku 1986 byl moderátorem na stanici Praha. Po roce 1989 pracoval jako parlamentní zpravodaj ve Federálním shromáždění, začal také externě spolupracovat s Českou televizí, kde moderuje různé publicistické a politicky zaměřené pořady. V roce 2002 získal Cenu Karla Havlíčka Borovského za rok 2000. Několik let působil jako moderátor v Ranním Radiožurnálu. V roce 2010 byl zahraničním zpravodajem Českého rozhlasu v Paříži. Od roku 2005 do roku 2008 působil ve funkci šéfredaktora zpravodajství a pověřeného ředitele stanice ČRo1 Radiožurnál. Od června 2012 byl znovu šéfredaktorem, tentokrát celého Radiožurnálu. Od března 2016 se stal ředitelem zpravodajství ČRo. Od 6. dubna 2016 je také moderátor pořadu Souvislosti Jana Pokorného, který vysílá druhý program České televize.\n\nV květnu 2013 se stal společně s Lucií Výbornou držitelem českého rekordu v nepřetržité sérii rozhovorů. Od 18. 5. 20:15 do 20. 5. 20:15 společně udělali interview s 90 osobnostmi před zraky lidí na pražském Václavském náměstí. O rok později svůj rekord překonali, na stejném místě udělali sérii 100 rozhovorů.\n\nJe podruhé ženatý, má tři syny (Jan Pokorný mladší, Štěpán Pokorný a Šimon Pokorný).\n\n\n"}
{"id": "340008", "url": "https://cs.wikipedia.org/wiki?curid=340008", "title": "Neelie Kroesová", "text": "Neelie Kroesová\n\nNeelie Kroesová (* 19. července 1941, Rotterdam, Nizozemsko) je holandská podnikatelka a politička za Lidovou stranu pro svobodu a demokracii, v současnosti členka Evropské komise.\n\nV 60. letech vystudovala ekonomii na Erasmově univerzitě v Rotterdamu. V 70. a 80. letech 20. století byla opakovaně členkou holandského parlamentu i holandské vlády. Od 90. let pracovala pro řadu velkých korporací. Od listopadu 2004 se stala členkou Evropské komise v čele s José Barrosem a jejím portfóliem se stala hospodářská soutěž. Od 9. února 2010 působila jako místopředsedkyní v tzv. druhé Barrosově Evropské komise, v rámci které měla na starosti digitální agendu.\n\nV roce 2016 čelí kritice, že v řídila firmu v daňovém ráji v době, kdy působila v Evropské komisi, a že o svém podnikání neinformovala.\n\n"}
{"id": "340014", "url": "https://cs.wikipedia.org/wiki?curid=340014", "title": "Dammám", "text": "Dammám\n\nDammám (Ad Dammam, arabsky: الدمام) je s 903 000 obyvateli sedmé největší město Saúdské Arábie. Leží u Perského zálivu na hranici s Bahrajnem. Město je známým průmyslovým centrem (hlavně díky ropnému průmyslu).\n\nPřibližně 30 kilometrů západně od centra Dammámu leží mezinárodní letiště Krále Fahda.\n"}
{"id": "340015", "url": "https://cs.wikipedia.org/wiki?curid=340015", "title": "Project Enigma", "text": "Project Enigma\n\nProject Enigma je společné album Gabby Front Berlin a Hellseekera, které vyšelo v kanadském vydavatelství Darkera na vinylu.\n\nA1 Gabba Front Berlin - Lacrima Mosa Est (4:24) \nA2 Gabba Front Berlin - Bloodstorm (3:27) \nB1 Hellseeker - Forever (3:25) \nB2 Hellseeker - Into The Dark (3:09) \n"}
{"id": "340018", "url": "https://cs.wikipedia.org/wiki?curid=340018", "title": "Ed Sullivan", "text": "Ed Sullivan\n\nEdward Vincent „Ed“ Sullivan (28. září 1901 New York – 13. října 1974 New York) byl americký bavič a televizní moderátor, známý zejména díky své televizní show s názvem \"The Ed Sullivan Show\". Ta byla oblíbená zejména v padesátých a šedesátých letech 20. století. Ve své televizní show Sullivan přivítal velmi mnoho hostů, od The Beatles přes The Doors až po Teda Williamse. Má svou hvězdu na hollywoodském chodníku slávy. Zemřel v roce 1974 ve věku sedmdesáti tří let.\n\nNarodil se v newyorském Harlemu, v irské katolické rodině. Od 20. let se živil jako novinář, psal pro agenturu Associated Press (AP), pro deníky \"The Morning Telegraph a New York Daily News\" či pro časopis \"The Evening Graphic\", kam psal články o šoubyznysu\".\" Živil se ale také jako konferenciér, mj. pro akce Červeného kříže, a díky tomu se dostal do televize CBS. Vystupoval nejprve v pořadu \"Toast of the Town\", který byl roku 1955 přejmenován na \"Ed Sullivan Show\" a stal se jeho osobní šou. Vysílán byl jednou týdně. Velmi přispěl k rozvoji rock 'n' rollu, neboť Sullivan do svého pořadu hudebníky tohoto nového žánru rád zval. Díl z 9. února 1964, kde vystoupili Beatles během svého amerického turné, patřil k nejsledovanějším pořadům v dějinách americké televize. Stejně tak Sullivan rád zval afroamerické umělce. Poslední díl pořadu běžel 6. června 1971, Sullivan zemřel o tři roky později na rakovinu jícnu. Pořad se tradičně natáčel v \"Ed Sullivan Theater\", kde později točil svou talkshow David Letterman, aby tak dal najevo, že navazuje na Ed Sullivanův odkaz.\n"}
{"id": "340023", "url": "https://cs.wikipedia.org/wiki?curid=340023", "title": "Terror On Earth", "text": "Terror On Earth\n\nTerror On Earth je první věc, kterou GFB vydali. Vyšla na Německém labelu Maximum Speakertrash v roce 1997. Toto CDr je velikou vzácností.\n\n"}
{"id": "340024", "url": "https://cs.wikipedia.org/wiki?curid=340024", "title": "Eric Dolphy", "text": "Eric Dolphy\n\nEric Allan Dolphy (20. červen 1928, Los Angeles, Kalifornie – 29. červen 1964, Berlín) byl americký jazzový altsaxofonista, flétnista a basklarinetista.\n\nDolphy byl jedním z několika průkopnických jazzových altsaxofonistů, kteří se dočkali pozornosti v šedesátých letech 20. století. Byl také prvním důležitým basklarinetovým sólistou v jazzu a jedním z nejranějších významných sólových flétnistů.\n\nStyl jeho improvizace byl charakteristický použitím širokých intervalů založených na dvanáctitónové stupnici a také použitím různých technik k napodobení zvířecích a lidských hlasů, díky kterým jeho nástroj téměř doslova mluvil. Ačkoli je Dolphyho dílo často klasifikováno jako free jazz, jeho skladby a sóla měly logiku, která tehdejším free jazzovým hudebníkům nebyla vlastní; i přesto byl považován spíše za avantgardního improvizátora. V letech po jeho smrti byla jeho hudba popsána jako \"příliš out na to, aby byla in a příliš in na to, aby byla out\"\n\nNejoceňovanější Dolphyho deskou je \"Out to Lunch\", která vyšla v roce 1964 u labelu Blue Note. Spolu s Dolphym na si na ní zahráli Freddie Hubbard, Bobby Hutcherson, Richard Davis a Tony Williams. \n\nDolphy byl po své smrti uveden do Jazzové síně slávy \"Down Beat\", a to v roce 1964.\n"}
{"id": "340026", "url": "https://cs.wikipedia.org/wiki?curid=340026", "title": "László Kovács", "text": "László Kovács\n\nLászló Kovács (* 3. července 1939, Budapešť, Maďarsko) je maďarský a evropský diplomat a politik, bývalý člen Evropské komise.\n\nKovács je členem Maďarské socialistické strany a v letech 1998 až 2004 byl jejím předsedou. Dvakrát byl maďarským ministrem zahraničních věcí, a to v letech 1994 až 1998 a v letech 2002 až 2004.\n\nOd listopadu 2004 se stal členem Evropské komise v čele s José Barrosem. Evropský parlament ho odmítl schválit jako komisaře pro energetiku, ale protože maďarská vláda nenominoval nikoho jiného, stal se nakonec komisařem pro daňovou politiku a cla.\n\n\n"}
{"id": "340027", "url": "https://cs.wikipedia.org/wiki?curid=340027", "title": "Čergov", "text": "Čergov\n\nČergov je slovenské pohoří, které se nachází v severní části Slovenska. Na východě sousedí s Ondavskou vrchovinou, na jihu s Košickou kotlinou a Šarišskou vrchovinou, na západě s Levočskými vrchy a na severu s pohořím Pieniny a menší část jeho severní strany přesahuje do Polska.\n\nHorský celek Čergov je vytvořen na flyšovém podkladu a je orientován od severu na jihovýchod. Jeho nejvyššími vrcholy jsou Minčol (1157 m), Veľká Javorina (1098 m), Bukový vrch (1010 m), Lysá (1068 m), Solisko (1056 m), Čergov (1050 m) a Žobrácky vrch (920 m). Kompletní seznam tisícimetrových vrcholů obsahuje Seznam vrcholů v Čergově.\n\nSvahy Čergova jsou porostlé smíšenými lesy s převahou listnatých stromů. Z nich se zde nejvíce vyskytuje buk, javor, habr, v menší míře také dub a bříza. Z jehličnanů zde roste ponejvíce smrk.\n\nNa východních svazích Čergova pramení řeka Topľa a její mnohé přítoky. Potoky a říčky ze západní strany tvoří přítoky řeky Torysa. Podnebí v celé této oblasti řadí Čergov mezi chladné oblasti s průměrnými teplotami v zimních měsících −3 až −6 °C, v letním období 14 až 16 °C, počet dní se sněhovou pokrývkou činí 120 až 160 a počet letních dnů se pohybuje mezi 10 až 30.\n\nČergovské pohoří nepatří sice mezi slovenské chráněné krajinné oblasti, ale početné pozoruhodnosti a přírodní zvláštnosti jsou soustředěny do mnoha státních přírodních rezervací. K nejkrásnějším a nejhodnotnějším se řadí Čergovský Minčol, Livovská jelšina, Fintické svahy, Hradová hora a Kapušiansky hradný vrch. Na území těchto přírodních rezervací, ale i mimo ně, se nalézají početné chráněné přírodní výtvory a naučné stezky. Nacházejí se zde vzácné a chráněné druhy stromů, původní drobnější vegetace i některé chráněné druhy živočichů.\n\n"}
{"id": "340030", "url": "https://cs.wikipedia.org/wiki?curid=340030", "title": "Hilary Putnam", "text": "Hilary Putnam\n\nHilary Whitehall Putnam (31. července 1926, Chicago, Illinois — 13. března 2016 Boston, Massachusetts) byl vlivný americký matematik, logik a filosof, představitel filosofie jazyka a filosofie mysli.\n\nNarodil se v rodině levicového překladatele a spisovatele. Do roku 1934 žila rodina ve Francii, po návratu do USA se usadila v Pittsburghu (Pensylvánie). Studoval filosofii a matematiku na \"University of Pennsylvania\" ve Filadelfii, potom na Harvardu a na \"University of California\", kde mezi jeho učiteli byl i Rudolf Carnap a Hans Reichenbach. Po promoci roku 1951 přednášel na \"Northwestern University\", v Princetonu a na Massachusettském technologickém institutu (MIT), kde se seznámil se svou budoucí ženou, která uprchla z Německa před nacismem. Ač byli oba vychováni jako agnostici, rozhodli se své děti vychovávat, jako kdyby byli židovská rodina, naučili se hebrejsky a přistoupili k judaismu. Roku 1955 přešli oba na Harvard, kde Putnam přednášel až do svého emeritování v roce 2000. V šedesátých letech se angažoval v hnutí proti válce ve Vietnamu a za občanská práva a po nějakou dobu byl členem radikálně levicové \"Pokrokové strany práce\" (PLP), později se však s ní rozešel.\n\nSe svými učiteli, zejména s Carnapem, se sice pod vlivem W. O. Quina rozešel a často je kritizoval, nicméně pokračoval v jejich snaze o vědecké založení filosofie v logice, ve filosofii jazyka, v teorii počítačů a ve filosofii mysli. V šedesátých letech vytvořil teorii, založenou na analogiích mezi lidským myšlením a počítači, kterou nazval \"funkcionalismus\". Postavil se tak proti tehdy vládnoucí \"teorii identity\", která soudila, že stavy mysli jsou totožné s neuronovými stavy. Proti tomu Putnam namítal, že stejné myšlenkové stavy mohou vzniknout různými způsoby, že se dají uskutečnit různými způsoby („\"multiple realizability\"“).\n\nV osmdesátých letech ale tuto pozici opustil a kritizoval všechny pokusy odvozovat mentální stavy ze stavu mozkových neuronů. Mnoho problémů – například problém duše a těla – vzniká z falešných kategorií a z nepřesného užívání jazyka. Poznání není jen výkonem individuální mysli, nýbrž je podstatně ovlivněno „vnější“ poznávanou skutečností (\"externalismus\") a protože se vyjadřuje v jazyce, má nezbytně i společenskou, mezilidskou stránku. Význam nelze definovat jen pomocí logických pojmů extenze a intenze, nýbrž vzniká ve společenské komunikaci nad společně vnímanými předměty nebo tématy.\n\nZabýval se také filosofií matematiky, je autorem algoritmu v oblasti booleovské logiky a přispěl k důkazu nemožnosti algoritmu, který by rozhodl o řešitelnosti dané rovnice v oboru celých čísel (desátý problém Hilbertova programu z roku 1900).\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n\n\n"}
{"id": "340032", "url": "https://cs.wikipedia.org/wiki?curid=340032", "title": "Siim Kallas", "text": "Siim Kallas\n\nSiim Kallas (* 2. října 1948, Tallinn, Estonsko) je estonský a evropský politik, v současnosti viceprezident Evropské komise.\n\nV letech 1975 až 1979 pracoval na ministerstvu financí Estonské sovětské socialistické republiky. V letech 1979 až 1986 byl ředitelem estonské spořitelny. V letech 1986 až 1989 byl zástupcem šéfredaktora deníku Rahva Hääl. V letech 1989 až 1991 byl předsedou Ústřední rady estonských odborů a členem Nejvyššího sovětu SSSR. V letech 1991 až 1995 byl prezidentem Estonské banky.\n\nOd roku 1995 byl členem estonské vlády, nejprve ministrem zahraničních věcí (do roku 1996). V letech 1999 až 2002 ministrem financí a v letech 2002 až 2003 premiérem.\n\nV roce 2004 se stal členem Evropské komise v čele s Romanem Prodim zodpovědným za administrativní a ekonomické záležitosti. Od listopadu 2004 se stal viceprezidentem Evropské komise v čele s José Barrosem a jeho portfóliem se staly administrativní záležitosti, audit a protikorupční politika. V \"druhé Barrosově\" komisi (začala fungovat 9. února 2010) Kallas opět zastává funkci místopředsedy, jeho resortem je ovšem doprava.\n\n"}
{"id": "340036", "url": "https://cs.wikipedia.org/wiki?curid=340036", "title": "Danuta Hübnerová", "text": "Danuta Hübnerová\n\nDanuta Maria Hübner (* 8. dubna 1948, Nisko, Polsko) je polská ekonomka, publicistka, vysokoškolská pedagožka a politička, bývalá členka Evropské komise.\n\nV roce 1971 vystudovala ekonomiku na Varšavské ekonomické škole, kde také pracovala a stala se profesorkou. V letech 1970 až 1987 byla členkou Polské sjednocené dělnické strany. \n\nV letech 2003 až 2004 působila jako polská ministryně pro evropské záležitosti. V roce 2004 se stala členkou Evropské komise v čele s Romanem Prodim zodpovědnou za oblast obchodu. V listopadu 2004 se stala členkou Evropské komise v čele s José Barrosem a jejím portfoliem byla regionální politika EU.\n\n"}
{"id": "340038", "url": "https://cs.wikipedia.org/wiki?curid=340038", "title": "Josef Matějka", "text": "Josef Matějka\n\nJosef Matějka (29. března 1879 v Záluží u Hořovic – 31. července 1909 v Záluží u Hořovic), byl český spisovatel a literární kritik.\n\nPocházel z venkovského prostředí a venkovský život byl také častým námětem jeho knih. Již od mládí byl nemocen. Od roku 1893 pobýval v Praze, kde po absolutoriu obchodní akademie pracoval v různých státních, správních a úředních zaměstnáních. V roce 1903 se oženil s Helenou Kovaříkovou s Kosmonos.\n\nZemřel ve věku 30 let na chronické onemocnění ledvin.\n\n\n"}
{"id": "340041", "url": "https://cs.wikipedia.org/wiki?curid=340041", "title": "Hemodialýza", "text": "Hemodialýza\n\nHemodialýza je metoda odstraňování odpadních látek jako např. draslík, močovina, a nadbytečné vody z krve při selhání ledvin. Hemodialýza je jednou ze tří terapií náhrady funkce ledvin (dalšími dvěma jsou transplantace ledvin a peritoneální dialýza).\n\nHemodialýza může být prováděna buď ve středisku nebo v nemocnici, domácí hemodialýza není příliš častá. Pravidelná hemodialýza je prováděna v nemocnici nebo v samostatných dialyzačních střediscích se školenými ošetřovatelkami, techniky atd., domácí dialýza s pomocí zaškoleného pomocníka, obvykle člena rodiny.\n\nPrincip hemodialýzy spočívá v difuzi rozpuštěných látek přes semipermeabilní membránu (polopropustný filtr). Používá se tzv. protisměrný (protiběžný) tok, kdy dialyzační roztok (obvykle o průtoku 500-800 ml/min) protéká podél membrány v opačném směru než jakým teče krev, při němž nastává největší lokální rozdíl koncentrací a dialýza je tak nejúčinnější.\n\nNežádoucí látky s vysokou koncentrací v krvi (např. močovina) přechází dírkami v membráně do dialyzačního roztoku, kde je jejich koncentrace nulová. Kdyby do dialyzátoru nebyl přiváděn stále nový dialyzační roztok, koncentrace nežádoucích látek v krvi a v roztoku by se za určitou dobu vyrovnaly, další nežádoucí látky by pak do roztoku přestaly z krve přecházet a čištění by se zastavilo. Proto je nutné přivádět na membránu stále nový čistý dialyzační roztok.\n\nSchopnost molekul přecházet dírkami v membráně vyjadřujeme číslem mezi 0 a 1, nazvaným ultrafiltrační koeficient, toto číslo závisí samozřejmě hlavně na velikosti dané molekuly. Koeficient 1 označuje rozpuštěnou látku, která prochází zcela bez potíží, tj. s malou molekulou, jako je močovina, cukr, elektrolyty (Na, K,Cl), naopak látky s velkou molekulou, které se prosévají špatně nebo vůbec mají koeficient blížící se 0.\n\nPomocí difúze lze:\n\nClearance (z anglického clear = čistit) je množství plazmy, které se očistí od této látky za jednotku času. Číselně jde o takový objem krevní plazmy, která je za jednotku času zcela očištěna od dané látky z organizmu. Protože se clearence u různých látek liší, uvádí se vždy, o clearence jaké látky se jedná; nejčastěji se sleduje clearence močoviny a clearence kreatininu.\n\nClearence závisí na:\n\nOdstraňování vody (ultrafiltrace) se provádí snížením osmotického tlaku dialyzačního roztoku, který pak nadbytečnou vodu spolu s některými rozpustnými složkami přes membránu \"vysaje\".\n\nDialyzační roztok je sterilním roztokem minerálních iontů a glukózy. Močovina a jiné odpadní látky, jako např. draslík a fosfor difundují skrze membránu do dialyzačního roztoku, ovšem koncentrace minerálů a glukózy je v něm stejná jako v krevní plazmě, aby nedocházelo k jejich ztrátám. Pro dorovnání pH krve je do roztoku přidán bikarbonát ve vyšší koncentraci, než je v krevní plazmě.\n\nVlastní dialyzátor (dialyzační patrona) se skládá z polyuretanového pouzdra, ve kterém jsou uloženy kapiláry se semipermeabilní stěnou, kterými protéká nesrážlivá krev. Zevně jsou kapiláry oplachovány dialyzačním roztokem.\n\nO nastavení parametrů dialýzy rozhoduje nefrolog (specialista na nemoci ledvin). Těmito parametry jsou frekvence (kolikrát týdně bude dialýza probíhat), délka (počet hodin), potřebný minimální průtok krve a dialyzačního roztoku a velikost filtru. Obecně čím má kdo větší hmotnost, tím více potřebuje zdialyzovat, nejčastěji to bývají 3-4 hodiny (velcí pacienti 5 hodin) třikrát týdně, dvakrát týdně chodí pacienti se zbytkovou funkcí ledvin, čtyřikrát týdně buď velmi velcí nebo dočasně silně převodnění pacienti (velké množství vody je nutno odstraňovat pozvolna kvůli vedlejším účinkům).\n\nPři dialýze se obvykle odstraňuje nadbytečná voda z těla, protože většina pacientů už nemočí vůbec nebo skoro vůbec. Tak rychlé odstranění relativně velkého množství vody může způsobit snížení krevního tlaku, vyčerpanost, bolest na hrudi, křeče v nohou, nevolnost a bolest hlavy. Tyto potíže se mohou objevit během dialýzy a pokračovat i po jejím skončení, jejich intenzita je obvykle úměrná množství odstraňované vody, nicméně tato úměra je u různých pacientů velmi odlišná. Tyto nepříjemnosti lze odstranit nebo snížit větší sebekázní v příjmu tekutin (překonáváním nebo oklamáním žízně) nebo častější či delší dialýzou než obvyklé 4-5 hodin třikrát týdně, velké snížení krevního tlaku (bolest a točení hlavy, mžitky před očima na omdlení) lze ihned mírnit přidáním dodatečné tekutiny do vracené krve.\nExistují dvě klinické jednotky dialyzační hypotenze\n\n\nSeřazeno zhruba od nejběžnějších ke vzácným\n\n\nPacient je uložen do Trendelenburgovy polohy, tedy polohy se zvýšenými dolními končetinami a sníženou hlavou. Dalším krokem je snížení rychlosti krevní pumpy na dialyzačním monitoru a zvýšení intravaskulárního objemu např. rychlou infúzí fyziologického roztoku do krevního oběhu.\n\nZásadní je rychlá identifikace život ohrožující příčiny nízkého krevního tlaku:\n\nPacientům s chronickou hypotenzí v důsledku neschopnosti adekvátně reagovat na rychlé změny v objemu krve může pomoci převedení na peritoneální dialýzu. Další možností je prodloužení dialyzačního času a/nebo zvýšení frekvence hemodialýzy, nebo převedení pacienta na noční pozvolnou, nízkoprůtokovou 6-8 hodin trvající dialýzu.\n\nSuchá váha se stále ještě stanovuje na základě empirie – pomocí pokusů a omylů. Suchá hmotnost je taková, pod níž se začnou vyskytovat nepříjemné příznaky: nevolnost a zvracení, či hypotenze. Suchá hmotnost je často proměnlivá a může kolísat i každou dialýzu. Většinou se však mění při přidruženém onemocnění (např. průjmová onemocnění nebo infekce) nebo i se změnami v hemoglobinu. (např. se zvýšenou dávkou erytropoetinu se zvyšuje chuť k jídlu a pacient přibývá na váze.).\n\nSuchá váha se dnes dá určit i objektivně, pomocí monitorování krevního objemu (BVM přístroj – blood volum monitoring) či pomocí bioimpedančních přístrojů. Velice perspektivní se jeví bioimpedanční měření, kterým se posuzuje změna objemů extracelulárních a intracelulárních tekutin.\n\nTzn. na začátku dialýzy se nastaví vyšší ultrafiltrace (UF – odebírání vody z těla) a sodík nad 140 mmol/l a na konci dialýzy je UF nižší a Na se nastaví pod 140. Modelování Na a UF však pomáhá jen v některých vybraných případech. Účinné je spíše u občasné hypotenze. Vysoký obsah sodíku v dialyzačním roztoku zabraňuje výraznému poklesu v plazmě, poklesu osmolality během dialýzy, čímž brání poklesu extracelulárního objemu a minimalizuje (osmotický) ztráty tekutin z buněk.\n\nModelování natria má svá úskalí, např. může zvýšit postdialyzační žízeň a hypertenzi, což vede k vyšším mezidialyzačním přírůstkům na váze.\n\nNízká teplota dialyzačního roztoku může zlepšit hemodynamickou stabilitu, zlepšuje kontraktilitu svalstva v cévách, čímž se zvyšuje žilní tonus. Empiricky bylo pozorováno, že chronická hemodiafiltrace může vést k větší stabilitě ve srovnání s hemodialýzou. To se dnes vysvětluje tím, že je krev ochlazována roztokem přikapávající během hemodiafiltrační procedury. Také snížení teploty není samospasitelné. Dialyzování pacienti jsou většinou zimomřiví, když jim snížíme teplotu dialyzátu, (roztoku, které oplachuje krev na druhé straně dialyzační membrány), tak to špatně snášejí. Na druhou stranu snížení teploty dialyzátu možno s výhodou uplatnit v letním období veder k ochlazování pacientů. Otázka změny účinnosti dialýzy při snížené teplotě, (změna kinetiky malých molekul)je zatím předmětem výzkumu.\n\nVelkou dispozici k chronické hypotenzi mají kardiaci.\n\n\nPři častém výskytu hypotenze je nejlepší zkombinovat několik přístupů, začít od těch nejjednodušších a postupně přidávat ty problematičtější a dražší.\n\nProtože dialýza vyžaduje přístup do krevního oběhu, mohou se do těla dostat mikroby a způsobit sepsi, endokarditidu nebo osteomyelitidu. Velikost tohoto rizika závisí na druhu cévního přístupu a snižuje se důslednějším dodržováním protiinfekčních opatření. Také může dojít ke krvácení, riziko je opět úměrné druhu cévního přístupu.\n\nHeparin je nejpoužívanějším antikoagulačním prostředkem (zabraňujícím srážení krve), je všeobecně dobře snášen a jeho účinek lze rychle zvrátit pomocí protaminsulfátu, alergie na něj je vzácná a projevuje se snížením množství krevních destiček. Pacienty s velkým rizikem krvácení lze dialyzovat i bez něj.\n\nExistují tři základní způsoby: nitrožilní katetr, AV zkrat a umělohmotný graft, volí se podle časové tísně, zachovalosti žil apod. Pacient může mít více přístupů zároveň, běžně dokud není nový zkrat dostatečně rozvinutý je používán katetr.\n\nKatetr, nazývaný často \"centrální katetr\" nebo jen \"centrál\" je umělohmotná hadička rozdělená uvnitř na dvě souběžné žíly, na vyčnívajícím konci je rozvětvený do dvou přípojek, v těle zavedený do velké vnitřní žíly, obvykle do horní duté žíly přes krční žílu nebo do stehenní žíly přes tříslo. Z jedné přípojky katetru se krev odebírá, prochází dialyzačním přístrojem a druhou připojkou se vrací, bohužel průtok krve je téměř vždy menší než u dobře rozvinutého zkratu nebo graftu.\n\nNetunelový katetr trčí z těla na místě vpichu a lze jej používat krátkodobě, obvykle kolem deseti dnů.\n\nTunelový katetr je delší, z místa vpichu je veden tunýlkem pod kůží a ústí o něco dál, nejčastěji míří vpich do krční žíly a vyústění je na hrudi, což je nenápadnější, pohodlnější a bezpečnější než netunelová hadička plandající vzhůru k uchu. Tunel funguje jako zábrana infekci, což obecně prodlužuje životnost katetru na střednědobou (týdny až měsíce), infekce katetru však zůstávají i nadále velkým problémem.\n\nKromě infekcí jsou problémem katetrů stenozy žil, katetr je v těle cizím předmětem, což může vyprovokovat silnou reakci žilní stěny: zajizvení nebo zúžení v místě žilního vpichu pak způsobuje městnání krve a může dojít k závažnému hromadění v oblastech, které mají být napíchnutou žilou odváděny, může také dojít až k obcházení této žíly a hlavně jejích přívodných žil jinudy, což způsobuje jejich pozdější nepoužitelnost pro zkrat nebo graft. Dlouhodobě dialyzovaní pacienti se tak mohou dostat do situace bez žilního přístupu, což má osudné následky.\n\nNetunelový katetr je obvykle používán při nutnosti rychlé okamžité dialýzy.\n\nTunelový pro pacienty\n\nTunelový katetr bývá mezi pacienty oblíben protože připojování se obejde bez napichování a ruka zůstává volná, ovšem pro rizika s ním spojená je dlouhodobě používán jen v jinak neřešitelných případech.\n\nAV (arteriovenózní) zkrat je považován za nejlepší cévní přístup. Nazývá se též shunt (čti „šant“ — z angl. propojka, zkratka), píštěl, fistule, nebo anastomóza, v písemném projevu obvykle s akronymem \"AV\". Při jeho vytvoření propojí cévní chirurg tepnu a žílu. Protože se tím obejdou periferní cévy a vlásečníce, krev protéká zkratem velmi rychle. Přiložením prstu na rozvinutý zkrat je zřetelně cítit víření, poslechem typický šum. Zkrat se obvykle šije na méně používané ruce buď na žíle na palci (tzv. snuffbox shunt), na předloktí (obvykle tzv. radiocefalický zkrat neboli Brescia-Cimino shunt propojující radiální tepnu s cefalickou žílou) nebo na lokti (tzv. brachiocefalický zkrat propojující brachiální tepnu s cefalickou žílou). Zkrat musí před prvním použitím průměrně 4–6 týdnů zrát, během zrání se žíla zvětší a její stěny zesílí, takže pak vydrží pravidelné napichování. Na začátku dialýzy jsou do něj zavedeny dvě jehly, jedna pro čerpání a druhá pro vracení krve.\n\nZkrat nezavádí do těla žádný cizí materiál, takže riziko infekce je malé, má vyšší průtok krve a menší výskyt trombóz. Komplikací není moc, nicméně zkratem protéká velmi mnoho krve, takže prokrvení ruky pod zkratem se může zhoršit, ve vážnějších případech ruka chladne, svíravě bolí a může dojít až k poškození tkání, řešením je zmenšení propojky na rozumnou míru. Z dlouhodobého hlediska může docházet ke vzniku aneurysmat, což jsou zeslabení žilní stěny způsobená opakovaným napichováním. Lze je chirurgicky opravit, nicméně i tak mohou životnost zkratu zkrátit. Lze jim předcházet promyšleným napichováním na více míst cyklickým způsobem, jinou metodou je napichování tupější jehlou do přesně jednoho a téhož místa, do dvou až tří tzv. \"knoflíkových dírek\".\n\nAV (arteriovenózní) graft podobně jako zkrat propojuje tepnu a žílu, propojka je však vyrobena buď z teflonu nebo je použita chemicky upravená sterilizovaná zvířecí céva. Použije se, když pacientův žilní systém neumožňuje vytvořit zkrat. Zraje rychleji než zkrat, zvláště novější grafty. Grafty jsou podstatně náchylnější ke vzniku zúženin, zejména v místě napojení na odvodnou žílu. Ve zúženém místě se mohou začít tvořit hrudky a trombózy. Jako každé cizí těleso uvnitř těla je náchylnější k infekcím. Graft může být dosti dlouhý a lze ho proto přišít na mnoha místech, dokonce i na stehně nebo na krku.\n\n\n"}
{"id": "340049", "url": "https://cs.wikipedia.org/wiki?curid=340049", "title": "Stanislav Řezáč", "text": "Stanislav Řezáč\n\nStanislav Řezáč (* 29. dubna 1973) je český sportovec, běžec na lyžích, specialista na běhy na dlouhé vzdálenosti. Je považován za jednoho z nejlepších současných světových lyžařů – běžců, kteří systematicky závodí na dlouhých tratích.\n\n\n\nV roce 2011 upoutal pozornost veřejnosti svým rozhovorem po úspěchu v norském Birkebeinerrennetu, kdy ne příliš šťastně smíchal tři jazyky do sebe. Obzvláště pak valná většina českých diváků nerozuměla jeho výrazu „šůšn“ a brali ho taktéž jako zkomoleninu nějakého anglického slova. Ve skutečnosti se ale jedná o název norské vesnice Sjusjøen.\n\n"}
{"id": "340051", "url": "https://cs.wikipedia.org/wiki?curid=340051", "title": "Armáda Somalilandu", "text": "Armáda Somalilandu\n\nOzbrojené síly Somalilandu (Somálsky: \"C'iidanka Qaranka\") jsou hlavním vojenským systémem v neuznané republice Somaliland spolu s Policejními silami Somalilandu, které jsou součástí vnitřních bezpečnostních sil a jsou podřízeny těm vojenským. Ozbrojené síly v současnosti čítají 30 000 osob a jejich velením je pověřen ministr obrany, v současnosti Adan Mire Mohammed MP.\n\nOzbrojené síly dostávají v současnosti největší podíl ze státního rozpočtu, spolu s policií a bezpečnostními složkami. Předběžný rozpočet na rok 2004 byl odhadován na přibližně 6,8 milionu dolarů. Vzhledem k neuznanému statusu Somalilandu musí země udržovat svoji vojenskou sílu bez cizí pomoci.\n\nArmáda je organizována do 12 divizí, které se skládají ze 4 tankových brigád, 45 mechanizovaných a pěchotních brigád, 4 brigády komand, brigády s raketami země-vzduch, 3 dělostřelecké brigády, 300 praporů polní pěchoty a praporu letecké obrany.\n\nProvozuschopnost vybavení je špatná a jeho skutečný stav neznámý.\n\n\nLetecké obranné síly se skládají z 10 brigád. \n\n\nOd roku 1991 není námořnictvo Somálska funkční a současný stav námořnictva Somalilandu je neznámý. Před tím se somálské námořnictvo skládalo z :\n"}
{"id": "340054", "url": "https://cs.wikipedia.org/wiki?curid=340054", "title": "Ondřej Řepa", "text": "Ondřej Řepa\n\nOndřej Řepa z Greifendorfu a na Závišicích († 1596) byl jedním z nejznámějších novojičínských purkmistrů.\n\nPůvodně sloužil jako úředník novojičínské vrchnosti Janu ml. z Žerotína v roce 1558. Od něho získal za své služby 29. května 1558 privilegium na výsadní obchod s voskem ve městě, z něhož zřejmě zbohatl. Po roce 1558 se stal městským písařem a celkem devětkrát byl zvolen purkmistrem (v letech 1567, 1568, 1578, 1581, 1583, 1587, 1588, 1591 a 1595). Vlastnil nejvýstavnější dům na novojičínském náměstí čp. 32 (20), později nazvaný Stará pošta, jenž sám nákladně vystavěl ve slohu italské renesance v roce 1563. Svůj predikát z Greifensdorfu získal 26. ledna 1566 s udělením erbovního měšťanství (získal erb a predikát, příslušníkem šlechty se ale nestal). V roce 1588 skoupil polovinu vesnice Závišice s dvorem Támovice. Ženat byl s Annou Bútovskou, dcerou fojta v Butovicích, a měl syny Eliáše (pozdějšího purkmistra) a Ondřeje a dcery Kateřinu, Marianu a Ludmilu.\n\n"}
{"id": "340056", "url": "https://cs.wikipedia.org/wiki?curid=340056", "title": "Cymodoceaceae", "text": "Cymodoceaceae\n\nCymodoceaceae je čeleď jednoděložných rostlin z řádu žabníkotvaré (\"Alismatales\").\nJe to jedna ze tří čeledí mořských rostlin, které jsou označovány souhrnným názvem mořské trávy. Jsou to ponořené, ve dně kořenící, dvoudomé byliny s čárkovitými nebo šídlovitými, dvouřadě uspořádanými listy. Některé druhy mají dřevnaté oddenky. Květy jsou velmi nenápadné, bezobalné, ukryté mezi listeny. Pyl se přenáší vodou. Rostliny se vegetativně rozrůstají a vytvářejí rozsáhlé porosty, \"podmořské louky\".\nČeleď zahrnuje 17 druhů v 5 rodech a je rozšířena při mořských pobřežích tropů a subtropů téměř celého světa. Druh \"Cymodocea nodosa\" se jako jediný evropský zástupce vyskytuje v celém Středomoří.\n\nZástupci čeledi \"Cymodoceaceae\" jsou vytrvalé mořské byliny s plazivými oddenky. Oddenek je buď bylinný a monopodiálně větvený (\"Cymodocea\", \"Halodule\", \"Syringodium\"), nebo dřevnatý a větvený sympodiálně (\"Amphibolis\", \"Thalassodendron\"). Rostliny koření ve dně a rostou celé pod hladinou. Listy jsou střídavé, dvouřadě uspořádané, jednoduché, přisedlé, na bázi s listovou pochvou. Mezi bází listu a pochvou je ligula. Čepele listů jsou celokrajné, čárkovité až šídlovité, ploché nebo s okrouhlým průřezem. Žilnatina je souběžně trojžilná až vícežilná. V pokožce chybějí průduchy.\n\nRostliny jsou dvoudomé, s jednopohlavnými květy. Květy jsou malé, bezobalné, stopkaté až přisedlé, jednotlivé nebo ve vrcholíkovitých květenstvích (\"Syringodium\"), ukryté v listenech připomínajících listy. V samčích květech jsou 2 tyčinky. Gyneceum samičích květů je apokarpní, svrchní, složené ze 2 volných plodolistů. Každý plodolist obsahuje jediné vajíčko a na vrcholu vybíhá v krátkou nebo dlouhou (\"Halodule\"), jednoduchou nebo větvenou čnělkovou část. Plody jsou nepukavé, jednosemenné, s tvrdým perikarpem nebo s tvrdým endokarpem a dužnatým, laločnatým exokarpem (\"Amphibolis\"), případně se jedná o nepravý plod, jehož vnější vrstva je tvořena zdužnatělým listenem (\"Thalassodendron\").\nInterpretace plodů není jednoznačná a v různých zdrojích bývají označovány za oříšky, nažky či peckovice.\n\nČeleď \"Cymodoceaceae\" zahrnuje 17 druhů v 5 rodech.\nZástupci čeledi jsou široce rozšířeni v tropických a subtropických mořích. Ve Středomoří a Austrálii některé druhy přesahují i do teplých oblastí mírného pásu. V Evropě roste pouze druh \"Cymodocea nodosa\", který je rozšířen při pobřežích v celém Středomoří a roste i na Kanárských ostrovech.\nRody \"Halodule\" a \"Syringodium\" jsou rozšířeny v tropech Starého i Nového světa, rody \"Cymodocea\" a \"Thalassodendron\" se vyskytují pouze ve Starém světě. Rod \"Amphibolis\" je svým výskytem omezen na jižní a západní Austrálii a Tasmánii.\n\nPyl je přenášen vodou (hydrogamie), a to buď na hladině nebo pod ní. Samičí květy jsou zcela ukryty mezi listeny, z nichž vyčnívají pouze dlouhé blizny. Pylová zrna mají podobu vláken a mají lepkavý, avšak vodoodpudivý povrch. Zajímavý způsob opylování byl popsán u rodu \"Halodule\". Při odlivu, když je nízká hladina moře, se z prašníků uvolňují vlákna pylu, která se spolu sdružují do řídkých, rozměrných shluků, které plovou na hladině jako vory a svým vzhledem připomínají sněhové vločky. Samičí rostliny mají dlouze vláknité blizny, které rovněž vzplývají po hladině. Při kontaktu těchto útvarů pak dochází k opylení.\nPodobný způsob opylování má i \"Amphibolis antarctica\", u tohoto druhu se však z rostlin za odlivu synchronně oddělují celé samčí květy, které vyplouvají na hladinu a zde se z nich teprve uvolňuje vláknitý pyl. Samičí květy vyrůstají na dlouhých, poddajných výhonech a dostávají se tak rovněž snadno k hladině. Jiný mechanismus opylování je vyvinut u rodu \"Syringodium\". Tyto rostliny mají květy uspořádané v dvouřadých, postupně rozkvétajících květenstvích, orientovaných kolmo k hladině. Na rozdíl od předchozích rodů není pyl nadnášen a volně plave ve vodě, kde se sdružuje do shluků či pásů.\n\nRostliny se rozrůstají vegetativně prostřednictvím výhonů a vytvářejí tak celé porosty (\"podmořské louky\").\nSemena rostlin čeledi \"Cymodoceaceae\" jsou poměrně těžká, klesají ke dnu a nešíří se proto obvykle na velké vzdálenosti.\nSemena středomořského druhu \"Cymodocea nodosa\" prodělávají dormantní stádium o délce 7 až 8 měsíců a klíčí až při teplotách vody nad 18° C. Naopak semena tropického druhu \"Cymodocea rotundata\" mohou klíčit kdykoliv v průběhu celého roku. Semena rodu \"Halodule\" mají dlouhou dormanci, trvající několik let. U rodů \"Amphibolis\" a \"Thalassodendron\" nemají plody dužnaté oplodí a semena klíčí přímo na mateřské rostlině bezprostředně po dozrání. Mladé rostliny se pak oddělují až po 7 až 12 měsících.\nV kořenové oblasti rostlin bývají kolonie symbiotických bakterií, které se podílejí na příjmu živin a možná i na fixaci dusíku.\n\nVšichni zástupci čeledi obsahují sulfonované fenolické sloučeniny. Má se za to, že obsah těchto látek souvisí s přizpůsobením mořskému prostředí.\n\nČeleď \"Cymodoceaceae\" je morfologicky jednoznačně vymezená a rovněž jednotlivé rody této čeledi jsou dobře definované. Náleží do skupiny mořských čeledí řádu \"Alismatales\", označovaných jako \"mořské trávy\". Patří mezi ně čeledi \"Cymodoceaceae\", \"Zosteraceae\" a \"Posidoniaceae\".\nVe starších taxonomických systémech byla čeleď \"Cymodoceaceae\" řazena zpravidla do řádu \"Najadales\" (Cronquist, Dahlgren) či samostatného řádu \"Cymodoceales\" (Tachtadžjan) v rámci podtřídy \"Alismatidae\".\n\nJedná se o poměrně starou čeleď. Fosilní pozůstatky rodu \"Cymodocea\" jsou známy z uloženin eocénního a miocénního stáří.\nZ Holandska byl popsán druh \"Thalassotaenia debeyi\", pocházející z období křídy. Je považován za jednoho z předků dnešní skupiny \"mořských trav\". Z žijících rostlin tyto fosílie nejvíce připomínají rod \"Amphibolis\"\na \"Thalassodendron\" z čeledi \"Cymodoceaceae\" a také rod \"Posidonia\" z čeledi \"Posidoniaceae\". Protože však některé znaky těmto žijícím rostlinám neodpovídají, je možné, že se jedná o samostatnou, dnes již vyhynulou linii mořských trav.\n\n\"Amphibolis\", \"Cymodocea\", \"Halodule\", \"Syringodium\", \"Thalassodendron\"\n\n"}
{"id": "340059", "url": "https://cs.wikipedia.org/wiki?curid=340059", "title": "Kostel svatého Františka Xaverského", "text": "Kostel svatého Františka Xaverského\n\nKostely a kaple zasvěcené sv. Františku Xaverskému se nacházejí všude po světě, čemuž vděčí mimo jiné celosvětovému rozšíření Tovaryšstva Ježíšova a tomu, že je patronem misionářů, pročež mu jezuité i misionáři své kostely často zasvěcovali.\n\n\n\n\n\n"}
{"id": "340062", "url": "https://cs.wikipedia.org/wiki?curid=340062", "title": "Laura Lion", "text": "Laura Lion\n\nLenka Prášilová (* 24. března 1983 v Litoměřicích) je česká pornoherečka. Nejčastěji je uváděna jako Laura Lion, ale vystupuje i pod dalšími jmény.\n\nLaura Lion začala s filmováním v roce 2001. Do filmů a do povědomí se začala dostávat v roce 2002 a to díky španělskému studiu Private, se kterým natočila set čtyř na sebe navazujících filmů \"Natural Wonders of the World\" ve dvojici s Roccem Siffredim. Následovala její kariéra ve filmech americké produkce, kde se stala regulérní pornstar ve „velko-kozatých“ filmech. Do února 2007 se objevila v minimálně 97 filmech. Můžeme ji také vidět na mnoha webových stránkách z celého světa.\n\n"}
{"id": "340063", "url": "https://cs.wikipedia.org/wiki?curid=340063", "title": "White-out", "text": "White-out\n\nWhite-out je termín, který je v různých odvětvích používán v různých významech, zpravidla však souvisí se špatnou viditelností a rozeznatelností terénu.\n\nV horolezectví tento termín zpravidla popisuje situaci, kdy v horách povrch oblaků splývá se sněhovou pokrývkou svahu natolik, že horolezec má problém rozeznat, kde je před ním pevná půda a kde je jen propast zakrytá oblakem. Taková situace, zejména je-li posílena špatnou viditelností (např. nočním šerem nebo nutností brodit se oblakem), může být smrtelně nebezpečná i pro ty nejlepší horolezce. \n"}
{"id": "340064", "url": "https://cs.wikipedia.org/wiki?curid=340064", "title": "Měšice", "text": "Měšice\n\nNázev Měšice nese více obcí:\n\n\n…a zámků:\n"}
{"id": "340066", "url": "https://cs.wikipedia.org/wiki?curid=340066", "title": "Svářeč", "text": "Svářeč\n\nSvářeč je pracovník, který provádí svařování kovů.\n\nV České republice smí svařovací práce vykonávat pouze osoba s oprávněním, které zahrnuje pouze ty metody svařování a materiály, pro které byl vyškolen a úspěšně vykonal zkoušky, jak je předepsáno v příslušné legislativě. Dosažená kvalifikace se potvrzuje v Průkazu odborné kvalifikace svářeče.\n\n\n\n\n\n\n\n\n\n\nJe vydáván Českou svářečskou společností ANB a je evidován Hospodářskou komorou ČR. Průkaz je rozdělen do 6 částí, viz dále.\n\nJe zapisováno dosažené odborné vzdělání (vyučen, maturita apod.). Zapisuje příslušná škola, učiliště nebo zkušební orgán.\n\nJe zapisována dosažená kvalifikace svářeče. Zapisuje svářečská škola, ve které byla zkouška vykonána a potvrzuje ji pracovník pověřený zkušební organizací (Českou svářečskou společností ANB).\n\nOznačení podle \"ČSN EN ISO 4063\".\n\nPro účely svařování byly vybrané základní materiály používané pro svařování rozděleny do skupin podle \"TNI CEN ISO/TR 15608\"\n\n\nZaškolení pracovníka je označeno např.: ČSN 05 0705-ZP 135-1 1.1, kde\n\nNapříklad:\n\nSvářeč musí prokázat znalosti podle norem \"ČSN EN 287\", \"ČSN EN ISO 9606\", \"ČSN EN 1418\", \"ČSN EN 13133\" a absolvovat kurz se zkouškou. Zkoušku podle každé normy lze absolvovat jednotlivě.\n\nJe zapisováno pověření ke svařování. Toto vyplňuje právnická či fyzická osoba zodpovědná za provádění svářečských prací ve vztahu k objednateli prací.\n\nJsou zapisovány záznamy o zaměstnání svářeče.\n\nJsou zaznamenávány ostatní kvalifikace a odborná školení.\n\nJe zapisována zdravotní způsobilost k provádění svářečských prací.\nLékařské prohlídky se provádějí jednou za 5 roků, u osob starších 50 let, jednou za 3 roky.\n\nS účinností Vyhlášky 79/2013 Sb., dnes záleží do které rizikové kategorie je svářeč v podniku zařazen. Zařazování pracovníků do rizikových kategorií řeší Příloha č. 1 Vyhlášky 432/2003 Sb.Např. svářeči elektrickým obloukem, kteří jsou exponováni ultrafialovým zářením jehož hodnoty překračují nejvyšší přípustné hodnoty jsou zařazeni do třetí rizikové kategorie kde je lékařská prohlídka 1 x za 2 roky.\n\n\n"}
{"id": "340070", "url": "https://cs.wikipedia.org/wiki?curid=340070", "title": "Lefkada", "text": "Lefkada\n\nLefkada, někdy též Lefkáda (řecky Λευκάδα), je řecký ostrov v souostroví Jónských ostrovů o rozloze 356 km², délka pláží je 117 km a na ostrově žije 23 000 obyvatel, je položen mezi ostrovy Korfu a Kefalonie. Nejvyšším bodem je vrchol Stavrota. Na ostrově je mírné středomořské podnebí.\n\nOstrov je součástí řecké regionální jednotky Lefkada a je rozdělen do dvou krajů a šesti okresů. S protější pevninskou Akarnánií je propojen umělou hrází a zvedacím mostem. Název ostrova je odvozen z řeckého slova \"Lefkos\", které znamená „bílý“. Ostrov byl tak pojmenován díky bílým skalám, nacházejícím se na jihu ostrova.\n\nDíky svým plážím patří ostrov k turisticky významným destinacím. Centrem ostrova je město Lefkada, ležící na severu ostrova. Vnitrozemí ostrova je velice hornaté s vrcholy o nadmořské výšce okolo 1000 m n. m. Ostrov má také bohaté zdroje spodních vod, díky nimž má bohatou faunu a flóru.\n\nDnešní hlavní město je postupně třetím hlavním městem na ostrově v jeho historii. První bylo Nyrikos, druhým středověké Santa Maura (14. století n. l.). To bylo roku 1684 přesunuto na místo kde se nachází dodnes, kde v té době byla pouze rybářská osada.\n\nBenátčané při jeho výstavbě uplatnili urbanistický styl běžný v středověké Evropě. Po téměř zničujícím zemětřesení v roce 1825 bylo znovu vystavěno podle přísných anglických antiseismických pravidel.\n\nHrad Santa Maura je středověká šestiboká pevnost se sedmi baštami. Hrad je vystavěn na výběžku země velikém 45 m³, který vybíhá do Jónského moře. Díky příkopu se tento výběžek stal umělým ostrovem. Centrum hradu je ze 14. stol. a bylo postaveno franským knížetem Ioannisem Orsiemem, který dostal Lefkadu věnem od epirského despoty Nikofera I.\n\nPoznámka: Meganisi, Kalamos, a Kastos jsou na separátních ostrovech, zatímco zbytek výše uvedeného je přímo na ostrově Lefkada.\n\n\n\nFiktivní ostrov Malden ve hře Operace Flashpoint, hlavní sídlo vojsk NATO, byl založen na ostrově Lefkada.\n\n"}
{"id": "340075", "url": "https://cs.wikipedia.org/wiki?curid=340075", "title": "Miroslav Iringh", "text": "Miroslav Iringh\n\nMiroslav Iringh (28. února 1914, Varšava – 28. května 1985, Varšava) byl velitel 535. čety Slováků ve Varšavském povstání.\n\nPocházel ze slovenské rodiny dlouhodobě usazené ve Varšavě. Věnoval se literární tvorbě a novinářské práci. V září 1939 působil jako příslušník Československé legie v Polsku. Po 2. světové válce válce pracoval jako novinář a fotograf a byl postižen komunistickým režimem za členství v Armii Krajowé. Spolupracoval s periodiky \"Život\", \"Gazeta Lubelska\", \"Życie Warszawy\". Zemřel na rakovinu plic. V současnosti je po něm ve varšavském Czerniakově pojmenováno náměstí. V roce 2007 mu byl udělen Řád Ľudovíta Štúra I.m.\n\nPodporučík Miroslav Iringh (bojové jméno „Stanko“) byl v době Varšavského povstání v roce 1944 velitelem 535. čety Slováků skupiny „Kryska“ Zemské armády, která působila ve čtvrti Czerniakow. Samotná četa byla zformována už v roce 1943 a její členové nosili na rukávě zvláštní pásku se slovenskou trikolórou a slovenským znakem (na rozdíl od bílo-červené pásky ostatních příslušníků AK).\n\n"}
{"id": "340077", "url": "https://cs.wikipedia.org/wiki?curid=340077", "title": "Vlastimil Balín", "text": "Vlastimil Balín\n\nVlastimil Balín (23. října 1950, Most), je český politik, bývalí senátor za obvod Most. Byl členem Komunistické strany Čech a Moravy.\n\nVystudoval Vysokou školu politickou Ústředního výboru KSČ v Praze, až do roku 1990 pracoval jako politický pracovník na okresním a posléze krajském výboru KSČ. V roce 2004 byl za KSČM zvolen senátorem za senátní obvod Most. Nebyl členem žádného senátorského klubu.\n\n8. srpna 2010 z KSČM vystoupil, neboť mu spolustraníci hrozili vyloučením, protože se Balín rozhodl do senátu kandidovat za uskupení „Občané městu, město občanům“. Svůj mandát neobhájil, se ziskem 3,14 % obsadil poslední 8. místo.\n\n"}
{"id": "340078", "url": "https://cs.wikipedia.org/wiki?curid=340078", "title": "Vivianit", "text": "Vivianit\n\nVivianit (Werner, 1817) je jednoklonný minerál s chemickým vzorcem Fe(PO)·8(HO). Je členem vivianitové skupiny minerálů. Byl pojmenován po svém objeviteli: John Henry Vivian (1785-1855), jenž byl anglický politik, majitel dolu a mineralog. \n\nDruhotný minerál v oxidačních zónách ložisek železných rud, součást žulových pegmatitů. Nahrazuje organický materiál ve zkamenělých kostech, jezerních sedimentech, rašeliništích a jinde. Vzácně se vyskytuje v jeskyních.\n\nKrystaly mohou být prizmatické; zploštělé podle {100} a {010}. Agregáty vláknité, kuličkovité, zemité a radiálně paprsčité.\n\n\n\nNejčastěji se vyskytuje v asociaci se sideritem, limonitem, pyritem, pyrhotinem, ludlamitem nebo metavivianitem\n\nNěkdy se používá jako drahý kámen – kabošony, fasetové brusy.\n\nHojný minerál:\n\n\n"}
{"id": "340081", "url": "https://cs.wikipedia.org/wiki?curid=340081", "title": "Stehlík (rozcestník)", "text": "Stehlík (rozcestník)\n\nStehlík může být:\n\n\n\n"}
{"id": "340086", "url": "https://cs.wikipedia.org/wiki?curid=340086", "title": "Grateful Dead", "text": "Grateful Dead\n\nGrateful Dead byla americká rocková skupina založená v roce 1965 v San Franciscu. Kapela byla známá tím, že ve své hudbě kombinovala prvky rocku, folku, bluegrassu, blues, reggae, country, jazzu, psychedelického rocku, space rocku i gospelu. Jejich první album se stejnojmenným názvem vyšlo v roce 1967. Od té doby Grateful Dead vydali několik desítek studiových i živých alb. V roce 1995 se skupina po smrti Jerryho Garcii rozpadla.\n\n\n\n\n"}
{"id": "340092", "url": "https://cs.wikipedia.org/wiki?curid=340092", "title": "One In Seven", "text": "One In Seven\n\nOne In Seven je první vinyl projektu GFB. Vyšel na německém labelu Brain Distortion v roce 2001.\n\nA1 The Berzerk \nA2 Acid Warrior \nA3 Sinners \nB1 ArXaGxDax (Edit) \nB2 RQ_240 (Kill! Kill! Kill!) \nB3 Word Of God \nB4 Virgin \n\n\"Pozn.: Na skladbě The Berzerk spolupracoval s GFB italský DJ a producent Rotello.\"\n"}
{"id": "340094", "url": "https://cs.wikipedia.org/wiki?curid=340094", "title": "Pleasure to Kill", "text": "Pleasure to Kill\n\nPleasure to Kill (česky P\"otěšení Zabíjet\") je druhé studiové album thrash metalové skupiny Kreator nahrané a vydané v roce 1986. Po lyrické stránce navazuje na předchozí album \"Endless Pain\"\".\nToto album ovlivnilo mnohé deathmetalové kapely.\n\nBylo vydáno v roce 1986 a řadí se mezi několik nejlepších thrash-metalových alb všech dob. Další významné kapely vydaly alba: Dark Angel vydali své podceňované album \"Darkness Descends\", jedno z nejtvrdších a nejrychlejších thrash-metalových alb všech dob, Slayer vydali \"Reign in Blood,\" Megadeth vydali desku \"Peace Sells... But Who's Buying? a\" Metallica \"Master of Puppets.\"\n\n\nOhvězdičkované skladby jsou bonusové skladby z novějšího remasterovaného vydání, byly převzaty z EP \"Flag of Hate\".\n\n\n"}
{"id": "340097", "url": "https://cs.wikipedia.org/wiki?curid=340097", "title": "Emoticons Stole My Face", "text": "Emoticons Stole My Face\n\nEmoticons Stole My Face je třetí vinyl z diskografie Gabby Front Berlin. Tento vinyl vyšel na italském labelu Noistorm v roce 2006.\n\n"}
{"id": "340098", "url": "https://cs.wikipedia.org/wiki?curid=340098", "title": "The Berserk : Reloaded", "text": "The Berserk : Reloaded\n\nThe Berserk : Reloaded je předělávka skladby \"The Berzerk\" z vinylu One In Seven. Na tomto tracku pracovali GFB a Rotello. V roce 2007 ho vydal německý label Enyokern na disketě.\n\nA:\\ The Berserk : Reloaded (1:27)\n"}
{"id": "340099", "url": "https://cs.wikipedia.org/wiki?curid=340099", "title": "We Have Explosive", "text": "We Have Explosive\n\nWe Have Explosive je společný vinyl Gabby Front Berlin a slovenského DJe a producenta Miroslava Boďi \"(Miroslav Boďa)\" alias Incorrect Segment. Vinyl vyšel v Německu na labelu Restroom a v Itálii na labelu Analphabetik, a to v roce 2007.\n\n"}
{"id": "340101", "url": "https://cs.wikipedia.org/wiki?curid=340101", "title": "Joaquín Almunia", "text": "Joaquín Almunia\n\nJoaquín Almunia Amann (* 17. června 1948 Bilbao, Španělsko) je španělský a evropský politik, bývalý místopředseda Evropské komise a komisař pro konkurenceschopnost.\n\nVystudoval ekonomii a práva a stal se členem Španělské socialistické dělnické strany (PSOE). V 70. letech 20. století byl ekonomem významné španělské odborové ústředny \"Unión General de Trabajadores\". V letech 1979 až 2004 byl členem španělského parlamentu za Madrid. V letech 1982 až 1986 byl ministrem pro zaměstnanost a sociální zabezpečení. V letech 1986 až 1991 byl ministrem pro veřejnou správu. V letech 1994 až 1997 byl mluvčím PSOE a v letech 1997 až 2000 jejím předsedou.\n\n24. dubna 2004 se stal členem Evropské komise vedené Romanem Prodim, v níž byl zodpovědný za ekonomickou a monetární politiku. Stejné portfolio si zachoval i od listopadu 2004 v další Evropské komisi v čele s José Barrosem. Od 9. února 2010 je místopředsedou tzv. druhé Barrosovy komise a komisařem pro hospodářskou soutěž.\n\n"}
{"id": "340105", "url": "https://cs.wikipedia.org/wiki?curid=340105", "title": "50th Floor", "text": "50th Floor\n\n50th Floor se skládá z remixů skladeb \"Lacrima Mosa Est\" (od GFB) a \"Conceale\" (od ANC). Vinyl vyšel na německém labelu Restroom v roce 2008.\n\nA1 GFB – Lacrima Mosa Est (Earfist Remix) (5:09) \nA2 ANC – Conceale (Moleculez Remix) (6:30) \nA3 GFB – Lacrima Mosa Est (Snowblinded Mix) (3:37) \nB1 GFB – Lacrima Mosa Est (5xpi Remix) (3:45) \nB2 ANC – Conceale (Psykotropp Remix) (7:02) \nB3 GFB – Lacrima Mosa Est (Stinger Remix) (4:31)\n"}
{"id": "340109", "url": "https://cs.wikipedia.org/wiki?curid=340109", "title": "Wiederspergové", "text": "Wiederspergové\n\nSvobodní pánové Wiederspergové z Wiederspergu jsou původem německý šlechtický rod. Sídlili na hradě Wiederspergu v Sasku poblíž dnešního Ašského výběžku. Později se přestěhovali do Čech, kde byli nejdříve povýšeni mezi české a později mezi rakouské svobodné pány. Sídlili na zámcích v obcích Plandry a Medlešice u Chrudimi. O své majetky v Čechách přišli v roce 1945.\n\n\nJejich znakem byl polcený štít, v pravém poli vlk ve skoku s jehnětem v tlamě na zlatém poli, v levém poli červené břevno na modrém poli.\n"}
{"id": "340118", "url": "https://cs.wikipedia.org/wiki?curid=340118", "title": "Joe Borg", "text": "Joe Borg\n\nJoseph „Joe“ Borg (* 19. března 1952, La Valletta, Malta) je maltský a evropský diplomat a politik.\n\nJe členem maltské nacionalistické strany (Partit Nazzjonalista). V letech 1992 až 1995 byl členem rady ředitelů maltské centrální banky. Byl členem maltského parlamentu od roku 1995, znovuzvolen v letech 1996, 1998 a 2003.\n\nV letech 1989 až 1995 působil jako poradce ministerstva zahraničních věcí pro záležitosti EU. V letech 1996 až 1998 byl stínovým ministrem zahraničních věcí své strany. V letech 1999 až 2004 byl členem maltské vlády, ministrem zahraničních věcí.\n\nV květnu 2004 se stal členem Evropské komise vedené Romanem Prodim, zodpovědným za oblast rozvojové a humanitární pomoci EU. Od listopadu 2004 byl členem v další Evropské komisi v čele s José Barrosem, kde byl zodpovědný za oblast námořnictví a rybářství. \n\n\n"}
{"id": "340124", "url": "https://cs.wikipedia.org/wiki?curid=340124", "title": "Rozhledna a televizní vysílač Praděd", "text": "Rozhledna a televizní vysílač Praděd\n\nRozhledna a televizní vysílač Praděd patří k obdivuhodným stavbám svého druhu v České republice. Vrchol vysílače je nejvyšším pevným (byť umělým) bodem Česka, s nadmořskou výškou mezi 1637 a 1638 metry převyšuje vrchol Sněžky. Vysílač stojí v Moravskoslezském kraji ve slezském katastrálním území Malá Morávka \"(součást obce Malá Morávka)\", v těsné blízkosti s historickou zemskou hranicí Moravy a Slezska.\n\nJiž od počátku 19. století stála na vrcholu Pradědu chýše později doplněná jednoduchou budovou. O stavbu rozhledny se poprvé snažil Turistický spolek Jesenicka na přelomu 19. a 20. století. Plány z roku 1891 jsou považovány za první dochované stavební záznamy. Roku 1903 jsou předloženy Moravskoslezským sudetským horským spolkem ve Frývaldově stavební plány architekta Františka von Neumanna. Po schválení Okresním hejtmanstvím v Bruntále a vyjasnění situace s majiteli okolních panství byla stavba v srpnu roku 1903 povolena.\n\nV roce 1904 začala vlastní výstavba rozhledny – Strážní věže Habsburk (něm. Habsburgwarte). Toto jméno dostala věž později. Ke stavbě bylo použito materiálu z nedalekých Tabulových skal. Dík za dokončení stavby patřil členům turistického spolku, kteří stavbu financovali a vykonávali ve svém volném čase. Proto se roku 1912 podařilo rozhlednu zkolaudovat. Stavba připomínala gotickou hradní věž, měla půdorys 15×14,5 m a výšku 32,5 m. V nejvyšším 7. patře byla vyhlídková plošina. Stavbě bylo přiděleno číslo popisné 207 v obci Malá Morávka.\n\nNásledovalo však období úpadku rozhledny. Důvodem byla jednak volba zcela špatného stavebního materiálu, kámen ne příliš pevný a ve vlhku se drolící. Drsné horské a povětrnostní podmínky nemohl dlouho vydržet. Dále to byla celková situace, kdy o stavbu nemohlo být dostatečně pečováno z důvodu první světové války. Po válce se rozhledna roku 1926 přece jen dočkala rekonstrukční pozornosti. Ne však na dlouho, v průběhu Druhé světové války rozhlednu využívali Němci pro meteorologické účely a letecká pozorování. Na začátku 40. let zde Němci vystavěli turistickou Poštovní chatu, kterou vybudovali váleční zajatci a totálně nasazení.\n\nPo skončení války roku 1946 byla rozhledna opět uvedena do provozu a spolek Turista Praha plánoval její rekonstrukci. Věž v té době byla již značně zchátralá, proto byly snahy na opravu téměř marné. V roce 1957 musela být rozhledna z bezpečnostních důvodů pro veřejnost uzavřena. Plánovaná rekonstrukce se pak již neuskutečnila, protože roku 1959 se celá stavba zřítila. Na vrcholu tak zůstala pouze budova meteorologické stanice a dřevěná útulna.\n\nStavba vysílače byla zahájena roku 1968 dle návrhu architekta Jana Lišky ze Stavoprojektu Brno. Účelem stavby bylo pokrýt stále rostoucí poptávku po televizním vysílání. Kvůli stavbě byla zřízena i asfaltová silnice z nedaleké Ovčárny, která nyní slouží k zásobování. Na rok 1977 bylo naplánováno dokončení stavby, termín musel být kvůli špatným stavebním podmínkám posunut až na rok 1980. V objektu je umístěna vedle vysílací techniky i restaurace, hotel a vyhlídka.\n\nVysílač je v dolní části betonový, nad veřejně přístupnou vyhlídkovou plošinou a strojovnou výtahu navazuje ocelový tubus. Nejvyšší část tvoří laminátový anténní nástavec. Vysílač je vysoký 146,5 metru – původní výška 162 metrů klesla po výměně anténního nástavce v roce 1993. Z veřejně přístupné vyhlídky ve výšce 73 m je za dobrého počasí vidět Sněžka, Lysá hora a Radhošť, vzácně i Vysoké Tatry a Malou Fatru na Slovensku.\n\nVysílač je 5. nejvyšší věží v Česku. Vrchol vysílače je nejvyšším pevným (byť umělým) bodem Česka, s nadmořskou výškou mezi 1637 a 1638 metry leží výše než vrchol Sněžky. Nejvýše soustavně dostupnou je plošina 20 metrů pod vrcholem, na navazující 20 metrů vysoký anténní nástavec lze vystoupat jen při odstávce provozu vysílače.\n\nPro vysílač byly původně zamýšleny i speciální designové doplňky interiéru, například nábytek či jídelní servis v restauraci, jakých se dočkal vysílač Ještěd, dostavěný kratce před zahájením stavby na Pradědu. Pro úspory se však záměr realizace nedočkal.\n\nInteriér byl původně doplněn i uměleckými díly – u vstupu byla dřevěná plastika Kapka vyvěrající z jesenických hvozdů. Ta však musela být kvůli požární bezpečnosti přemístěna do veřejnosti nepřístupné zasedací místnosti Českých Radiokomunikací.\n\nV kategorii VHF a UHF analogových televizních stanic nejsou zastoupeny žádné stanice, analogové vysílání bylo ukončeno.\n\nV kategorii VKV FM rozhlasových stanic je provozováno následujících 8 stanic:\n\n"}
{"id": "340129", "url": "https://cs.wikipedia.org/wiki?curid=340129", "title": "Jérôme Bonnell", "text": "Jérôme Bonnell\n\nJérôme Bonnell (* 14. prosince 1977, Paříž) je francouzský režisér a scenárista.\n\nStudoval na Université de Paris VIII. Svůj první krátký film \"Fidèle\" natočil roku 1999. Začala tak jeho dlouhodobá spolupráce s herečkou Nathalie Boutefeu.\n\n\n"}
{"id": "340133", "url": "https://cs.wikipedia.org/wiki?curid=340133", "title": "Železniční trať Suchdol nad Odrou – Nový Jičín", "text": "Železniční trať Suchdol nad Odrou – Nový Jičín\n\nŽelezniční trať Suchdol nad Odrou – Nový Jičín město (v jízdním řádu pro cestující označená číslem 278) je jednokolejná regionální trať. Doprava po této trati byla zahájena 20. prosince 1880 a je stále v provozu.\n\nTrať spojuje Nový Jičín v cílové stanici Suchdol nad Odrou s tratí 270 spojující Ostravu s Prahou, čímž se zlepšila dopravní obslužnost města s krajským i hlavním městem. Trať je tak využívaná jak studenty a pracujícími v Ostravě, tak turisty při cestě do Prahy. Nový Jičín totiž již nemá přímé spojení s Prahou, cestující si tak může vybrat mezi autobusy Student Agency s přestupem v Brně (na další autobus Student Agency) nebo v Olomouci (přestup na vlaky RegioJetu), nebo vlakové spojení s jediným přestupem v Suchdole nad Odrou, kde začal v červenci 2014 zastavovat Leo Express.\n\nČeské dráhy bohužel utlumují své přímé spojení Suchdola nad Odrou s Prahou, aktuálně (srpen 2014) zde již zastavují pouze dva spoje ráno při cestě do Prahy a večer jeden spoj při cestě z Prahy. Zájem jiných dopravců o přímé spojení Suchdolu nad Odrou s Prahou je tak vítaný.\n\nDo Suchdola nad Odrou začaly více zastavovat rychlíky do stanice Brno hl.n., tudíž cestující z Prahy hl.n. přestoupí v Přerově, potom jedou rychlíkem do Suchdola nad Odrou a nakonec se přestoupí na vlak do Nového Jičína město.\n\nTrať slouží i pro zásobování podniku VOP 025 a dnes již zaniklé tabákové továrny v Novém Jičíně.\n\nOd roku 2007 na trati jezdí souprava Regionova, díky tomuto kroku je doprava bezbariérová. Doba přepravy je 14 minut a vzdálenost mezi cílovými zastávkami je 8 km. Trať má pouze jednu mezi zastávku v Šenově u Nového Jičína. Kdysi však se na trati nacházela zastávka Kunín, ovšem byla často nevyužitelná a to z důvodu, že se zastávka nacházela daleko od obce Kunín. Většina vlaků nějakou dobu projížděla, nakonec se rozhodlo ke zrušení a zbourání zastávky. Od prosince 2007 jsou osobní vlaky na trati součástí ODIS. Trať není elektrifikovaná.\n\n"}
{"id": "340135", "url": "https://cs.wikipedia.org/wiki?curid=340135", "title": "Arabsiyo", "text": "Arabsiyo\n\nArabsiyo je město v severozápadním Somálsku, respektive Somalilandu, které se nachází asi 30 km západně od hlavního města Hargeysa. Arabsiyo je známé svými dobytkářskými statky. Je to také oblíbené letovisko pro zvláštní příležitosti jako jsou svatby a oslavy Eid. Arabsiyo má podle odhadů 20000 obyvatel a počet rychle roste.\n\nU Arabsia se nachází tři údolí na západní, střední a východní straně města s řadou zemědělských vesnic, jako je Huluq, Agamsa, Beeyo-Qalooce, Dhagaxmadoobe, Biyomacaan, LAAS Xadhaadh a Gogeysa.\n"}
{"id": "340140", "url": "https://cs.wikipedia.org/wiki?curid=340140", "title": "Borg", "text": "Borg\n\nSlovo Borg má více významů:\n\n\nPříjmení Borg nosí více různých osobností:\n\n"}
{"id": "340142", "url": "https://cs.wikipedia.org/wiki?curid=340142", "title": "Pioneer 3", "text": "Pioneer 3\n\nPioneer 3 byla bezpilotní sonda z roku 1958 organizace NASA z USA určená k průzkumu Měsíce. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. V katalogu COSPAR dostala přidělené označení 1958-008A.\n\nByl to třetí americký pokus o let k Měsíci a vytvoření jeho družice, či pokračovat v letu meziplanetárním prostorem.\n\nSonda měla startovní hmotnost 6 kilogramů. Byla kuželovitého tvaru, vysoká 0,58 metru, průměr základny 0,25 metru. Stabilizace měla být dosaženo rotací kolem osy. Byla opatřena anténovou tyčí, rtuťovou baterií, fotobuňkou, dvěma Geiger-Müllerovými trubicemi a vysílačem.\n\nS pomocí rakety Juno II odstartovala sonda z rampy na kosmodromu Eastern Test Range na Floridě dne 6. prosince 1958. Dosáhla rychlosti 10,738 km/s místo plánovaných 11,14 km/s. Důvodem bylo předčasné spotřebování paliva prvního stupně. Vyletěla do výšky 102 230 km nad zemským povrchem a následně se po 38 hodinách vrátila a shořela v zemské atmosféře. I tato sonda přinesla díky měření trvajícímu 25 hodin informace o dvou vzdálených Van Allenových radiačních pásech.\n"}
{"id": "340144", "url": "https://cs.wikipedia.org/wiki?curid=340144", "title": "Klíče od pevnosti Boyard", "text": "Klíče od pevnosti Boyard\n\nKlíče od pevnosti Boyard (ve francouzském originále Les clés de Fort Boyard) je francouzská dobrodružná televizní soutěž, v níž soutěží vždy šestičlenný tým, který v průběhu soutěže plní nejrůznější úkoly a jehož konečným cílem je uhodnout heslo k otevření trezoru. Výhru pak soutěžící obvykle věnují na charitativní účely.\n\nSoutěž vznikla v roce 1990 a v Česku ji vysílala Česká televize, později také TV Nova. V průběhu let byla také vysílána v různých regionálních mutacích, dokonce i na Slovensku. Od 2. února 2012 vysílala tuto soutěž (její britskou verzi nazvanou Fort Boyard) také televizní stanice Prima Cool. V roce 2013 Prima Cool vysílá i originální francouzskou verzi.\n\nSoutěž samotná je rozdělena na mnoho části. V první z nich je úkolem soutěžících v časovém limitu 50 minut získat 9 klíčů. Klíče získávají za splnění úkolů v místnostech po celé pevnosti. Během této části mají soutěžicí možnost při zastavené časomíře získat proti sportovně nadaným dětem v kleci u Červené paní (Rouge) 3 klíče. V další části se pak tým přesunuje do sálu rozhodnutí, kde se musí zajatci u Bílé paní (Blanche) osvobodit splněním zpravidla jednoduchého úkolu na štěstí, nebo zručnost. Pokud jej ale nezvládnou, zůstanou ve vězení až do boje s Pány temnot. Pokud družstvo nenasbírá 9 klíčů, někteří soutěžící se musí obětovat a též plnit úkol Blanche. V třetí části získávají soutěžící indicie, které jim napoví konečné heslo k trezoru. V sezóně 2019 je k dispozici 6 úkolů. V úkolech je zpravidla velmi těžké překonat svůj strach, a tak před touto částí mají soutěžící možnost získat žolíka – pokud správně odpoví z 8 otázek týkajících se Pevnosti Boyard alespoň polovinu. Žolík umožní vyměnit člověka na jednu zkoušku. V další části se osvobozují vězni, kteří nezvládli úkol v sálu rozhodnutí – na svůj únik mají 2 a půl minuty, pokud to nestihnou, přebytečný čas se jim odečte od času v sálu s pokladem. Dále soutěžící bojují proti Pánům temnot, aby získali čas pro získání peněz. V sezóně 2019 mají v základu 3 minuty a za každý vyhraný duel mají 15 sekund. Jsou čtyři duely a pokud prohrají, čas neztratí. \nJe nutno podotknout, že každý rok se pravidla trochu mění, tohle je popis pravidel pro sezónu 2018.\n\nPostavy vystupující v soutěži se liší v různých sériích. Mezi nejznámější patří:\n\n"}
{"id": "340145", "url": "https://cs.wikipedia.org/wiki?curid=340145", "title": "Pioneer 2", "text": "Pioneer 2\n\nPioneer 2 byla bezpilotní sonda z roku 1958 organizace NASA z USA určená k průzkumu Měsíce. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. V katalogu COSPAR nedostala žádné přidělené označení, protože se její let do vesmíru nezdařil. \n\nByl to druhý americký pokus o let k Měsíci.\n\nNesená raketou Thor Able 1 s výrobním číslem 129 odstartovala sonda z rampy na kosmodromu Eastern Test Range na Floridě dne 8. listopadu 1958. Kvůli poruše nosné rakety, když se nepodařilo zapálit poslední (třetí) stupeň nosné rakety, sonda vystoupala pouze do výšky 1550 km, načež začala klesat, po necelých 38 minutách letu opět vstoupila do atmosféry a ve 42,5 minutě letu zanikla nad střední Afrikou.\n\n"}
{"id": "340146", "url": "https://cs.wikipedia.org/wiki?curid=340146", "title": "Somalilandský šilink", "text": "Somalilandský šilink\n\nSomalilandský šilink (Somálsky: Soomaaliland shilin) je oficiální měnou v mezinárodně neuznané republice Somaliland, která je de facto nezávislým státem od roku 1991. Byl zaveden dne 18. října 1994 s kurzem 100 šilinků somálských : 1 šilink somalilandský. Somálský šilink přestal být zákonným platidlem v Somalilandu dne 31. ledna 1995.\n\nNominálně se 1 šilink dělí na 100 centů, ale mince v centech nebyly nikdy raženy vzhledem k nízké hodnotě měny. Reálně je mincí s nejnižší hodnotou jeden šilink. První byly vyraženy v roce 1994 mincovnou Pobjoy v Anglii. V roce 2002 byly vydány mince s hodnotou 2 a 5 šilinků o dvou návrzích zobrazujících průzkumníka sira Richarda Burtona nebo kohouta. Další vydané mince jsou: 10 šilinková zobrazující opici, 20 šilinková zobrazující psa a stříbrná 1000 šilinková (také zobrazují sira Richarda Burtona).\nRubová strana 1000 šilinkové mince obsahuje zajímavou chybu, místo zobrazení znaku Somalilandu zachycuje znak Somálska.\n\nBankovky jsou vydávány v nominálních hodnotách 5, 10, 20, 50, 100 a 500 šilinků. Bankovka o hodnotě 500 šilinků je nejnovější vydání z roku 2005. Ostatní data vydání bankovek jsou 1994, 1996, 1999 a 2002. V lednu 2012 byly dány do oběhu nové bankovky v hodnotě 1000 a 5000 šilinků.\n\nCentrální banka poskytuje služby pro výměnu různých měnách podle oficiální vládní sazby, ale většina lidí dává přednost lepším, i když neoficiálním kurzům poskytovaných agenty hawaly a směnárníky v ulicích hlavního města. Oficiální kurz k dolaru je u somalilandské centrální banky 7500 šilinků za 1 americký dolar (stav k prosinci 2008.\n"}
{"id": "340147", "url": "https://cs.wikipedia.org/wiki?curid=340147", "title": "Giuseppe Berto", "text": "Giuseppe Berto\n\nGiuseppe Berto (27. prosince 1914 Mogliano – 2. listopadu 1978 Řím) byl italský spisovatel.\n\nPo škole byl Giuseppe Berto byl třináct let vojákem. Během druhé světové války upadl do zajetí a byl internován v Texasu. Po válce studoval literaturu v Padově. Berto byl neorealistický vypravěč. Jeho temné a beziluzivní romány popisují bez patosu utrpení ve válečných a poválečných letech. Román \"Il brigante\" mu přinesl mezinárodní proslulost.\n"}
{"id": "340148", "url": "https://cs.wikipedia.org/wiki?curid=340148", "title": "Franco Frattini", "text": "Franco Frattini\n\nFranco Frattini (* 14. března 1957, Řím, Itálie) je italský a evropský politik, bývalý ministr zahraničních věcí v italské vládě.\n\nOd 22. listopadu 2004 do 8. května 2008 byl viceprezidentem Evropské komise v čele s Josém Barrosem a jeho portfóliem byla spravedlnost a bezpečnost. Od května ho v Evropské komisi nahradil jeho krajan Antonio Tajani. Frattini byl od 8. května 2008 do 16. listopadu 2011 italským ministrem zahraničních věcí ve vládě Silvia Berlusconiho.\n\n"}
{"id": "340156", "url": "https://cs.wikipedia.org/wiki?curid=340156", "title": "Dalia Grybauskaitė", "text": "Dalia Grybauskaitė\n\nDalia Grybauskaitė (přechýleně Dalia Grybauskaitėová, * 1. března 1956 Vilnius, Litevská SSR) je litevská politička a v letech 2009–2019 prezidentka Litvy.\n\nMezi roky 2001–2004 zastávala úřad ministryně financí v kabinetu Algirdase Brazauskase a dalších pět let působila jako členka dvou evropských komisí. V Prodiho komisi byla mezi květnem a listopadem 2004 komisařkou pro vzdělání a kulturu, spolu s Viviane Redingovou. V období 2004–2009 pak spravovala portfolio financí a rozpočtu pod vedením předsedy komise Josého Manuela Barrosa.\n\nDalia Grybauskaitė se narodila ve Vilniusu v dělnické rodině, její matka Vitalija Korsakaitė (1922–1989) byla prodavačka, otec Polikarpas Grybauskas (1928–2008) byl elektrikář a řidič.\n\nGrybauskaitė maturovala na tehdejší Vilniuské střední škole Salomėji Nėris, v roce 1983 politickou ekonomii na tehdejší Leningradské univerzitě A. Ždanova v Leningradě, v roce 1988 v Moskvě habilitovala na doktorku věd. V letech 1983 až 1989 byla členkou Komunistické strany Sovětského svazu a do roku 1990 byla členkou Komunistické strany Litvy. Vědecká hodnost jí byla v Litvě nostrifikována na doktorku sociálních věd − obor ekonomika. V roce 1991 na Georgetownské univerzitě v institutu Mezinárodních ekonomických styků absolvovala speciální program pro vedoucí činitele. Hovoří litevsky, anglicky, rusky, polsky a francouzsky.\n\nV letech 2001 až 2004 byla litevskou ministryní financí. V květnu 2004 se stala členkou Evropské komise v čele s Romanem Prodim zodpovědnou za oblast rozpočtu a finančního programování. Od listopadu 2004 se stala členkou Evropské komise v čele s José Barrosem a jejím portfóliem byly vzdělávání a kultura.\n\n17. května 2009 byla v prvním kole jako první žena zvolena prezidentkou Litvy, když získala 68,21 % hlasů, při volební účasti téměř 52 % oprávněných voličů. Inaugurace se konala 12. července 2009.\n\nV roce 2014 se rozhodla kandidovat na druhé funkční období, v prvním kole prezidentských voleb získala 45,89 % hlasů a postoupila do druhého kola společně s bývalým ministrem financí a europoslancem Zigmantasem Balčytisem, který získal 13,62 % hlasů. Druhé kolo voleb v květnu 2014 vyhrála ziskem 57,9 % hlasů, Balčytis získal 40,1 % hlasů.\n\nV listopadu 2014 označila Dalia Grybauskaitė Rusko za „teroristický stát“ a obvinila jej z „agrese proti Ukrajině“. Proti tomu se ostře ohradilo ruské ministerstvo zahraničí, které její slova označilo za extremistická. Skupina poslanců ruské Státní dumy vedená komunisty vyzvala ruskou vládu, aby s Litvou přerušila diplomatické styky. Ani poté prezidentka své výroky nezmírnila. \"„Na východě Ukrajiny operují ruští vojáci. Stát, který vysílá k sousedovi těžkou bojovou techniku bez označení, vykazuje příznaky terorismu,“\" uvedla.\n\nNa konci února 2015 podpořila obnovení povinné branné povinnosti Litevců v důsledku ruské agrese na Ukrajině.\n\n"}
{"id": "340161", "url": "https://cs.wikipedia.org/wiki?curid=340161", "title": "Atituda", "text": "Atituda\n\nAtituda, z francouzského \"attitude\" ([atityd]), je označení pro jeden ze základních postojů na jedné noze v klasickém tanci.\n\nV postoji stojí tanečnice na jedné noze (stojná noha), zatímco druhá noha je aktivována ve výšce kyčle (\"à la hauteur\") a pootočena vně s kolenem ohnutým zhruba do pravého úhlu mezi stehnem a bércem. Výška kolena a chodidla a úhel ohnutí kolena se liší podle techniky. Podle zdvihu paty volné nohy rozeznáváme atitudu ruskou (\"à la russe\"), kdy je pata výše než koleno této nohy, a francouzskou (\"à la française\") pata je s postavením kolene zarovnána. Volnou nohu lze pohybovat vzad (\"derrière\"), vpřed (\"devant\"), nebo do strany (\"à la seconde\"). Poloha stehna vůči středové ose v postoji \"attiutude derrière\" závisí na technice provedení. Chodidlo stojné nohy může spočívat na podlaze (\"à terre\"), na bříškách chodidel (\"demi-pointe\"), nebo na špičkách prstů (\"en pointe\"). Stojná noha může být propnuta nebo pokrčena (\"fondu\"). \n\n\n"}
{"id": "340162", "url": "https://cs.wikipedia.org/wiki?curid=340162", "title": "T206 Honus Wagner", "text": "T206 Honus Wagner\n\nT206 Honus Wagner je vzácná baseballová kartička zobrazující Honuse Wagnera, který je považován za jednoho z nejlepších baseballistů všech dob. Kartičku navrhla a v letech 1909 až 1911 vydávala American Tobacco Company v rámci série T206. Wagner nedovolil společnosti pokračovat ve výrobě kartičky, jelikož nechtěl, aby si děti kupovaly cigarety, za které bylo možno kartičku získat, nebo po společnosti požadoval více peněz. ATC výrobu kartičky ukončila a pouze 50 až 200 kartiček se dostalo na veřejnost. V roce 1933 odhadl Jefferson Burdick ve své knize \"The American Card Catalog\" její hodnotu na 50 USD, což z ní učinilo nejhodnotnější kartičku té doby.\n\nNejznámější kartičkou T206 Honus Wagner je „Gretzky T206 Honus Wagner“. Kartička má kontroverzní historii a někteří na základě jejího zvláštního tvaru tvrdí, že byla v minulosti pozměněna za účelem zvýšení její hodnoty. Kartičku nejprve prodal Alan Ray sběrateli Billu Maestrovi. Ten ji o dva roky později prodal Jimu Copelandovi za čtyřnásobnou cenu. Tento obchod oživil zájem o trh se sportovními suvenýry. V roce 1991 prodal Copeland kartičku Waynu Gretzkymu a Bruce McNallovi za 451 000 USD. \n\nO čtyři roku později prodal Gretzky kartičku společnostem Wal-Mart a Treat Entertainment za 500 000 USD, které ji hodlaly použít jako první cenu v reklamní soutěži. V následujícím roce vyhrála v soutěži kartičku pracovnice pošty z Floridy a následně ji prostřednictvím aukční síně Christie's prodala za 640 000 USD sběrateli Michaelu Gidwitzovi. V roce 2000 byla kartička prodána v aukci na eBay Brianu Seigelovi za 1,27 milionu USD. V únoru 2007 ji Seigel prodal anonymnímu kupci za 2,35 milionu USD. Během méně než šesti měsíců byla kartička prodána kalifornskému sběrateli za 2,8 milionu USD. Díky těmto obchodům se T206 Honus Wagner stala nejdražší baseballovou kartičkou všech dob. \n\nV poslední době se objevilo mnoho kartiček T206 Honus Wagner, jak pravých, tak i falešných. Některé pravé kartičky byly v aukcích prodány za statisíce USD. Kartička vlastněná Johnem Cobbem a Rayem Edwardsem vzbuzuje vášnivé debaty o její autenticitě.\n"}
{"id": "340164", "url": "https://cs.wikipedia.org/wiki?curid=340164", "title": "Benita Ferrerová-Waldnerová", "text": "Benita Ferrerová-Waldnerová\n\nBenita Maria Ferrerová-Waldnerová (* 5. září 1948 Salzburg) je rakouská a evropská diplomatka a politička.\n\nV roce 1970 vystudovala práva na salzburské univerzitě a do roku 1983 pracovala v privátním sektoru. V roce 1984 vstoupila do diplomatických služeb. V 90. letech se stala dokonce vedoucí protokolu generálního tajemníka OSN Butruse Butruse-Ghálího v New Yorku.\n\nJe členkou Rakouské lidové strany (Österreichische Volkspartei) a v letech 2000 až 2004 byla rakouskou ministryní zahraničních věcí ve vládě premiéra Wolfganga Schüssela. V roce 2004 kandidovala za svou stranu na funkci rakouského spolkového prezidenta. Jejím jediným protivníkem byl Heinz Fischer, který ji nakonec porazil. Od listopadu 2004 do února 2010 byla členkou Evropské komise v čele s José Barrosem a její agendou byly vnější vztahy.\n\n"}
{"id": "340168", "url": "https://cs.wikipedia.org/wiki?curid=340168", "title": "Pierre Sané", "text": "Pierre Sané\n\nPierre Sané (* 1949 , Dakar, Senegal)\n\nZa patnáct let před příchodem do Amnesty International, pracoval v oblasti mezinárodního rozvoje, které slouží následně jako regionální Controller, ředitel Mezinárodní politika a rozpočet, a Regionální ředitel (západní a střední Afrika) z mezinárodní rozvoj výzkumného střediska v Kanadě. Studoval na doktorát v politických věd na Carleton University v Ottawě, Kanada, a je držitelem M.Sc. ve veřejné správě a veřejné politiky z London School of Economics, stejně jako kvalifikovaných autorizovaných účetních se titul MBA z École Supérieure de Commerce et d'Administration des Entreprises z Bordeaux, Francie. Byl zveřejněn na míře rozvoje a lidských práv. Byl zakládajícím členem Panafrické nadace PANAF, mimovládních organizací zahrnující celém světě na podporu afrického sjednocení; správce a zakládajícím členem přední linie (Dublin), a správní radu, člen představenstva, Henry Dunant institutu (Ženeva).\n\n"}
{"id": "340177", "url": "https://cs.wikipedia.org/wiki?curid=340177", "title": "Emilio Gino Segrè", "text": "Emilio Gino Segrè\n\nEmilio Gino Segrè (1. února 1905, Tivoli – 22. dubna 1989) byl italský fyzik židovského původu. Proslavil se zejména objevem antiprotonu, za což obdržel společně s Owenem Chamberlainem v roce 1959 Nobelovu cenu za fyziku. V letech 1943 až 1946 pracoval v Národní laboratoři Los Alamos jako vedoucí skupiny v rámci projektu Manhattan.\n\nSegrè se narodil do sefardské židovské rodiny v italském Tivoli poblíž Říma. Přihlásil se na římskou univerzitu La Sapienza jako student strojírenství. V roce 1927 změnil svůj obor na fyziku a již roku 1928 získal doktorát z fyziky (na univerzitě byl žákem Enrica Fermiho).\n\nPo službě v italské armádě v letech 1928 až 1929 pracoval v roce 1930 s Otto Sternem v Hamburku a Pieterem Zeemanem v Amsterdamu jako vědecký pracovník Rockefellerovy nadace. V roce 1932 byl Segrè jmenován asistentem profesora fyziky na Římské univerzitě a v této pozici setrval až do roku 1936. V letech 1936 až 1938 byl ředitelem fyzikálních laboratoří na univerzitě v Palermu. Po návštěvě Radiační laboratoře v Berkeley Ernesta O. Lawrence mu byl v roce 1937 poslán molybdenový pás z laboratorního cyklotronového deflektoru, který vyzařoval anomální formy radiace. Po pečlivé chemické a teoretické analýze byl Segrè schopen dokázat, že část radiace je produkována dosud neznámým prvkem, dnes známým jako technecium, jenž se stal prvním uměle syntetizovaným chemickým prvkem, který se nenachází v přírodě.\n\nByl kolegou a blízkým přítelem Ettore Majorana, který záhadně zmizel v roce 1938.\nBěhem jeho letní návštěvy v Berkeley v roce 1938 prosadila fašistická vláda Benita Mussoliniho v Itálii antisemitské zákony, které zakazovaly Židům působit v akademických postech. Coby Žid se tak Segrè stal emigrantem na dobu neurčitou. Lawrence mu nabídl místo výzkumného asistenta v laboratořích v Berkeley. Šlo o relativně nízkou postavenou pozici pro někoho kdo objevil výše uvedený prvek, s platem 300 dolarů měsíčně. Poté co se však dozvěděl, že je Segrè de facto právně chycen v Kalifornii (nemohl se vrátit domů), snížil mu plat na pouhých 116 dolarů. Mimo práce v laboratoři pracoval jako přednášející na katedře fyziky Kalifornské univerzity v Berkeley.\n\nV době jeho působení v Berkeley pomohl objevit prvek astat a izotop plutonia-239 (které bylo později použito k výrobě jaderné bomby Fat Man svržené na Nagasaki). V dubnu 1944 zjistil, že Thin Man, navržená plutoniová bomba nebude fungovat (z důvodu přítomnosti nečistot Pu-240), díky čemuž získala prioritu plutoniová implozní bomba Fat Man.\n\nV letech 1943 až 1946 pracoval v Národní laboratoři Los Alamos jako vedoucí skupiny v rámci projektu Manhattan. V roce 1944 se stal naturalizovaným občanem Spojených států. Vyučoval na Columbia University, University of Illinois a University of Rio de Janeiro. Po svém návratu do Berkeley v roce 1946 se stal profesorem fyziky a dějin vědy a působil zde až do roku 1972. V roce 1974 se vrátil na Římskou univerzitu jako profesor jaderné fyziky.\n\nV roce 1970 vydal biografii svého učitele Enrica Fermiho (\"Enrico Fermi: Physicist\", University of Chicago Press).\n\nSegrè byl rovněž aktivním fotografem a pořídil mnoho fotografií dokumentující události a osoby v historii moderní vědy. Americký institut fyziky po něm na jeho počest pojmenoval svůj fotografický archiv dějin fyziky. Segrè zemřel ve věku 84 let na srdeční infarkt.\n\n"}
{"id": "340178", "url": "https://cs.wikipedia.org/wiki?curid=340178", "title": "Donald Arthur Glaser", "text": "Donald Arthur Glaser\n\nDonald Arthur Glaser (21. září 1926, Cleveland, Ohio − 28. února 2013, Berkeley, Kalifornie) byl americký fyzik a neurobiolog. Proslavil se zejména vynálezem bublinkové komory, za což obdržel v roce 1960 Nobelovu cenu za fyziku.\n"}
{"id": "340185", "url": "https://cs.wikipedia.org/wiki?curid=340185", "title": "Mitchell", "text": "Mitchell\n\nAnglosaské jméno či příjmení Mitchell nese více různých osobností:\n\n\n\n"}
{"id": "340188", "url": "https://cs.wikipedia.org/wiki?curid=340188", "title": "Desna", "text": "Desna\n\nDesna příp. Děsna ( , ) je řeka ve Smolenské a v Brjanské oblasti v Rusku a v Černihivské, v Sumské a v Kyjevské oblasti a v hlavním městě Kyjevě na Ukrajině. Je 1130 km dlouhá (z toho 591 km na Ukrajině). Povodí má rozlohu 88 900 km².\n\nPramení na Smolenské vysočině poblíž Smolenska u západních hranic Ruska. Na horním toku teče převážně mezi nízkými a bažinatými břehy. Pod Brjanskem se pravý břeh zvyšuje. Pod ústím Sejmu se údolí výrazně rozšiřuje a řeka vytváří mnoho ramen, zarůstajících jezer a starých ramen. Koryto je písčité, členité, nestálé a vyskytuje se v něm mnoho mělčin. Ústí zleva nedaleko Kyjeva do Dněpru jako jeho nejdelší přítok.\n\nNejvětším přítokem je Sejm.\n\nPrůměrný průtok vody v ústí činí 360 m³/s. Zamrzá v první dekádě prosince a rozmrzá na začátku dubna. Na jaře v době nejvyšších vodních stavů se rozlévá do šíře.\n\nVodní doprava je provozována do města Novgorod-Severskij, jež leží ve vzdálenosti 535 km od ústí, nepravidelně až do Žukovky nad Brjanskem. Hlavní přístavy na řece jsou Novhorod-Siverskyj, Makošino, Černihiv, Oster, Žukin. Na řece leží města Jelňa, Desnogorsk, Žukovka, Brjansk, Trubčevsk (Rusko), Novhorod-Siverskyj, Černihiv, Oster a severní předměstí Kyjeva (Ukrajina).\n\nNa horním toku řeky byla zbudována \"Desnogorská přehrada\", která slouží Smolenské jaderné elektrárně.\n\nVe středověku byla významnou dopravní magistrálou. Vedly po ní tržní cesty k Donu přes Sejm a k Oce přes Bolvu.\n"}
{"id": "340189", "url": "https://cs.wikipedia.org/wiki?curid=340189", "title": "Inhulec", "text": "Inhulec\n\nInhulec popř. Malý Inhul ( , nebo ) je řeka v Kirovohradské, v Dněpropetrovské, v Nikolajevské a v Chersonské oblasti na Ukrajině. Je 549 km dlouhá. Povodí má rozlohu 13 700 km².\n\nPramení v Kirovohradské oblasti na Přidněprovské vysočině, přes kterou také protéká na horním a středním toku. Na dolním toku protéká Černomořskou nížinou. U města Cherson se vlévá zprava do Dněpru, jsouc jeho posledním přítokem před ústím do Černého moře.\nNejvětším přítokem je zprava Visuň. V Kryvém Rohu přijímá řeku Saksahaň.\n\nZdrojem vody jsou převážně sněhové srážky. Průměrný průtok vody u vesnice Mohylivka činí 0,32 m³/s. Zamrzá ve druhé polovině prosince a rozmrzá ve druhé polovině března.\n\nVodní doprava je možná v délce 109 km od ústí. Na řece leží města Oleksandrija, Kryvyj Rih, Inhulec a Snihurivka. Voda z řeky se využívá v Inhuleckém zavlažovacím a zavodňovacím systému. V povodí řeky se nachází Krivorožské železnorudné naleziště.\n"}
{"id": "340195", "url": "https://cs.wikipedia.org/wiki?curid=340195", "title": "Korn (rozcestník)", "text": "Korn (rozcestník)\n\nSlovo Korn může mít více významů:\n\n\n\n\n\n"}
{"id": "340196", "url": "https://cs.wikipedia.org/wiki?curid=340196", "title": "Vysoké napětí (desková hra)", "text": "Vysoké napětí (desková hra)\n\nVysoké napětí (v anglické verzi Power Grid) je úspěšná moderní společenská hra, jejímž autorem je Friedemann Friese. Vydána byla v roce 2004 společností Rio Grande Games, v Německu vyšla v prvním vydání pod názvem Funkenschlag již v roce 2001. Hráči v této hře stavějí elektrárny, nakupují palivo, stavějí elektrickou síť a vyrábějí elektřinu, kterou dodávají do měst. Vítězem je ten, kdo v posledním kole dodá elektřinu do největšího počtu měst.\n\nHrací deska obsahuje z jedné strany mapu Německa, z druhé mapu USA (hrací plán českého vydání kombinuje mapu Německa a střední Evropy z druhého rozšíření). Na mapě jsou zobrazena města a elektrické vedení mezi nimi, u něhož je uvedena cena, kterou je nutno zaplatit za jeho postavení. Města jsou rozdělena na tři části, každé pro jednu herní epochu. V každé části města může být postaven jedna rozvodná stanice v příslušné epoše hry.\n\nElektrárny jsou reprezentovány čtvercovými kartičkami, na nichž je uvedena cena elektrárny (žádné dvě elektrárny nemají stejnou cenu), množství paliva, které elektrárna v jednom kole spotřebuje, a počet měst, do nichž může v jednom kole dodat elektřinu. Například elektrárna, která stojí 10 elektro (herní měna), spotřebuje 2 uhlí a dodá elektřinu do 2 měst. Když ji hráč bude chtít použít, musí odevzdat 2 kusy uhlí a díky tomu dodá elektřinu do 2 měst. V každé elektrárně může být skladováno nejvýše dvakrát tolik paliva, kolik elektrárna v jednom kole spotřebuje.\n\nVe hře jsou 4 druhy paliva (uhlí, ropa, odpad a uran) a 6 druhů elektráren: uhelné, ropné, odpadové, jaderné, hybridní (mohou spalovat uhlí i ropu současně) a větrné (nevyžadují žádné palivo). Palivo se umisťuje na stanovené místo na hrací desce, představující trh s palivem. Odtamtud si ho hráči kupují a po každém kole se doplní.\n\nHráči si před začátkem hry zvolí mapu a území na ní, na kterých budou hrát. Každá mapa je rozdělena na šest území. Hraje se na tolika územích, kolik je hráčů (ve dvou o jedno více, v šesti o jedno méně).\n\nNa začátku hry se na desku vyloží osm karet nejlevnějších elektráren (s cenami 3 až 10). Zbytek se zamíchá do balíčku, při menším počtu hráčů než 5 se stanovený počet elektráren vyřadí. Dospod balíčku se položí karta „3. epocha“. Na stanovené místo na desce, které představuje trh s palivem, se umístí žetony jednotlivých druhů paliv. Každý hráč dostane 50 elektro.\n\nHra se skládá ze tří epoch, každá z nich odráží jedno období ve výrobě elektřiny. Hra probíhá v jednotlivých kolech. Každé kolo se skládá z pěti fází, které odehrávají všichni hráči současně.\n\nV prvním kole hry se pořadí hráčů stanoví losem. V každém dalším kole se pořadí stanoví podle počtu měst, která mají hráči připojená k síti, při shodě rozhoduje cena hráčovy nejdražší elektrárny (každá elektrárna ve hře má jinou cenu, takže další shoda už nenastane). Ve 2. a 5. fázi hráči hrají ve stanoveném pořadí (začíná ten, kdo má připojených nejvíce měst), naopak ve 3. a 4. fázi hráči hrají v \"opačném\" pořadí.\n\nKaždý hráč v této fázi může koupit jednu elektrárnu (výjimkou je první kolo hry, kdy každý hráč \"musí\" koupit nějakou elektrárnu). V první a druhé epoše je na stole vyloženo 8 elektráren, hráči však mohou kupovat jen 4 s nižší cenou. Ve třetí epoše je vyloženo 6 elektráren a lze je kupovat všechny. Začínající hráč zvolí elektrárnu, kterou chce koupit. Nákup probíhá formou dražby. Vyvolávací cenou je cena uvedená na elektrárně, hráči mohou nabízet více, než je dosud nejvyšší nabídnutá cena. Elektrárnu získá hráč, který za ni nabídl nejvíc. Po vydražení zvolí další elektrárnu, která se bude dražit, další hráč v pořadí (pokud on již elektrárnu koupil nebo žádnou nechce, pak další hráč).\n\nHráč může mít nejvýše tři elektrárny. Koupí-li čtvrtou, musí jednu ze svých elektráren vyřadit.\n\nTato fáze se hraje v opačném pořadí než druhá, začíná tedy hráč, který hrál ve druhé fázi jako poslední. Hráči nakupují žetony paliva umístěné na trhu, přičemž čím je po každém druhu paliva větší poptávka, tím je dražší (ve hře je tento mechanismus implementován tak, že žetony paliva leží v řadách na políčkách, nad nimiž je uvedena cena, a nakupují se od konce řady, tedy od nejnižší ceny). Každý hráč může v elektrárnách skladovat nejvýše dvakrát tolik paliva, než kolik elektrárna spotřebuje v jednom tahu.\n\nTato fáze se hraje ve stejném pořadí jako třetí, tedy v opačném než druhá. Hráči v ní umisťují rozvodné stanice na města na mapě. Každé město je na mapě rozděleno na tři části, reprezentující první, druhou a třetí epochu. V každé epoše může do města umístit stanici jen jeden hráč a jeden hráč nemůže umístit dvě stanice do stejného města, ani v různých epochách. Za umístění stanice do města se v první epoše platí 10 elektro, ve druhé 15 a ve třetí 20. Kromě toho je třeba zaplatit cenu za vedení, které spojuje hráčovu již postavenou síť s nově připojeným městem.\n\nTato fáze se hraje ve stejném pořadí jako druhá, tedy v opačném než třetí a čtvrtá. Hráči nejprve rozhodnou, do kolika měst dodají elektřinu. Vyrobí elektřinu ve svých elektrárnách a odevzdají žetony paliva, které k výrobě spotřebovali. Hráč může dodat elektřinu nejvýše do tolika měst, v kolika má svou stanici, i kdyby vyrobil elektřinu pro více měst. Za dodání elektřiny hráč dostane zaplaceno podle tabulky, která je uvedena v pravidlech hry. Platí, že čím více měst je zásobováno, tím \"nižší\" je zisk v přepočtu na jedno město.\n\nPak se podle tabulky doplní žetony paliva na trh. V první a druhé epoše se nejdražší vyložená elektrárna zasune dospod balíčku, ve třetí se nejlevnější vyložená elektrárna vyřadí. Pak začne další kolo.\n\nNa začátku hry se odehrává první epocha. Druhá epocha nastává ve chvíli, kdy některý hráč připojí do sítě 7 měst. Třetí epocha nastává, když je z balíčku karet s elektrárnami otočena karta „3. epocha“. Může se stát, že druhá epocha je přeskočena a po první následuje rovnou třetí.\n\nV další epoše hráči stavějí stanice v dalších částech měst. Mohou tedy opět stavět stanice ve městech, v nichž už je v předchozí epoše postavil jiný hráč, ale výstavba stanice je nyní dražší. Rozdíl mezi epochami je také v počtu žetonů paliva, které se doplňují na trh po každém kole. Ve druhé epoše se doplňuje všech paliv více než v první, naopak ve třetí epoše se doplňuje více ropy, uranu a odpadu, ale méně uhlí (útlum těžby).\n\nHra končí v kole, kdy některý hráč připojí do sítě stanovený počet měst (liší se podle počtu hráčů). Vítězem se stává hráč, který v tomto kole dodá elektřinu do největšího počtu měst (nemusí jím tedy být hráč, který připojil do sítě stanovený počet měst jako první). O pořadí dalších hráčů rovněž rozhoduje počet měst zásobených elektřinou v posledním kole, při shodě rozhoduje množství zbylých peněz.\n\nHrací desky s mapami jiných zemí byly vydány jako rozšíření, k jehož hraní je nutná základní sada. Kromě jiné mapy platí pro každou zemi specifická pravidla, která odrážejí situaci na trhu s energií v příslušné zemi.\n\nRozšiřující balíček karet elektráren. Je možné ho použít samostatně místo elektráren ze základní sady nebo zkombinovat dohromady základní a rozšiřující elektrárny, popřípadě vytvořit vlastní balíček jen z vybraných elektráren z obou sad.\n\n"}
{"id": "340197", "url": "https://cs.wikipedia.org/wiki?curid=340197", "title": "Assisi", "text": "Assisi\n\nAssisi (římské \"Assisium\") je malebné historické městečko v regionu Umbrie ve střední Itálii, proslavené jako rodiště sv. Františka z Assisi a v té souvislosti jako poutní místo a turistické středisko.\n\nMěsto s asi 27 tisíci obyvateli leží asi 20 km východně od Perugie na poměrně strmém jihozápadním svahu \"Monte Subasio\", pod skálou, na jejímž vrcholku jsou zbytky středověkého hradu (\"Rocca maggiore\"). Z římského založení na terasách svahu se zachovaly městské hradby, někdejší fórum (dnes \"Piazza delle Commune\"), amfiteátr a chrám bohyně Minervy, přestavěný na dnešní \"Santa Maria sopra Minerva\".\n\nRoku 545 město zpustošili Gótové (germánský král Totila), později patřilo k Lombardii a stalo se částí středověké Římské říše. Největšího rozkvětu ve středověku prožilo v 12. až 13. století, kdy bylo svobodným městským státem. Roku 1197 zde byl pokřtěn tehdy tříletý pozdější císař Fridrich II. Štaufský.\n\n\n\n\n\n"}
{"id": "340202", "url": "https://cs.wikipedia.org/wiki?curid=340202", "title": "Státní znak Spojených států amerických", "text": "Státní znak Spojených států amerických\n\nStátní znak Spojených států amerických je tvořen lícovou stranou velké státní pečeti , která byla poprvé veřejně použita roku 1782 a jejímiž autory jsou Charles Thompson a William Barton.\n\nHlavní postavou lícové strany pečeti je národní symbol Orel bělohlavý v letu. Na prsou nese srdeční štítek s modrou hlavou štítu, pod kterou je šest svislých červených pruhů na bílém (stříbrném) poli, čímž vytváří sedm bílých pruhů a dohromady symbolizují původních třináct států. Šest červených pruhů dále symbolizuje země původu přistěhovalců – ostrovní Anglie, Skotsko a Irsko a kontinentální Francii, Německo a Nizozemí. Orel má ve svém heraldicky levém pařátu svazek třinácti šípů (odkazující na třináct původních států) a v pravém pařátu olivovou ratolest (s třinácti listy a třinácti olivami, opět zastupující 13 původních zemí). Šípy a olivová ratolest spolu symbolizují, že Spojené státy americké touží po míru, ale vždy budou připraveny k boji. Heraldicky vpravo hledící hlava orla drží v zobáku stuhu s latinským heslem E PLURIBUS UNUM ve smyslu „Z mnohých jeden“, původně mnozí, různí, dnes národ jeden. Nad hlavou se vznáší třináct hvězd na modrém poli, které jsou uspořádány do řady 1-4-3-4-1. Zpod modrého pole vychází dokola zlaté sluneční paprsky končící pod prstencem bílých obláčků.\n\nNa zadní straně pečeti je třináctiposchoďová cihlová pyramida, nad kterou je oko v modrém trojúhelníku v prstenci zlatých paprsků, symbol boží prozřetelnosti. V základech pyramidy je nápis psaný římskými číslicemi MDCCLXXVI (1776), rok Deklarace nezávislosti, tj. založení Spojených států. Na půdě pod pyramidou je vyobrazeno 13 keřů hraničící se stuhou s revolučním latinským heslem NOVUS ORDO SECLORUM (Nový řád věků). Na modré obloze nad pyramidou je umístěno další latinské heslo ANNUIT COEPTIS.\n\n\nPočet třináct symbolizuje 13 zakládajících zemí USA, na státní pečeti je toto číslo symbolizováno: \n\nSvé pečetě (znaky) užívají i federální distrikt (Washington, D.C.) a všech 50 států USA. Několik států užívá i odlišnou rubovou stranu pečeti.\n\nSvé znaky užívají také nezačleněná území USA (Americká Samoa, Americké Panenské ostrovy, Guam, Portoriko, Severní Mariany) a několik kmenů amerických indiánů.\n\n\n\n"}
{"id": "340204", "url": "https://cs.wikipedia.org/wiki?curid=340204", "title": "Jean-Claude Trichet", "text": "Jean-Claude Trichet\n\nJean-Claude Trichet (20. prosince 1942, Lyon, Francie) je francouzský státní úředník a guvernér francouzské centrální banky. V letech 2003–2011 byl prezidentem Evropské centrální banky.\n\nTrichet byl od roku 1993 guvernérem francouzské centrální banky. V čele Evropské centrální banky nahradil 1. listopadu 2003 Nizozemce Wima Duisenberga. 1. listopadu 2011 ho ve funkci prezidenta ECB vystřídal Mario Draghi.\n"}
{"id": "340209", "url": "https://cs.wikipedia.org/wiki?curid=340209", "title": "Denatonium-benzoát", "text": "Denatonium-benzoát\n\nDenatonium-benzoát (obchodním názvem Bitrex, Vilex či Aversion) je bílá krystalická látka bez zápachu, nejvíce hořká látka na světě. Používá se k denaturaci lihu a přidává se do jedů, čisticích a jiných prostředků proti jejich požití dětmi nebo domácími zvířaty v koncentracích okolo 10–100 ppm. Koncentrace 10 ppm je totiž už pro většinu lidí nesnesitelně hořká. Práh citlivosti je pouhých 0,05 ppm (tzn. zředění 1 : 20 000 000). Byl objeven v roce 1958.\n"}
{"id": "340216", "url": "https://cs.wikipedia.org/wiki?curid=340216", "title": "Mario Lemieux", "text": "Mario Lemieux\n\nMario Lemieux (* 5. říjen 1965, Montreal) je bývalý kanadský hokejový útočník, který odehrál 17 sezón za klub Pittsburgh Penguins v NHL. S hokejovou kariérou skončil v roce 2006, v současnosti stále působí v organizaci Penguins jako majitel klubu.\n\nDrží v NHL vícero rekordů a je považovaný za jednoho z nejlepších hokejistů v historii sportu. Jeho kariéra byla lemovaná množstvím nemocí a zranění, která jej omezovala a dovolila mu odehrát jen 915 z 1428 možných utkání během aktivních let, navíc zcela vynechal čtyři celé sezóny. V historických tabulkách (produktivity, gólů, asistencí) mu tak patří místo až ve druhé pětce, svým průměrem bodů na utkání či sezónu se však jako jediný přiblížil hvězdným výkonům Wayna Gretzkého. Lemieux nosil číslo 66, které se na jeho počest v Pittsburghu již nepoužívá. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nS hokejem začínal se svými bratry Alainem, který později také hrál v NHL, a Richardem.\nJako junior hrával za Laval Voisins v Quebec Major Junior Hockey League. Zářil již v jejich dresu,\nzejména o sobě dal vědět ve své poslední sezóně, když v 70 utkáních zaznamenal 133 gólů a celkem 282 bodů\n(tedy průměr více než 4 body na utkání). Památný byl jeho poslední zápas základní části, před nímž mu\nchyběly tři góly, aby vyrovnal ligový rekord Guy Lafleura. Vstřelil jich však dokonce šest a při\nvítězství 16:4 přidal dalších šest asistencí.\n\nDo Pittsburghu přišel ve špatné situaci klubu, který se zmítal ve finanční krizi a trpěl diváckým nezájmem (na jeho utkání chodilo v průměru jen 7000 lidí), mluvilo se o jeho stěhování. Klub potřeboval silný impulz a tím se právě, jak se později ukázalo, příchod Lemieuxe stal. Lemieux debutoval v NHL 11. října 1984 v zápase proti Boston Bruins a dokázal potvrdit očekávání, když vstřelil ze své první střely gól. V průběhu jeho nováčkovské sezóny dostal nominaci do NHL All-Star zápasu a stal se prvním nováčkem v historii, který získal ocenění nejužitečnější hráč zápasu. V první sezóně zaznamenal vynikajících 100 bodů, i když vynechal sedm utkání. <br>V následujícím ročníku již byl v kanadském bodování druhý za suverénním Gretzkym, když získal 141 bodů a získal Lester B. Pearson Award. O rok později (1986/1987) sice jeho produktivita o něco poklesla, zejména kvůli tomu, že musel vynechat 17 utkání, vše si ale vynahradil v létě 1987. Na Kanadském poháru výrazně přispěl k vítězství kanadské reprezentace, když v devíti utkáních vstřelil jedenáct gólů. Bylo mu tehdy jen jednadvacet let. <br>\n\nV sezóně 1987/1988 přerušil sedmiletou nadvládu Wayna Gretzkého v produktivitě NHL, když zaznamenal 168 bodů. Vybojoval svou první Art Ross Trophy i také Hart Memorial Trophy. Přesto však Pittsburgh nepostoupil do play-off. Svůj bodový zisk ještě vylepšil v následujícím ročníku. Se 199 body (přes několik vynechaných utkání) se stal vedle Gretzkého jediným hráčem historie, který dvousetbodovou hranici atakoval, i když na rozdíl od svého staršího konkurenta neúspěšně. V tomto roce také zaznamenal řadu pozoruhodných výkonů, například 50 branek ve svých prvních 50 utkáních sezóny či dva osmibodové a pětibrankové zápasy, přičemž v utkání proti New Jersey Devils 21. prosince 1988 se stal jediných hráčem NHL, který v jednom utkání vstřelil branku v pěti rozdílných herních situacích (při vyrovnaném počtu hráčů, v přesilovce, v oslabení, z trestného střílení a do prázdné branky). Pittsburgh tentokrát do bojů o Stanley Cup postoupil, vypadl však ve druhém kole s Philadelphií. <br>V sezóně 1989/1990 také začal velmi produktivně a zaznamenal alespoň jeden bod ve 46 utkáních po sobě, než tuto sérii přerušil vynechaným utkáním kvůli zranění. I tak se jedná o druhou nejdelší sérii historie po Gretzkého 51-zápasové šňůře. I když kvůli zranění zad vynechal podstatnou část sezóny, se 123 body byl v lize celkově čtvrtým nejproduktivnějším hráčem. Zranění zad však bylo horší než se původně zdálo, výhřez meziobratlové ploténky se komplikoval infekcí a proto musel v létě 1990 podstoupit stabilizační chirurgický zákrok. Vynechal tak i podstatnou část následujícího ročníku – 50 zápasů. Pittsburgh při jeho absenci ve snaze posílit šance na zisk Stanley Cupu angažoval zkušené hráče – Joe Mullena, Larry Murphyho, Rona Francise a Ulfa Samuelssona. V tomto roce sem také přišel mladý Jaromír Jágr, jehož Pittsburgh získal v prvním kole draftu. Lemieux naskočil do závěrečné části sezóny a zejména v play-off byl oporou. Přestože bojoval stále s bolestmi zad, dovedl tým k jeho historicky prvnímu Stanley Cupu a ziskem 44 kanadských bodů zaostal jen o tři body za Gretzkého rekordem. <br>I v sezóně 1991/1992 byl sužován zraněními, se 131 body však získal svou třetí Art Ross Trophy. V play-off ve druhém utkání divizního finále utrpěl po zásahu Adama Gravese zlomeninu levé ruky a byl nucen vynechat pět utkání, přesto ve finále proti Chicago Blackhawks dovedl tým k zisku druhého Stanley Cupu a pro sebe vybojoval druhou Conn Smythe Trophy pro nejužitečnějšího hráče play-off.\n\nNa začátku ročníku 1992/1993 se zdál zdravotně konečně v pořádku a výjimečnou produktivitou útočil na Gretzkého rekord v počtu kanadských bodů (215 ze sezóny 1985/1986). Bylo tomu tak až do 12. ledna 1993, kdy vystoupil se šokujícím oznámením, že u něj lékaři diagnostikovali Hodgkinovu nemoc, nádorové onemocnění mízních uzlin. Byl nucen opět přerušit kariéru, nebylo jisté, zda onemocnění vůbec přežije. Podstoupil ozařování a byl bez hokeje dva měsíce. V poslední den radioterapie letěl s týmem do Philadelphie k utkání proti Flyers. Diváci v hale mu připravili bouřlivé ovace, což bylo jinak u hráče z týmu úhlavního konkurenta nemyslitelné. Lemieux vstřelil jeden gól a na další nahrál. I v dalších utkáních pokračoval s vysokou produktivitou. Pittsburgh zaznamenal rekordních sedmnáct vítězství v řadě a poprvé v historii se stal nejlepším týmem základní části a získal tak Presidents' Trophy. V play-off nicméně podlehl ve druhém kole New York Islanders. Lemieux vedle zisku Art Ross Trophy byl také oceněn Bill Masterton Memorial Trophy za oddanost hokeji. V základní části vinou vynechaných utkání sice Gretzkého rekordy neatakoval, bodový průměr 2,67 na utkání je však v historii ligy třetím nejlepším (po Gretzkého výkonech 2,77 a 2,69 bodu na utkání). <br>V létě 1993 podstoupil druhou operaci páteře a nestihl prvních deset utkání sezóny 1993/1994. V jejím průběhu vynechal dalších 48 utkání a v ročníku tak odehrál jen 22 zápasů. Po sezóně oznámil, že další ročník vynechá kvůli zdravotním potížím a celkovému oslabení organizmu po radioterapii. <br>Do ročníku 1995/1996 se vrátil ve velkém stylu. 26. října 1995 vstřelil svůj pětistý gól, na což potřeboval jen 605 utkání, rychleji tuto metu zvládl opět jen Wayne Gretzky (v 575 zápasech). Se 69 góly a 161 body dominoval celé lize a po sezóně získal popáté Art Ross Trophy a potřetí Hart Trophy. Přesto však v play-off Pittsburgh ztroskotal ve finále Východní konference na Floridě. V dalším roce překonal metu 600 gólů (v 719 utkáních, Gretzky na to potřeboval jen o zápas méně), se 122 body opět (pošesté) zvítězil v kanadském bodování ligy a zaznamenal svou desátou stobodovou sezónu. V play-off narazil Pittsburgh v prvním kole na Philadelphii a sérii prohrál v pěti utkáních. V posledním utkání na ledě Philadelphie sklízel po závěrečné siréně bouřlivý aplaus publika. Oznámil, že po sezóně končí s aktivní kariérou. Stal se jediným hráčem historie, který při ukončení kariéry měl průměr více než dva body na utkání (1475 bodů v 745 zápasech). Do Síně slávy byl uveden 17. listopadu 1997 jako devátý hráč historie, kterému byl odpuštěna jinak povinná tříletá lhůta od ukončení kariéry.\n\nV roce 1998 se finanční situace Pittsburgh Penguins výrazně zhoršila, klub byl zadlužený a dluhy věřitelům nestíhal splácet. V listopadu 1998 vyhlásil bankrot. Hrozil jeho zánik či stěhování do jiného města. V roce 1999 Lemieux začal podnikat kroky k záchraně klubu a nakonec v září 1999 s požehnáním Rady guvernérů NHL a amerických soudů převzal kontrolu nad klubem. Stal se prvním známým bývalým hráčem NHL, který se stal majitelem klubu, v němž hrával. Začal s oddlužováním klubu, což se mu nakonec podařilo v roce 2005.\n\nV roce 2000 se objevily zprávy, že se Mario Lemieux chystá k návratu na led. Podepsal reklamní smlouvu s firmou Nike, která mu za propagaci jejich výrobků na ledě i mimo něj zaručovala 500 000 dolarů ročně, a to do konce aktivní kariéry. Poprvé se na ledě objevil 27. prosince 2000 v utkání proti Toronto Maple Leafs. Zaznamenal v něm gól a tři asistence. Ve zbytku sezóny stihl ve 43 utkáních 76 bodů a měl nejlepší bodový průměr ze všech hráčů nejen v této sezóně, ale až do roku 2006, kdy končil aktivní kariéru definitivně. V play-off pomohl týmu až do finále Východní konference, kde Pittsburgh podlehl New Jersey. Svým návratem se stal teprve třetím hokejistou historie, který do NHL aktivně zasáhl již jako člen Síně slávy (před ní to byli Gordie Howe a Guy Lafleur). <br>Před sezónou 2001/2002 byl tým nucen zbavit se některých svých draze placených hvězd. Dosavadní kapitán Jaromír Jágr byl vyměněn do Washington Capitals a Mario Lemieux se vrátil na kapitánský post. V sezóně však odehrál jen 24 utkání, opět kvůli zdravotním problémům, především s kyčlí. Stihl ale být v pořádku na Zimních olympijských hrách 2002 v Salt Lake City, kde s kanadskou reprezentací vybojoval zlaté medaile. Po olympijském turnaji však v NHL odehrál do konce sezóny jen jediný zápas. Pittsburští novináři jej proto nařkli, že upřednostnil zájmy kanadského národního týmu. <br>V následujícím ročníku (2002/2003) byl na tom zdravotně lépe a po značnou část sezóny vedl ligovou produktivitu. Vynechal však většinu utkání v poslední čtvrtině soutěže a nakonec s 91 body v 67 zápasech skončil celkově osmý. Naproti tomu v sezóně 2003/2004 odehrál jen deset zápasů, v nichž vstřelil jediný gól. <br>\n\nPo výluce NHL opět naskočil do soutěže po jejím obnovení v roce 2005. Naděje Pittsburghu se upínaly jednak k větší možnosti získat do týmu kvalitní hráče po zavedení platových stropů, jednak k příchodu mladého Sidneyho Crosbyho, kterého tým získal jako prvního v draftu. Lemieux však sezónu nedohrál. 24. ledna 2006 oznámil podruhé a definitivně ukončení kariéry. Jak uvedl, ve čtyřiceti letech již měl problémy s rychlostí a nemohl hrát s takovou produktivitou, na jakou byl dříve zvyklý. Do jeho sbírky nemocí také přibyla srdeční arytmie (fibrilace síní).\n\nByl kapitánem reprezentace Kanady na Zimních olympijských hrách 2002, kde získal zlatou medaili. Za Kanadu hrál i na mistrovství světa 1985, Kanadském poháru 1987, byl kapitánem mužstva na Světovém poháru 2004.\n\n\n\n"}
{"id": "340220", "url": "https://cs.wikipedia.org/wiki?curid=340220", "title": "Oxfordshire", "text": "Oxfordshire\n\nOxfordshire (zkráceně \"Oxon\", latinsky \"Oxonia\") je ceremoniální, nemetropolitní a tradiční hrabství v Jihovýchodní Anglii.\n\nHrabství je jedním z hlavních turistických cílů. Je zde mnoho míst lákajících turisty např. Oxfordská univerzita či Blenheim Palace, rodiště světoznámého politika Sira Winstona Churchilla. Hlavním střediskem je Oxford, dalšími většími městy jsou Banbury, Bicester a Kidlington.\n\nNejvyšším místem hrabství je Whitehorse Hill ve Vale of White Horse s 261 m n. m.\nTradiční květinou Oxfordshiru je řebčík kostkovaný.\n\n\nNíže je tabulka uvádějící strukturu hospodářství Oxfordshiru. Hodnoty jsou v milionech liber šterlinků.\nOxfordshire má kompletní vzdělávací systém, kde je 23 nezávislých škol a 35 státních škol. Státní školy jsou pro děti ve věku od 11 let do buď 16 nebo 18. Pouze osm škol nemá tzv. sixth form; ty jsou v Jižním Oxfordshiru a v oblasti Cherwellu.\n\n"}
{"id": "340231", "url": "https://cs.wikipedia.org/wiki?curid=340231", "title": "Michala Mrůzková", "text": "Michala Mrůzková\n\nMichala Mrůzková (* 19. října 1979 Praha), rozená Strnadová, je bývalá česká kajakářka, jež úspěšně závodila jak ve sjezdu na divoké vodě, tak v závodech klasické rychlostní kanoistiky. Jedná se o několikanásobnou mistryni světa ve sjezdu na divoké vodě. Společně s Janou Blahovou se kvalifikovala na deblkajaku na Letní olympijské hry 2008 v Pekingu, kde jejich loď v závodě na 500 m skončila osmá. V květnu 2011 ukončila kvůli těhotenství sportovní kariéru.\n\n\n"}
{"id": "340241", "url": "https://cs.wikipedia.org/wiki?curid=340241", "title": "Pioneer 4", "text": "Pioneer 4\n\nPioneer 4 byla bezpilotní sonda z roku 1959 organizace NASA z USA určená k průzkumu Měsíce. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1959-013A (dle jiných zdrojů je nosná raketa A, sonda B).\n\nByl to čtvrtý americký pokus o let k Měsíci.\n\nS pomocí rakety Juno II odstartovala sonda z rampy na kosmodromu Eastern Test Range na Floridě dne 3. března 1959. Získala rychlost 11,08 km/sec, tedy o 0,09 km/s méně, než byl plán. Následná nepříliš vydařená korekce letu způsobila, že sonda prolétla 4. března 1959 kolem Měsíce ve vzdálenosti 59 550 km, tedy zhruba o polovinu více, než bylo v plánu. Poté sonda pokračovala v letu po heliocentrické dráze s periodou 395 dní, ve vzdálenosti cca 147-170 milionů km od Slunce. Tím se stala po sovětské Luně 1 druhou umělou družicí (dříve uváděno planetkou) Slunce. Se sondou udržovala stanice Goldstone v Kalifornii spojení naposledy 6. března, tedy 82 hodin po startu, kdy byla od Země vzdálena 655 000 km. Její chemické baterie měly plánovanou životnost 90 hodin. Konstrukcí to byla obdoba předchozí sondy Pioneer 3, také o hmotnosti 6 kg.\n\n"}
