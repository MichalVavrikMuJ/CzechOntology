{"id": "318649", "url": "https://cs.wikipedia.org/wiki?curid=318649", "title": "Praha jih (odstavné nádraží)", "text": "Praha jih (odstavné nádraží)\n\nPraha jih (v prohlášení o dráze označované též názvem Praha Jih, dříve užíván v prohlášení o dráze též název Praha ONJ, jinak užívány též názvy odstavné nádraží Jih, ve služebních pomůckách Praha odstavné nádraží) v Praze je odstavné nádraží v Michli, částečně zasahuje též do Záběhlic. Je komplexem zařízení pro zajištění provozního servisu, čištění, údržby a vystrojení vlakových souprav osobní železniční dopravy, a to jak příměstské v okolí Prahy, tak i dálkové. Bylo vybudováno v letech 1961–1999. Lze přiřadit k budově s adresou Chodovská 1476/3b. Organizačně spadá pod Depo kolejových vozidel Praha. 1. března 2017 byla provozní jednotka přejmenována z Provozní jednotky ONJ (odstavné nádraží jih) na PJj (Provozní jednotka jih).\n\nOdstavné nádraží Praha ONJ bylo vybudováno na základě koncepce přestavby pražského železničního uzlu, na které se dohodlo roku 1959 hlavní město Praha s ministerstvem dopravy a která byla vyjádřena v usnesení československé vlády č. 928/1960 z 12. října 1960. Osobní doprava měla být v Praze soustředěna na hlavní nádraží. Odstavování a servisní činnosti pro osobní dopravu měly být soustředěny do odstavných nádraží Sever a Jih, nákladní doprava měla být svedena do jediného hlavního seřaďovacího nádraží ve Vršovicích. Odstavné nádraží sever, jehož výstavba bylo plánována nejdříve do Libně, později do Běchovic, nakonec zřízeno nikdy nebylo. V roce 2000 bylo z důvodu útlumu nákladní železniční dopravy rozhodnuto i o zrušení vršovického seřaďovacího nádraží pro nákladní dopravu. Odstavné nádraží jih bylo na rozdíl od toho skutečně vybudováno.\n\nVýstavba začala v říjnu 1961, hlavní část byla dokončena v prosinci 1971, kdy bylo propojeno bohdaleckým průkopem souběžně s nuselsko-modřanskou dráhou s vršovickým osobním nádražím.\nPři vytváření násypů a výkopů železničního spodku bylo přemístěno 197 000 m zeminy. V první etapě byla vybudována vjezdová (západní spojovací kolej a zhlaví) a střední skupina, k nimž patří i výtažná a fekální kolej, celkem 22,3 km kolejí a 151 výhybek, přijímací budova, ústřední stavědlo a další tři stavědla, místo pro provozní ošetření lokomotiv, 8,7 km komunikačních kabelů, 5 km vodovodů a 5 km kanalizací.\n\nOd roku 1969 do prosince 1978 probíhala druhá etapa výstavby. K ní patřila tunelová myčka s čistírnou odpadních vod, hlavní hala pro provozní ošetření vlakových souprav s průjezdnými kolejemi a dvě rychlomyčky. Bylo dokončeno zatrolejování celého kolejiště vybudovaného v první etapě a vybudovány osvětlovací věže. Od roku 1974 do prosince 1988 byla budována spalovna odpadků z osobních vozů a parní kotelna. Od května 1974 do prosince 1977 bylo dokončeno kolejiště střední skupiny i s elektrickým ohřevem. Rovněž od května 1974 do prosince 1977 byly vybudovány ubytovny pro vlakový personál s kapacitou 344 lůžek. V červenci 1979 začalo být budováno depo jídelních a lůžkových vozů – provozní budova s výrobnou jídel a polotovarů, výrobna blokového ledu, prádelna, hala pro zbrojení vozů a související kolejiště. Od listopadu 1984 do září 1989 byl budován přívodní řad pitné vody.\n\nV letech 1978–1982 bylo vybudováno 150 m široké přemostění Botiče železobetonovou deskou. Záběhlická ulice byla přeložena na nový most překlenující kolejiště. Od září 1982 do listopadu 1989 bylo vybudováno 26 kusých kolejí s prozatímním ukončením před Botičem. Od dubna 1990 do prosince 1999 byly zprovozněny 4 průjezdné koleje a jedna kusá. Roku 1998 byla dokončeno napojení spojky do vršovického seřaďovacího nádraží přes Slatiny. V prosinci 1999 bylo dobudováno dalších 7 průjezdných a 1 kusá kolej. Pro řízení provozu byla vybudována nová výpravní budova (stavědlo „odjezd“).\n\nČeské dráhy v roce 2007 měly do budoucna záměr do areálu nastěhovat i další provozy. Od 1. dubna 2006 do 31. října 2007 byl budován nový mycí tunel o délce 91,2 m za 296 milionů korun. Po požáru odstavených vozů v roce 2006 byla od roku 2007 byla také výrazně posílena ostraha areálu proti zlodějům kovů, sprejerům a bezdomovcům. Areál byl oplocen, vybaven 15 průmyslovými kamerami, z toho 4 otočnými, a je střežen bezpečnostní agenturou.\n\nHala 518 je vyhrazena pro soupravy Pendolino řady 680, v nepřetržitém provozu se zde střídá 157 údržbářů, jsou zde pracoviště elektroniků, zámečníků, defektoskopie soukolí a další specialisté. Hala 512 slouží k provozní údržbě elektrických souprav systému Esko; pracuje zde 51 údržbářů a je zde i elektronická dílna.\n\nKolejiště nádraží je uspořádáno jako kolejová smyčka a umožňuje v případě potřeby pouhým průjezdem snadno otočit soupravu. V běžném provozu jsou však soupravy orientovány stále stejně.\n\nÚsek mezi žst. Praha-Vršovice seř. n. (odj. skupina) a Praha Jih je veden jako součást celostátní dráhy, avšak neprovozuje jej SŽDC, ale České dráhy a.s. Je to jednokolejná trať o délce 0,95 km, napájení 3 kV, traťová rychlost 60 km/h, na dvou místech zaústěna do dráhy SŽDC, a doprava je zde organizována jak formou jízdy vlaku, tak formou posunu mezi dopravnami.\n\nTrať, která vede kolem Slatin a je zaústěná do trati Praha – Benešov u Prahy u Edenu je sice stavebně dvoukolejná (těleso i trakční stožáry jsou na to připraveny), nicméně postavena je pouze jedna kolej. Spolu s nedokončeným zhlavím pod mostem Záběhlické ulice tak toto místo tvoří úzké hrdlo odstavného nádraží. V plánu je zvoukolejnění trati.\n\n\n"}
{"id": "318653", "url": "https://cs.wikipedia.org/wiki?curid=318653", "title": "Nikolaj Losskij", "text": "Nikolaj Losskij\n\nNikolaj Onufrijevič Losskij nebo také Lossky (rusky: \"Николай Онуфриевич Лосский\") (6. prosince Podle starého kalendáře 24. listopadu 1870 Kreslava u Vitebsku, dnes Krāslava v Lotyšsku – 24. ledna 1965 Paříž) byl ruský filosof, představitel ruského intuicionismu, personalismu a etiky, založené na svobodě. Měl tři syny, z nichž se proslavil teolog Vladimir Losskij.\n\nLosskij studoval ve Freiburgu u novokantovského filosofia W. Windelbanda a u psychologa W. Wundta. Roku 1907 promoval a stal se docentem filosofie v Petrohradě. Ještě téhož roku vydal ruský překlad Kantovy \"Kritiky čistého rozumu\", který pak byl základem i pro všechny další. Losskij byl přesvědčený socialista a spolu s N. Berďajevem, S. Bulgakovem a P. B. Struvem patřil ke skupině \"Věchi\" („Znamení“). Zasazoval se o duchovní obnovu Ruska, ale pro kritiku porevolučních výstřelků a příklon k pravoslavné církvi byl zbaven místa a roku 1922 spolu s mnoha dalšími na tzv. „lodi filosofů“ vyvezen za hranice jako kontrarevolucionář.\n\nNa pozvání presidenta Masaryka přednášel na Ruské univerzitě v Praze a od roku 1942 na univerzitě v Bratislavě. Po emigraci přednášel v USA a spolupracoval se sociologem P. Sorokinem na Harvardově univerzitě na jeho díle \"Sociální a kulturní dynamika\". Od roku 1947 přednášel na ruském pravoslavném semináři v New Yorku a po smrti svého syna Vladimíra roku 1961 se přestěhoval do Francie, kde v nemocnici blízko Paříže roku 1965 zemřel.\n\nLosskij byl silně ovlivněn jak svými učiteli, tak také Hegelem a křesťanským novoplatonismem. Vesmír, celek skutečnosti, tvoří podle Losského jediný organický celek. Protože i člověk je jeho součástí a patří k němu, má i k vnějším předmětům přímý přístup v intuici, která může být citová, intelektuální nebo mystická. Ani vnější předměty tedy nejsou jen prosté objekty, jež by se daly vyčerpávajícím způsobem popsat slovy, nýbrž jsou s člověkem spojeny zvláštním svazkem společného bytí. Proto není lidské poznání omezeno pouze na fenomény, jak se domníval Kant, nýbrž může pronikat k samé podstatě věcí.\n\nTento podstatný fakt se zvláště silně projevuje mezi lidskými osobami, jejichž zvláštní a vždy jedinečné osobní vztahy jsou podle Losského základem pravoslavného pojmu \"sobornost\". Lidské společenství není jen shromážděním jednotlivců, lidských monád, nýbrž je něčím daleko podstatnějším a hlubším. Něco podobného však platí i pro celek živého a neživého Vesmíru, který je také pevně uspořádán do celku, a to nejen měřitelnými a pozorovatelnými vztahy, ale zejména také vztahy k hodnotě. V teologii Losskij silně navazoval na raný křesťanský novoplatonismus, zejména na Origena.\n\nNěkolik děl vydal N. Losskij v češtině a slovenštině \n\n\n\n\n\n"}
{"id": "318657", "url": "https://cs.wikipedia.org/wiki?curid=318657", "title": "Praha-jih", "text": "Praha-jih\n\nPraha-jih může znamenat\n\n\n"}
{"id": "318660", "url": "https://cs.wikipedia.org/wiki?curid=318660", "title": "Alantois", "text": "Alantois\n\nAlantois (jinak i vnější vak) slouží jako odkladiště odpadních produktů metabolismu embrya (v podobě kyseliny močové), spotřebovávajícího v průběhu svého vývoje živný žloutek. Vyskytuje se spolu s vnitřním vakem (amnion) u skupiny živočichů amniota.\n"}
{"id": "318661", "url": "https://cs.wikipedia.org/wiki?curid=318661", "title": "Kreditní riziko", "text": "Kreditní riziko\n\nKreditní riziko, nebo také úvěrové riziko, je riziko vyplývající z neschopnosti nebo neochoty protistrany splatit své závazky. Nejznámějším a nejvíce používaným bankovním produktem nesoucím kreditní riziko je bankovní úvěr.\n\nToto riziko patří k nejvýznamnějším rizikům a proto mu banka věnuje významný prostor. Bonita klienta je důležitým kritériem, které banka prověřuje. Podle výše čistých příjmů snížené o jiné úvěry, kontokorenty či kreditní karty se určuje výše hypotečního úvěru, který žadatel může získat.\n\nBanka získává prostředky na poskytování hypotečních úvěrů tím, že emituje hypoteční zástavní listy. V případě, že klient, dlužník banky nesplácí pravidelné splátky je tím ohrožena i banka. Jakmile se sejde více neplatičů může dojít až k ohrožení mezibankovního trhu, což má za následek negativní dopady v ekonomice.\n\nProto při každé žádosti o bankovní úvěr potřebuje banka toto riziko co nejlépe kvantifikovat a na základě dostupných informací o žadateli rozhodnout, jestli a za jakých podmínek úvěr poskytne. K tomuto v praxi slouží skóringové modely.\n"}
{"id": "318663", "url": "https://cs.wikipedia.org/wiki?curid=318663", "title": "Skóringový model", "text": "Skóringový model\n\nSkóringový model slouží k ohodnocení kreditního rizika bankovní nebo nebankovní instituce při žádosti klienta o úvěr. Každému žadateli o úvěr je na základě tohoto modelu přiděleno \"skóre\". Skóre je bodové ohodnocení klienta, kde lepším klientům přísluší vyšší hodnoty. Někdy bývá skóre reprezentováno odhadem pravděpodobnosti, že daný klient úvěr splatí. Podle skóre se potom instituce rozhoduje, za jakých podmínek úvěr poskytne.\n\nSkóringový model bývá založen na databázi existujících klientů, kterým kdy byl poskytnut úvěr, společně s informací, kterým z nich se podařilo úvěr splatit. Pro jednoduchost nazýváme \"dobrým\" takového klienta, který úvěr \"splatil\" včas a za dohodnutých podmínek, a \"špatným\" takového klienta, který některému ze svých závazků nedostál. Nesplacení bývá označováno též jako \"default\".\n\nPředpokládejme, že pro každého klienta v databázi máme k dispozici informaci, zda úvěr splatil a dále informace v podobě sady x, kde x je vektor binárních proměnných (tj. proměnných s hodnotou 0 nebo 1), které jsou rozděleny do významových skupin (např. POHLAVÍ, VĚK, PŘÍJEM...). Každá skupina je tvořena několika kategoriemi (např. skupinu POHLAVÍ tvoří dvě kategorie - MUŽ a ŽENA). Dále předpokládáme, že každý klient patří do právě jedné kategorie každé skupiny. Potom každá binární proměnná formula_1 ze sady x indikuje, zda daný klient patří do příslušné j-té kategorie i-té skupiny (formula_2) či nikoliv (formula_3). \n\nOznačme dále Z jako množinu všech dvojic indexů (i,j), kde \"i\" značí skupinu a \"j\" její kategorii.\n\nodds (česky též \"šance\") je charakteristika, která udává poměr počtu dobrých klientů ku počtu špatných klientů v celé databázi:\n\nformula_4\n\nPro jednotlivé znaky \"j\" jednotlivých skupin \"i\" se definují proměnné formula_5, tzv. \"šance znaku\", jako poměry příslušných počtů dobrých a špatných klientů v jednotlivých kategoriích:\n\nformula_6\n\nNakonec se zavádí proměnná \"odds ratio\". Označme formula_7 podíl formula_5 příslušné kategorie a odds celku:\n\nformula_9\n\nProměnná \"odds ratio\" potom vyjadřuje relativní šanci klienta v dané kategorii úvěr splatit. Hodnota menší než 1 značí, že šance splacení je podprůměrná, vysoké hodnoty naopak ukazují na nadprůměrnou šanci.\n\nPodstatou modelů kreditního rizika je pro každého potenciálního klienta s charakteristikou x odhadnout hodnotu teoretické charakteristiky odds(x).\n\nPřirozeně bychom hodnotu odds(x) odhadovali jako poměr počtu dobrých klientů s charakteristikou x ku počtu špatných klientů s charakteristikou x:\n\nformula_10\n\nProtože však hodnoty formula_11 a formula_12 závisí na konkrétní kombinaci hodnot sady x a těchto kombinací je obecně velmi mnoho, není v praxi vhodné funkci odds(x) odhadovat tímto vztahem. Proto tento vztah dále upravujeme a za předpokladu nezávislosti klientů v datovém vzorku převedeme na tvar\n\nformula_13\n\ntedy jako součin celkového odds a příslušných formula_7 těch kategorií, do kterých potenciální klient spadá. Přiřazením různých vah činitelům v předchozím vzorci můžeme konstruovat různě obecné modely.\n\nIndependence model je nejjednodušším z trojice představovaných modelů ohodnocení kreditního rizika. Skóringová funkce vychází pouze z vypočítaných hodnot proměnných odds a formula_7:\n\nformula_16\n\nkde formula_17 je sada nezávisle proměnných, která charakterizuje hodnoceného klienta.\n\nOdtud vidíme, že skóringová funkce formula_18 je tvořena součinem odds a formula_7 právě těch kategorií, ve kterých se příslušný klient nachází. Tento přístup modelování skóringové funkce se často používá právě pro svou jednoduchost. Jeho podstatnou nevýhodou však je onen zmíněný v praxi často nedosažitelný předpoklad nezávislosti a to, že přikládá všem skupinám a kategoriím stejnou váhu a tím snižuje svou vypovídací schopnost.\n\nV praxi se někdy jako skóre používá logaritmus uvedeného vztahu:\n\nformula_20\n\nTento vztah potom odpovídá ln(odds(x)), neboli tzv. \"logitu\", jenž je základem logistické regrese.\n\nDalším možným přístupem k modelování kreditního rizika pomocí skóringové funkce je WOE model. WOE je zkratka z anglického \"weight of evidence\" a značí, že v modelu přiřadíme každé skupině jinou váhu podle toho, jaký je její statistický vliv na fakt, jestli klient úvěr splatí či nikoliv. Takový model potom můžeme vyjádřit ve tvaru\n\nformula_21\n\nkde formula_17 je opět sada nezávisle proměnných a formula_23 je vektor vah jednotlivých skupin.\n\nTakto vytvořená skóringová funkce je opět odhadem funkce odds(x). Vektor parametrů formula_24 je možno odhadovat metodou logistické regrese. \n\nTento model je výpočetně náročnější, avšak zvláště pro větší databáze poskytuje větší přesnost a částečně tak řeší nedostatky \"Independence modelu\". V prezentaci Rhino Risk se tento model doporučuje pro databáze s více jak 150 případy nesplacení.\n\nPlný logistický model přiřazuje specifickou váhu každé jednotlivé kategorii. Takto získáváme skóringovou funkci:\n\nformula_25\n\nkde formula_17 je sada nezávisle proměnných a formula_27 vektor vah jednotlivých kategorií.\n\nPodobně jako u WOE modelu odhadneme vektor parametrů formula_24 metodou logistické regrese.\n\nTento model je nejpřesnější z uvedené trojice modelů, ale také výpočetně nejnáročnější. V praxi se většinou používá pro velmi rozsáhlé databáze. V prezentaci Rhino Risk se tento model doporučuje pro databáze s více jak 1200 případy nesplacení.\n\nSchopnost diverzifikace, tedy míra oddělení dobrých klientů od špatných, je jednou z nejdůležitějších zkoumaných vlastností skóringového modelu.\n\nV ideálním případě bychom totiž chtěli nalézt takový model, kde by existovala taková skóringová hranice formula_29, pro kterou\nby všichni špatní klienti v databázi byli ohodnoceni skóre nižším než formula_29 a naopak všichni dobří klienti skóre větším než formula_29. V takovém modelu bychom potom mohli podle dosaženého skóre poměrně dobře rozhodnout o tom, zda se klient zdá dobrý či nikoliv.\n\nV praxi však zpravidla nenajdeme takovou skóringovou funkci, která by neomylně vystihovala kvalitu všech klientů v databázi. Budou se\nzde jistě vyskytovat takoví klienti, kteří mají sice nízké skóre, ale přesto se jim podařilo splatit, a naopak takoví, kteří přes své\nvysoké skóre nezaplatili. Skóringová funkce nám potom tedy dobré a špatné klienty rozdělí jen přibližně.\n\nPro názornost si představme, že jsou všichni klienti seřazeni vzestupně podle přiděleného skóre. V ideálním modelu bychom měli\nřadu samých špatných klientů a po překročení hranice formula_29 řadu samých dobrých klientů. Oproti tomu v reálném modelu dostáváme řadu klientů, kde by sice na začátku byli častěji špatní klienti, ale mezi nimi by se vyskytovali i nějací dobří. Dobrých klientů by postupně přibývalo, až ke konci bychom měli řadu dobrých klientů, mezi kterými by bylo i několik špatných.\n\nA tedy podle toho, jak dobře uspořádání klientů podle skóre odděluje dobré klienty od špatných, posuzujeme kvalitu modelu z hlediska diverzifikační schopnosti.\n\nPro grafické znázornění schopnosti diverzifikace používáme např. Lorenzovu křivku, pro číselnou kvantifikaci potom Giniho koeficient.\n\n\n\n"}
{"id": "318664", "url": "https://cs.wikipedia.org/wiki?curid=318664", "title": "Lorenzova křivka", "text": "Lorenzova křivka\n\nLorenzova křivka je jedním z nejpoužívanějších způsobů grafického znázornění diverzifikace. V ekonomii se s ní často setkáváme především při znázorňování nerovnoměrnosti rozdělení důchodů či bohatství v populaci nějakého celku. Mezi další použití patří například hodnocení skóringových modelů.\n\nUkažme konstrukci Lorenzovy křivky na příkladě měření diverzifikační schopnosti skóringového modelu. Konstrukce Lorenzovy křivky je založena na definici tzv. \"distribučních funkcí dobrých a špatných klientů\".\n\nOznačme formula_1 obor hodnot skóringové funkce formula_2. Potom pro každou hodnotu skóre formula_3 definujme distribuční funkci dobrých klientů formula_4 jako pravděpodobnost, že náhodně vybraný \"dobrý klient\" (viz skóringový model) bude mít skóre menší než formula_5, a distribuční funkci špatných klientů formula_6 jako pravděpodobnost, že náhodně vybraný \"špatný klient\" bude mít skóre menší než formula_5.\n\nExplicitní distribuční funkce formula_4 a formula_6 v praxi zpravidla neznáme, proto je nejčastěji nahrazujeme konzistentními odhady. Funkci formula_4 odhadujeme jako poměr počtu dobrých klientů se skóre menším než formula_5 ku počtu všech dobrých klientů a funkci formula_6 jako poměr počtu špatných klientů se skóre menším než formula_5 ku počtu všech špatných klientů.\n\nNakonec definujeme Lorenzovu křivku jako množinu bodů\n\nformula_14,\n\nkde formula_3 nabývá všech hodnot použité skóringové funkce.\n\nTakto zkonstruovaná Lorenzova křivka potom leží uvnitř jednotkového čtverce a spojuje protilehlé vrcholy, viz obrázek. Čím větší má náš model diverzifikační schopnost, tím více se Lorenzova křivka přibližuje stranám čtverce.\n\nPokud osa „X“ zobrazuje procento populace a osa „Y“ procento bohatství ve společnosti (alternativně také důchodu), pak Lorenzova křivka (plná čára nahoře) uvádí, že 60 % populace oné společnosti vlastní 30 % z veškerého bohatství v této společnosti (alternativně, že na ni připadá 30 % důchodu). Tečkovaná čára grafu by zobrazovala rovnostářskou společnost, kdy všichni jedinci dosahují identické úrovně bohatství (alternativně: stejné úrovně důchodu).\n\n"}
{"id": "318665", "url": "https://cs.wikipedia.org/wiki?curid=318665", "title": "Giniho koeficient", "text": "Giniho koeficient\n\nGiniho koeficient je číselná charakteristika diverzifikace. Má veliké uplatnění v ekonomii, kde se jím poměřuje ekvivalence rovnosti bohatství mezi jednotlivci v jednotlivých územních celcích, nejčastěji státech. Dále se často používá jako míra diverzifikační schopnosti skóringového modelu. Udává se od 0 do 1. \n\nGiniho koeficient většinou definujeme jako poměr plochy mezi Lorenzovou křivkou a diagonálou jednotkového čtverce (A) ku celkové ploše pod diagonálou (A+B), tedy\n\nformula_1\n\nProtože obsah plochy pod diagonálou je polovina jednotkového čtverce, můžeme definici přepsat jako GC=2A nebo také GC=1-2B. Odtud použitím posledního jmenovaného výrazu dostáváme matematický vztah\n\nformula_2\n\nkde formula_3 a formula_4 jsou distribuční funkce dobrých a špatných klientů (viz skóringový model). Jiné vyjádření získáme, vyjdeme-li ze vztahu GC=2A. Potom\n\nformula_5\n\nGiniho koeficient z menších územních celků však nelze jednoduše průměrovat. Například EU má větší koeficient než jednotlivé země EU.\n\nGiniho koeficient je tedy dvojnásobek plochy mezi Lorenzovou křivkou a diagonálou jednotkového čtverce, neboli ekvivalentně poměr této plochy a celkové plochy pod diagonálou. Hodnota Giniho koeficientu proto leží v intervalu [0,1], kde hodnota 1 značí perfektní (ideální) diverzifikační schopnost, hodnota 0 značí nulovou diverzifikační schopnost a záporné hodnoty značí opačnou klasifikaci skóringové funkce.\n\nGatsbyho křivka ukazuje, že společenská úroveň je děděná jako kasta ve společnostech, kde je koeficient roven 1.\n\nPro odhad Giniho koeficientu lze v praxi použít více postupů. Jedním z často používaných je odhad pomocí tzv. \"Somersovy d statistiky\".\n\nOznačíme-li formula_6 skóre j-tého klienta, můžeme definovat charakteristiky a, b a c následovně:\n\nPotom \"Somersovu d statistiku\" spočítáme jako\n\nformula_13\n\nVýpočet Giniho koeficientu v jeho prosté (nevážené) i vážené formě je možno provést např. pomocí volně dostupné aplikace EasyStat\n\n\nGiniho koeficient na www.finance-management.cz\n\nhttp://finmag.penize.cz/ekonomika/266516-fetis-cisel-jak-nemerit-nerovnost\n"}
{"id": "318668", "url": "https://cs.wikipedia.org/wiki?curid=318668", "title": "Eduard Hartmann", "text": "Eduard Hartmann\n\nEduard Hartmann (5. června 1965 Skalica, Československo) je bývalý slovenský hokejový brankář.\n\nV letech 1988 - 1994 působil v HC Dukla Trenčín, kde v sezóně 1993/1994 získal mistrovský titul. Následně působil i v Eisbären Berlín a v brněnské Kometě.\n\nCelkový počet odehraných zápasů v reprezentaci: 41.\n\nPo ukončení aktivní kariéry působil v různých funkcích v Dukle Trenčín (trenér juniorského týmu, manažer mládeže), v současnosti (2007) působí jako generální manažer klubu. Pravidelně se objevuje v STV jako televizní spolukomentátor hokejových zápasů.\n"}
{"id": "318676", "url": "https://cs.wikipedia.org/wiki?curid=318676", "title": "Hrbovský vrch", "text": "Hrbovský vrch\n\nHrbovský vrch (označovaný také jako \"Strážnice\") je vrchol v pohoří Bítešská vrchovina, 4 km východně od Velkého Meziříčí. Dosahuje výšky 568,9 m n. m.\n"}
{"id": "318681", "url": "https://cs.wikipedia.org/wiki?curid=318681", "title": "Podkopná Lhota", "text": "Podkopná Lhota\n\nObec Podkopná Lhota se nachází v okrese Zlín ve Zlínském kraji. Katastrální území obce má 4,82 km² a žije zde obyvatel.\n\nPrvní písemná zmínka o obci pochází z roku 1644.\n\n\n\n"}
{"id": "318683", "url": "https://cs.wikipedia.org/wiki?curid=318683", "title": "Fulbové", "text": "Fulbové\n\nFulbové (sami sebe nazývají Fulbhe, v singuláru Pullo; další názvy jsou Fula nebo Peulh) je původně nomádské pastevecké etnikum rozšířené především v oblasti afrického Sahelu, tj. v severní části západní, střední a východní Afriky od Senegalu po Súdán a Etiopii. Důležité zastoupení mají v Burkině Faso, Kamerunu, Gambii, Guineji, Guineji-Bissau, Čadu, Mali, Mauritánii, Nigeru, Nigérii, Senegalu, Sierra Leone a Súdánu. Jejich počet vinou značné územní roztříštěnosti a promíchanosti s jinými etniky není úplně jasný, různé zdroje uvádějí různé údaje, ale pravděpodobně jich je okolo 24 milionů. Největší zastoupení mají Fulbové v Nigérii, kde jich žije asi 13 milionů.\n\nI když jsou některými autory považováni za největší pastevecké etnikum světa, v současnosti většina z nich žije v městských centrech nebo usedle na venkově jako zemědělci. Jako skupina lidí Fulbové v současnosti zahrnují mnoho jiných etnických skupin, které byly podrobeny a staly se součástí Fulbů skrze jejich šíření islámu.\n\nFulbové jsou geneticky odlišní od okolních etnických skupin, mají odlišné zvyky, kulturu, životní styl i organizaci společnosti. Jejich jazyk fulfulde patří do jiné jazykové skupiny než u okolních významných etnik (kromě etnika Wolofů v Senegalu a Gambii). Fulbové patří dle klasifikace etnologů do severoatlantské skupiny atlanto-konžské větve Nigero-konžské jazykové rodiny.\nFulbové mají nápadně bledší pokožku než sousední černošské kmeny, europoidní rysy tváře, úzké rty, rovnější vlasy a jsou podobně jako jiné pastevecké kmeny v Africe velmi vysocí a štíhlí. Vlivem rozptýlenosti na velkém geografickém prostoru se ale vzhled nebo zvyky jednotlivých skupin můžou lišit velmi výrazně.\n\nRozlišuje se pět hlavních kmenů – Fula Toro, Fulakunda, Fulfulde, Fuuta Jalon a Tukolor.\n\nNěkteří věří, že Fulbové jsou semitského původu. Podle tradice se oddělili od Izraelitů. Zatímco jedni Izraelité migrovali z Egypta do Palestiny a Sýrie, předci Fulbů se vydali do západní Afriky.\n\nDalší teorie vysvětlující původ Fulbů:\n\n\nAť již je fulbský prapůvod jakýkoli, je jisté, že expanzi napříč západní Afrikou započali na území dnešního Senegalu a Mauritánie jako míšenci černošského a berberského obyvatelstva asi ve 12. století. Království Tekruur, které vzniklo v údolí řeky Senegal a bylo obýváno Fulby, mělo kontakty s lidmi ze severní Afriky, hlavně se zenagskými Berbery, kteří sem přinesli islám. Kolem roku 1040 tady založili klášter, kde vznikla islámská sekta Almorávidů, kteří později dobyli Maroko a do roku 1146 ustanovili muslimskou nadvládu nad Španělskem. V roce 1076 Almorávidé napadli Ghanu a ustanovili svou moc i zde.\n\nKolem roku 1450 začali Arabové šířit islám v oblasti západního Súdánu. Fulbové zahájili podobný proces, ale od západu. Dodnes jsou považováni za zásadní etnikum v procesu šíření islámu v západní Africe. V reakci na útlak ze strany početnějších etnik a za účelem získání nových pastvin pro dobytek začali nábožensky odlišní Fulbové v 17. a 18. století sérii svatých válek. V roce 1670 dostali pod kontrolu oblast Bhundu v Senegalu. V roce 1673 prohráli svou první svatou válku ve Fuuta Tooro. V roce 1725 vyhráli první dvě svaté války ve Fuuta Jalon (dnešní severní Guinea) a Fuuta Tooro (dnešní severní Senegal). Na počátku 19. století (1804–1809) Fulbové porazili etnikum Hausů a na jejich území ustanovili chalífát Sokoto, který je někdy vzpomínán jako poslední velká původní říše, která vznikla v oblasti Sahelu a která v čase největšího rozkvětu kolem roku 1830 vytvořila společnost lépe organizovanou a civilizovanější, než se dosud podařilo kterékoli jiné společnosti v černé Africe. V roce 1820 Fulbové založili chalífát Amadawa ležící na území dnešní Nigérie a severního Kamerunu a chalífát Hamdallahi v dnešním Mali. V roce 1827 založili Fulbové na území dnešního Mali nezávislý islámský stát Massina. V roce 1880 vypukly v oblasti kolonizační spory především mezi Brity a Francouzi, které ukončily nadějný vzestup fulbských islámských států. V roce 1903 dobyli Britové chalífát Sokoto.\n\nTéměř v každém státě jsou Fulbové minoritou. Jsou proto na mnohých místech zranitelní vůči potlačování své svébytnosti ze strany početnějších etnik. Snížená dostupnost půdy pro pastevectví a ztráta otroků způsobila mizení jejich tradičního životního stylu. Na druhé straně jsou Fulbové velice vyspělé, bojovné a hrdé etnikum zvyklé vládnout ostatním skupinám obyvatelstva. Například v nejpočetnějším a nejvýznamnějším státu západní Afriky Nigérii jsou politicky dominantní.\n\nJako tři základní pilíře fulbské identity se udávají pastevectví dobytka, islám a etický kodex zvaný Pulaaku.\n\nFulbové patří mezi první africké kmeny, které konvertovaly k islámu. Díky kulturnímu vlivu Berberů přijali islám zřejmě již v 1. tisíciletí n. l. Mezi 11. a 17. stoletím Fulbové postupně rozšířili svoje pastevecké území na většinu západní Afriky. Vytvořili třídu muslimských kleriků – torodbů, kteří na nových územích obraceli na islám. Jako reakci na zdanění a brannou povinnost, která jim byla ukládána okolními dominantními etniky nebo pro získání nové půdy pro pastevectví, vedli Fulbové v 17. a 18. století náboženské války – zvané Svaté války nebo Džihád.\n\nObecně se dá říci, že usedlé skupiny Fulbů byly více ovlivněny islámem než pastevecké. Také městské obyvatelstvo je silněji islamizováno než venkovské. Fulbové vyznávají různě ortodoxní formy islámu v závislosti na společenském postavení. Bohatí a mocní Fulbové jsou obyčejně silně věřící, zatímco běžní lidé mají s islámem volnější vztah.\n\nV současnosti více než 99% Fulbů vyznává islám. Říká se, že být Fulbou znamená být muslimem. Většina Fulbů praktikuje formu islámu, která je do částečně promíchaná s původními animistickými kulty. Na různých místech se ale nacházejí malé křesťanské skupiny Fulbů, protože jejich původní pastevecká náboženská tradice byla téměř ztracena, animismus se uchoval jenom u některých podskupin jako Wodaabe.\n\nNejdůležitějším objektem ve fulbské společnosti je dobytek. Existuje mnoho jmen, tradicí a tabu týkajících se dobytka. Podobně jako u jiných pasteveckých etnik je množství dobytka znakem bohatství jedince. Fulbové obyčejně chovají velké množství dobytka, a proto se usadili na rozsáhlých pláních Mali, Nigeru, Burkiny Faso a Guiney. Jejich životní styl je příčinou častých střetů s jinými etniky, protože dobytek se často zaběhne na pole farmářů a ničí jim úrodu. S postupující modernizací se ale jejich specifická kultura pomalu vytrácí. Fulbové využívají stale více jiné dopravní prostředky, a tak ztrácejí svoji nomádskou identitu.\n\nFulbové vnímají pastevectví jako zásadní část své identity, přestože většina z nich už tento životní styl opustila, a na svoji pasteveckou minulost vzpomínají se silnou nostalgií.\n\nPulaaku je etický kodex, který Fulby nejvýznamněji odděluje od ostatních etnických skupin. Je podstatou fulbství a zahrnuje komplex pravidel a vztahů ve fulbské společnosti. Velký důraz se klade na vlastnosti jako odvaha, slušnost, sebekontrola, hrdost, rozvaha, moudrost nebo skromnost a také na respekt k ostatním lidem včetně nepřátel. Pulaaku nedovoluje Fulbům vyjadřovat své potřeby nebo stěžovat si na nepohodlí. Celkově by Fulbové neměli dávat najevo své emoce. Jako příklad může sloužit zkouška dospělosti při ceremoniálu sorro, kdy se dva chlapci vzájemně bijí holemi nebo oštěpy a skrývají přitom svou bolest, naopak se smějí. V některých případech ceremoniál skončil i smrtí.\n\nJazyk Fulbů Fulfulde a fulbské písně, příběhy a přísloví vyjadřují a udržují centrální postavení Pulaaku ve fulbské společnosti.\n\nObchod Fulbů je založen na výměně denních produktů dobytka za zemědělské produkty usedlých zemědělců a luxusní zboží. Fulbští obchodníci dále prodávali toto luxusní zboží různým etnikům podél obchodních cest.\n\nNomádští Fulbové založili množství obchodních cest v západní Africe a také plnili a plní funkci jakýchsi pěších sdělovacích prostředků, protože novinky a zprávy, které získali na svých cestách od ostatních obchodníků nebo jiných lidí, šíří dále po širokém území. Jimi zavedené obchodní cesty tak umožnily spojení s jinak izolovanými etnickými skupinami na rozsáhlém ploše celé západní Afriky.\n\nFulbská společnost se rozděluje na tři základní kasty. Rimbe je složená z lidí, kteří chovají dobytek a mají politickou moc. Kasta neeybe je složena hlavně z řemeslníků.\n\nJelikož si Fulbové podrobili významné množství měst a etnik, měli i mnoho vojenských zajatců. Ti se stali jejich otroky, pracovali na polích a přijali jazyk a životní styl Fulbů. V dnešní době tato kasta (rimaaybe nebo maccube) již není oficiálně zotročena. Jejich identita ale není úplně jasná. I když se etnicky liší od skutečných Fulbů, jsou s nimi natolik smíšeni, že se sami Fulby nazývají.\n\nFulbové mají velkou úctu k tělesné kráse, zdobení a malování těla a značný význam přikládají také tvorbě složitých účesů.\n\nVysoce rozvinuli umění malby na tělo, které má nejenom estetický, ale také esoterický význam. Takto pomalované tělo připomíná živoucí umělecké dílo. Muži stejně jako ženy jsou pyšní na svá tetování. Zvykem je tetovat si i rty nebo si je malovat henou.\n\nŠperky mají pro Fulby speciální význam. Jsou symbolem společenského postavení a využívají se jako ozdoby nebo jako obchodní artikl. Od Senegalu na západe až po Kamerun na východě se proto Fulbové snaží shromažďovat co nejvíce zlatých, stříbrných, bronzových, perlových, jantarových nebo jiných šperků zvaných cudaari. Muži i ženy nosí amulety zvané loho, z ochranných i dekorativních důvodů. Ženy nosí zlaté náušnice dibi a zlaté náhrdelníky caaka a náramky z mědi nebo bílého kovu, které jsou jemně ryté. Kováři dělají hrubé nebo tenké ozdoby na kotník, které dávají ženám kmene Wodaabe „kravský“ krok, v pastevecké fulbské společnosti velmi ceněný. Ženy jiných fulbských skupin nosily na nohách nebo kotnících měděné nebo mosazné šperky vyráběné metodou ztraceného vosku.\n\nMužské oblečení zahrnuje kuželovitý pastevecký klobouk z kůže nebo plátna v červené, černé nebo přírodní barvě s geometrickými vzory ve tvaru kříže doplněné nápadným čelním knoflíkem zvaným „Hora světa“. Muži také nosí kožené nebo pytlovité plátěné kalhoty a tkané přehozy zdobené geometrickými tvary.\n\nZnačná část domů a dokonce i velkých budov je postavena z nepálených cihel a omítnuta blátem. Velké budovy jako například mešity mají v sobě zabudovány dřevěné podpory, které vyčnívají do prostoru, díky čemu získávají charakteristický vzhled. Nejznámější budovou tohoto typu je Velká mešita v Djenné, městě vybudovaném na ostrově na řece Niger. Tato mešita je součástí světového kulturního dědictví UNESCO.\n\nVnější i vnitřní stěny domů bývají často vyzdobeny propracovanými vzory a symboly. Některé z těchto vzorů jsou inspirovány islámskou estetikou.\n\nNástěnné malby v centrálním saharském pohoří Ahaggar v dnešním Alžírsku nasvědčují existenci protofulánských kulturních rysů minimálně ve 4. tisíciletí př. n. l. Někteří učenci zabývající se fulánskou kulturou jsou přesvědčeni, že některé výtvarné projevy jsou stále užívány dnešními Fulány.\n\nWozaave (čti jako wodhaabhe) sami sebe nazývají Bororo. Wodaabe žijí v severní Nigérii a částečně i v Kamerunu a Čadu. Hráli důležitou roli v procesu ovládnutí oblasti Fulby. Jako jedna z mála fulbských skupin si udrželi animistickou kulturní tradici. V současnosti jsou jednoznačně nejznámějším fulbským subetnikem díky festivalu Gerowo, jehož název se překládá jako „výběr nejlepšího“. Za doprovodu hudby a tanečníků se silně nalíčení a tradičně oblečení mladí muži postaví do řady a pak se pomocí širokého úsměvu a koulení očí snaží přivábit některou z mladých dam, které stojí seřazeny naproti. Tito vysocí a hezcí mladí muži stráví před tímto aktem mnoho hodin malováním si tváře.\n"}
{"id": "318689", "url": "https://cs.wikipedia.org/wiki?curid=318689", "title": "University of Glasgow", "text": "University of Glasgow\n\nUniversity of Glasgow (skotskou gaelštinou \"Oilthigh Ghlaschu\") je univerzita založená v roce 1451 v Glasgow ve Skotsku. Je známým centrem vzdělání a výzkumu ve Skotsku, s mezinárodní pověstí a čtvrtá nejstarší v anglicky mluvícím světě. Patří mezi největší a nejprestižnější vzdělávací místa v Evropě.\nHlavní sídlo univerzity je v \"Gilmorehill\" v části \"West End\". Další školní budovy se nacházejí i v jiných částech města.\n\n\"The University of Glasgow\" byla založena v roce 1451 na základě buly papeže Mikuláše V. Univerzita vznikla na přání krále Jakuba II., aby ve Skotsku byly spolu s univerzitou v St. Andrews dvě univerzity, stejně jako v anglickém Oxfordu a Cambridge. Originální bula se z univerzity ztratila v roce 1560, kdy během politických nepokojů doprovázejících reformace ve Skotsku uprchl tehdejší kancléř, arcibiskup James Beaton do Francie, přičemž s sebou vzal listiny z archivů a cennosti z katedrály a univerzity včetně zakládací listiny.\n\nV současné době má univerzita celkem devět fakult, a to:\n\n\nKvalita vzdělávání vynesla University of Glasgow v roce 2009 mezi 10 nejlepších univerzit ve Velké Británii. Podle nejnovějších průzkumů magazínu \"Times Higher Education\" patří univerzita mezi 100 nejlepších vysokých škol na světě; v Británii zaujímá 13. pozici a ve světovém hodnocení stojí na 79. místě.\n\nPříjem 421 milionů liber ročně činí z univerzity také jednu z nejbohatších ve Velké Británii.\n"}
{"id": "318690", "url": "https://cs.wikipedia.org/wiki?curid=318690", "title": "Seznam písní Ivana Krajíčka", "text": "Seznam písní Ivana Krajíčka\n\nToto je seznam písní Ivana Krajíčka.\n\npoz. -píseň - (autor hudby / autor textu písně)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n"}
{"id": "318695", "url": "https://cs.wikipedia.org/wiki?curid=318695", "title": "Ayr", "text": "Ayr\n\nAyr (ve skotské gaelštině \"Inbhir Àir\") je přístavní město ležící v jihozápadním Skotsku. Ayr byl královské město od roku 1205 do 1975, dříve centrem bývalého hrabství Ayrshire a nyní Jižního Ayrshiru. Ve městě žije podle sčítání lidu v roce 2001 46 431 obyvatel. Město je známé díky Robertu Burnsovi, skotskému spisovateli a básníkovi.\n"}
{"id": "318698", "url": "https://cs.wikipedia.org/wiki?curid=318698", "title": "William John Macquorn Rankine", "text": "William John Macquorn Rankine\n\nWilliam John Macquorn Rankine (5. července 1820, Edinburgh – 24. prosince 1872, Glasgow) byl skotský inženýr a fyzik. S Rudolfem Clausiem a Williamem Thomsonem (lord Kelvin) spoluzaložil obor termodynamiku. Vypracoval komplexní teorii parního stroje a obecně všech tepelných motorů. Jeho manuály v oblasti vědy a techniky se užívaly dlouhá desetiletí po zveřejnění v 50. a 60. letech 19. století. Publikoval několik set prací, věnoval se vědě a technice, jeho zájmy ale v mládí zasahovaly i botaniku, hudební teorii a teorii čísel, ve zralém věku většinu hlavních oborů vědy, matematiky a techniky. Byl nadšeným amatérským zpěvákem, klavíristou a violoncellistou a skládal si vlastní humorné písně.\n"}
{"id": "318702", "url": "https://cs.wikipedia.org/wiki?curid=318702", "title": "Vodní nádrž Klíčava", "text": "Vodní nádrž Klíčava\n\nKlíčavská přehrada stojí v údolí potoka Klíčavy (na jejím ř. km 13,100) v lesích nedaleko Křivoklátu. Kromě Klíčavy ji napájí ještě Lánský potok a několik menších potůčků. Vodní nádrž zasahuje do katastrálních území obcí Zbečno a Městečko v okrese Rakovník a Běleč a Lány v okrese Kladno, samotná hráz patří západní částí do Zbečna a východní do Bělče. V nejširším místě nádrže, v místě souběhu klíčavského údolí a údolí Lánského potoka, ční z nádrže zalesněný ostrov. Na ostrohu nad nádrží je zřícenina Jivno.\n\nPřehrada byla vybudována v letech 1948–1955 a měla sloužit k zásobování Kladna a okolí pitnou vodou. Při stavbě se využívala také práce mladých řeholníků internovaných v rámci Akce K. Přehradu provozuje organizace Povodí Vltavy, s. p.\n\nNedaleko pod hrází je umístěn objekt úpravny vody, který byl zprovozněn v květnu 1952, v letech 1996–1999 byla přestavěna a modernizována na maximální výkon 180 litrů za sekundu. Vodárnu vlastní VKM a. s. a provozují ji Středočeské vodárny, a. s. ze skupiny Veolia Voda. V okolí přehrady je hygienické pásmo 1. stupně, přísný zákaz skládky a vyhazování nebezpečných odpadů.\n\nCelá vodní nádrž je obklopena Lánskou oborou a není veřejně přístupná, veřejnost je připuštěna pouze na korunu hráze, k níž se lze dostat silničkou ze Zbečna údolím Klíčavy (asi 3 km) nebo po červené turistické značené trase vedoucí napříč údolím (například od Křivoklátu).\n\nVýška hráze od základů je 50,2 metrů, délka v koruně 175,9 m. Nadmořská výška vozovky na koruně hráze je 299,2 metru, hladina odtoku pod hrází asi 260 m n. m. V hrázi jsou dvě revizní štoly umístěné nad sebou. Po koruně hráze vede betonová vozovka, která je však pro veřejnost nepřístupná. Tolerováni jsou pouze chodci.\n\nKoruna přelivu o délce 16 metrů je v nadmořské výšce 294,6 metru (maximální hladina pro tisíciletou vodu je počítána na úrovni 297,66 m n. m.). Odběr pro vodovod je zajištěna dvěma potrubími DN 450 ve dvou různých výškových úrovních, roční průměr odběru smí být nejvýše 121 litrů/s. Dvě spodní výpusti o průměru DN 1100 mají osu v nadmořské výšce 260,6 metru.\n\nZatopená plocha nádrže je 71,4 ha (64,16 ha při hladině na úrovni 293,7 m n. m.).\n\n"}
{"id": "318705", "url": "https://cs.wikipedia.org/wiki?curid=318705", "title": "Seznam obcí v departementu Marne", "text": "Seznam obcí v departementu Marne\n\nToto je seznam obcí v departementu Marne ve Francii, jichž je celkem 620:\n"}
{"id": "318707", "url": "https://cs.wikipedia.org/wiki?curid=318707", "title": "Seznam obcí v departementu Alpes-de-Haute-Provence", "text": "Seznam obcí v departementu Alpes-de-Haute-Provence\n\nToto je seznam obcí v departementu Alpes-de-Haute-Provence ve Francii, jichž je celkem 200:\n"}
{"id": "318712", "url": "https://cs.wikipedia.org/wiki?curid=318712", "title": "Diorama", "text": "Diorama\n\nDioráma je speciální model, který se snaží navodit dojem skutečnosti. Velká dioramata byla budována především v 19. století. V modelářství se dioráma objevuje velice často. Na zadní stěně obvykle bývá věrně namalováno pozadí, před ním jsou umístěny plastické (3D) modely. Jako celek pak má model působit realisticky.\n\nJako první vynalezl dioráma francouzský umělec a fotograf Louis Daguerre. Daguerre maloval dioramata, obrazy a také scény pro různá divadla. Vybíral si většinou témata krajin, interiéry, kaple nebo sopky.\n\nMalby nanášel na tenké plátno. K obrazu často přidával reálné rekvizity, aby posílil zážitek diváka. Obraz byl osvětlován zepředu i zezadu, aby byl naznačen postupný přechod z denního světla na večerní. Světlo se také používalo při objevování a mizení herců a hereček. Když byla dokončena jedna scéna hry, hlediště se otočilo k jinému obrazu na jevišti. Tato dioramata se používala v rané době filmu a byla velmi populární. První dioráma bylo představeno v Paříži v roce 1822. Jeho úspěch byl tak velký, že byl Daguerre požádán, aby vytvořil další dioráma pro Londýn. To bylo nakonec představeno v parku Square East roku 1823.\n\nV Česku je známé Maroldovo panoráma \"Bitva u Lipan\" znázorňující stejnojmennou bitvu z roku 1434. Jedná se o obraz s modelem popředí krajiny se skutečnými prvky jako terénní nerovnosti, kusy zbraní a výstroje apod. ve skutečné velikosti nebo diorama boje Pražanů se Švédy na Karlově mostě při švédském obléhání Prahy 1648 v zrcadlovém bludišti na Petříně.\n\nDalší dioráma s názvem \"Pobití Sasíků pod Hrubou Skálou\" je v Turnovském muzeu. Namaloval ho na objednávku Klubu českých turistů v roce 1895 český malíř Mikoláš Aleš spolu s Vojtěchem Bartoňkem, Karlem Vítězslavem Maškem a Václavem Jansou.\n\n\n"}
{"id": "318716", "url": "https://cs.wikipedia.org/wiki?curid=318716", "title": "Tibeťané", "text": "Tibeťané\n\nTibeťané jsou domorodí obyvatelé Tibetu a přilehlých oblastí Centrální Asie, počínaje Myanmarem na jihovýchodě a Čínskou lidovou republikou na východě konče. Počet Tibeťanů je těžko odhadnutelný, podle údajů Ústřední tibetské správy populace Tibeťanů klesla od roku 1959 z 6,3 milionů na 5,4 milionů.\n\nTibeťané žijí především v Tibetské autonomní oblasti, dále i na dalších územích historického Tibetu jako je Čching-chaj, S’-čchuan, Kan-su a Jün-nan.\n\nPůvod Tibeťanů není znám a dodnes je tato otázka jednou z nejsložitějších otázek starověkého Tibetu vůbec. Badatelé se v tvrzeních o původu Tibeťanů rozcházejí a nadále zkoumají lingvistické, etnografické i další souvislosti mezi archeologickými a historickými doklady. Je pravděpodobně, že dnešní Tibeťané přišli na Tibetskou náhorní plošinu z východu či severovýchodu okolo počátku křesťanského letopočtu. Tito příchozí netvořili jednotnou skupinu, ale spíše se jednalo o několik menších, jazykově spřízněných skupin, které se dále vyvíjely. Většina Tibeťanů je řazena k mongoloidní rase.\n\nPodle tradiční tibetské legendy, která je zachycena v díle \"Zrcadlo králů\" Sönam Gjalchäna (1312–1375), jsou Tibeťané potomci opičáka a skalní démonky rákšasí. Tento opičák byl žákem Avalókita (Avalókitéšvary). Když k němu přistoupila nevzhledná rákšasí a dožadovala se milostného svazku, tak opičák nejdříve odmítl a až po poradě se svým učitelem a pod vyhrožováním rákšasí svolil. Měli spolu celkem šest dětí – opic, přičemž každá byla zrozena z jiného světa (podle buddhistické tradice existuje šest světů). Jednou otec opičák svých šest dětí odvedl do lesa, kde je nechal po tři léta. Když se vrátil, bylo opiček na pět set a neměly co jíst. Opičák se proto přenesl na potálu, odkud poprosil Vznešeného, a ten opicím dal najíst. Všechny opičky jedly, až se jim započala zkracovat srst i ocas, ovládly řeč a staly se lidmi.\n\nPrakticky celé tibetské území se nachází ve vysokohorské nadmořské výšce. Schopnost Tibeťanů normálně žít v průměrných nadmořských výškách okolo 4400 metrů nad mořem často stála v zájmu různých badatelů. Současné výzkumy ukazují, že ačkoli Tibeťané žijí ve vysokých nadmořských výškách, nemají v krvi více kyslíku než ostatní lidé. Mají však 10× více oxidu dusného než obyvatelé nížin a asi dvakrát větší průtok krve, který byl měřen na předloktí. Těmito skutečnostmi je tělu zajišťován rychlejší přísun kyslíku, který vyrovnává nedostatek kyslíku způsobený vysokohorskými podmínkami.\n\n\n"}
{"id": "318721", "url": "https://cs.wikipedia.org/wiki?curid=318721", "title": "Lánská obora", "text": "Lánská obora\n\nLánská obora o rozloze 30,05 km² (dle webu mikroregionu Rakovnicko 29,995 km²) leží z největší části v katastrálním území obce Lány – jihozápadně od ní, ale zasahuje i na území obcí Ruda (okres Rakovník), Městečko (okres Rakovník), Zbečno (okres Rakovník), Běleč (okres Kladno) a Lhota (okres Kladno). Spravuje ji Kancelář prezidenta republiky prostřednictvím své příspěvkové organizace Lesní správa Lány. Prezidentská kancelář spravuje i nedaleký zámek Lány a jeho zámecký park. Obora v původní, větší rozloze byla ohrazena roku 1713: podle ředitele Lesní správy Lány jde pravděpodobně o historicky nejstarší oboru v Evropě i na světě.\n\nOborou prochází údolí potoka Klíčavy a Lánského potoka, obora zahrnuje nadmořské výšky od 240 do 470 metrů nad mořem. Uvnitř území obory leží vodní nádrž Klíčava, zbytky hradiště Šance a na jednom ostrohu stojí nepatrné zbytky gotického hradu Jivno. Severozápadním okrajem obory prochází trasa bývalé lánské koněspřežky. Celá obora spadá do CHKO Křivoklátsko, uvnitř obory se nachází také přírodní rezervace Svatá Alžběta (0,8 km), která je proti zvěři chráněna plotem.\n\nČást původní obory je oplocená a není veřejně přístupná, část je mimo oplocení a volně přístupná. Původní oplocení je tvořeno zdí z opukových kvádrů. Okolím obory vedou turistické značené trasy. Ze severozápadní a jihozápadní strany oplocení obory sleduje silnici II/236 z Lán, pokračující ke Křivoklátu.\n\nZmínky o panských štvanicích na jeleny i černou zvěř v lánských a křivoklátských lesích jsou již z raného středověku. V 9. století je doložen spor Vršovců a Přemyslovců o loviště. Lovili zde čeští králové a česká knížata i v 11., 12., 13. a 14. století. Roku 1235 založil Václav I. lovecký hrad Jivno, v polovině 16. století zpustnul. Karel IV. roku 1348 ustanovil, že křivoklátské panství nesmí být odtrženo od České koruny. Z roku 1392 je první zmínka o založení vsi a zemanského sídla Lány. Roku 1587 koupil lánskou tvrz a panství císař Rudolf II. a připojil je ke křivoklátskému panství. V Lánech nechal postavit lovecký zámek, jehož půdorys je v dnešním zámku dochován.\n\n6. června 1685 císař Leopold I. prodal křivoklátské panství hraběti Arnoštu Josefovi z Valdštejna. Valdštejnové se zavázali hájit vysokou zvěř pro panské hony. Na ochranu před pytláctvím vybudovali roku 1713 dřevěnou ohradu o délce 47 kilometrů, která vymezila oboru o rozloze 96 km.\n\nPoslední medvěd na území obory byl uloven roku 1692 pod Dlouhým hřebenem. Poslední divoká kočka zde byla střelena roku 1780.\n\nRoku 1731 křivoklátské panství získal věnem knížecí rod Fürstenberků. Jáchym z Fürstenberka roku 1816 původní oboru zrušil a nahradil ji dvěma menšími: lánskou oborou pro vysokou zvěř o rozloze přes 30 km a Řevníčovskou oborou pro černou zvěř. Řevničovská obora později zanikla, lánská byla ohrazena kamennou zdí. Roku 1736 byli do obory vysazeni daňci, začátkem roku 1895 se zde podařilo usadit siku japonského a siku mandžuského (jelen Dybowského). Byli zde vysazeni mufloni, ti se udrželi v oboře dodnes. Na počátku 20. století byla do lánské obory vysazena černá zvěř z Karpat.\n\nOd roku 1833 do roku 1873 se k těžbě dřeva využívala trať lánské koněspřežky, do níž Fürstenberkové značně investovali. Původně měla pokračovat údolím Klíčavy do Zbečna a dále do Plzně, ale plán nebyl úspěšný a trať končící v lesích tak v tomto úseku plnila jen roli lesní železnice. Poté, co byla trať z Prahy do Lán přestavěna na parní provoz a normální rozchod, lesní část koněspřežky ještě 10 let sloužila jako úzkorozchodná s animálním pohonem.\n\nDne 21. července 1921 velkostatek se zámkem a oborou koupil československý stát od Fürstenberků jako přechodné a letní sídlo prezidenta republiky. Hospodářská část byla vedena jako Státní statek kanceláře prezidenta republiky. Obora od té doby slouží reprezentačním účelům pro státníky a jejich hosty. Dub, u kterého byla v roce 1922 podepsána T.G. Masarykem Malá dohoda, se dodnes jmenuje Dohodový dub.\n\nDnešní lánská obora má rozlohu 30,05. Ročně se v oboře loví kolem 500 kusů zvěře (z toho 80 kusů trofejové), v lánských lesích mimo oboru kolem 120 kusů ročně (srnčí, jelení, sičí, mufloní a daňčí, černou zvěř nepočítaje).\n\nRoku 2006 otevřela lesní správa naučnou stezku o délce asi 4 kilometry pro pěší veřejnost i zčásti i pro cyklisty, která z poloviny vede vnitřkem ukázkové oddělené obůrky a je přístupná v letní sezóně čtyři dny v týdnu odpoledne a večer, v neděli i dopoledne.\n\n\n"}
{"id": "318723", "url": "https://cs.wikipedia.org/wiki?curid=318723", "title": "Leknín posvátný", "text": "Leknín posvátný\n\nLeknín posvátný (\"Nymphaea lotus\") nesprávně lotos egyptský, někdy též leknín lotosový je vytrvalá vodní bylina s jemně vonnými bílými květy a okrouhlými plovoucími listy z čeledi leknínovité (\"Nymphaeaceae\"). Květy jsou tvořeny až 20 cm dlouhými korunními lístky. Pochází z povodí Nilu, dnes je však rozšířen ve vodách celé Afriky. Jedná se o posvátnou rostlinu Egypťanů a Asyřanů (původně zasvěcen bohyni Isis), proto je často, ale nesprávně nazýván jako lotos egyptský – tedy analogum k lotosu indickému (\"Nelumbo nucifera\") z čeledi lotosovitých (\"Nelumbonaceae\"), posvátné rostlině Indů (která podle legend vyrostla z pupku boha Višnua), dnes rozšířené po celé jihovýchodní Asii. Rostlinu je však potřeba nazývat leknín, protože pochází z rodu \"Nymphaea\".\n\n \n"}
{"id": "318725", "url": "https://cs.wikipedia.org/wiki?curid=318725", "title": "Wat", "text": "Wat\n\nWat je specifický druh kláštera či chrámu v Kambodži, Thajsku a Laosu. Thajské slovo „wat“ (วัด) doslova znamená škola, v běžné thajštině však bývá označení wat používáno pro jakékoliv místo uctívání vyjma mešit.\n\n"}
{"id": "318730", "url": "https://cs.wikipedia.org/wiki?curid=318730", "title": "Battle.net", "text": "Battle.net\n\nBattle.net je síť herních serverů. Tuto síť vytvořila a provozuje firma Blizzard Entertainment. Battle.net byl původně vytvořen pro hru Diablo. V té době podporoval pouze základní vlastnosti jako chatování a možnost zakládat hry a připojovat se do nich. Později po vydání hry StarCraft zaznamenal Battle.net velký nárůst popularity díky kterému se firma Blizzard Entertainment rozhodla o vytvoření speciální edice jejich již starší hry WarCraft II která bude také podporovat hru přes herní síť battle.net. Edice dostala název WarCraft II Battle.net edition. Poté již byly všechny hry od Blizzardu vydávány s podporou hraní přes Battle.net.\n\nBattle.net je rozdělen na 4 celky podle světadílů:\n\nPro každý stát je v Battle.net rezervován herní kanál podle mezinárodní zkratky (např. pro Českou republiku je to CZE-1, pro Dánsko DNK-1).\n\nHráči se sdružují do týmů které se nazývají Klany. Tito hráči se pak účastní různých soutěží a lig a turnajů jak On-line přes internet tak off-line v rámci různých LAN turnajů (tzv. LAN párty). Mezi nejznámější soutěže v Evropě patří \"WGTour\", \"BWCL Premier League\" a již zaniklá “PGTour”. Díky velkému rozmachu on-line počítačových her se konají soutěže, které jsou obdobné jako Mistrovství Evropy nebo Mistrovství světa (WCG – World Cyber Games)\n\nPo roce 2017 se na Battle.netu objevily hry, které nepochází přímo od dílen Blizzardu, ale od vydavatele Activision (známé např. sérií \"Call of Duty\") který stejně jako Blizzard Entertainment spadá do koncernu Vivendi Games. Do té doby vydával Activision, který vydával hry primárně na Steamu nechal v roce 2017 vydat hru \"Destiny 2\" (pokračování hry \"Destiny\" která byla vydána jen na herních konzolích PS3/PS4/XONE/X360) na Battle.net. Další hrou vydanou Activisionem bylo v roce 2018 \"\", které se neobjevilo na Steamu ale jen na Battle.netu. Zároveň se jedná o první díl ze série bez SP kampaně, který byl nahrazen módem battle royale.\n\n"}
{"id": "318731", "url": "https://cs.wikipedia.org/wiki?curid=318731", "title": "Gunnar Myrdal", "text": "Gunnar Myrdal\n\nKarl Gunnar Myrdal (6. prosince 1898 – 17. května 1987) byl švédský ekonom a politik. Společně s Fridrichem Haykem obdržel v roce 1974 Nobelovu cenu za ekonomii díky průkopnické práci o teorii peněz a ekonomických výkyvech a analýze týkající se vzájemné závislosti ekonomických, sociálních a institucionálních jevů. Dále také přispěl k rozvoji konceptu Folkhemmet a modelu švédského sociálního státu.\n\nMyrdal se narodil 6. prosince v malé švédské vesničce Skattungbyn Karlu Adolfu Petterssonovi a jeho ženě Anně Sofie Karlsson.  Jméno Myrdal převzal v roce 1914 po názvu farmy Myr, která patřila jeho předkům a nacházela se v provincii Dalarna.\n\nV roce 1923 Gunnar Myrdal vystudoval právnickou fakultu na Stockholmské univerzitě a posléze v roce 1927 získal doktorát v oboru ekonomie. V červnu roku 1919 se seznámil s Alvou Reimerovou, se kterou se následně v říjnu roku 1924 oženil a roku 1927 se mu narodilo první z jeho tří dětí.\n\nJeden z prvních důležitých akademických počinů, dizertační práce s názvem \"The Problem of Price Formation under Economic Change\" měla tři části: \"Základy dynamického problému tvorby cen, Problém zisku podniku a Optimální způsob konstrukce a změny\". Nejmatematičtější částí byla poslední zmíněná, která studovala rovnováhu tvorby cen za dynamických podmínek.\n\nDo akademického podvědomí vstupuje díky práci zveřejněné v roce 1927, která zkoumala roli očekávání ve tvorbě cen. Tato analýza silně ovlivnila Stockholmskou školu. Hlavním opěrným bodem pro analýzu byly Knut Wicksellovy teorie kumulativního procesu endogenních peněz, které zdůrazňovaly důležitost rytířské nejistoty, kterou vyjadřuje nedostatek kvantifikovatelných znalostí o libovolném možném výskytu, v protikladu k přítomnosti kvantifikovatelného rizika, a roli ex ante a ex post v ekonomickém procesu.\n\nMezi lety 1925 a 1929 studoval v Anglii a Německu. Mezi roky 1929–1930 se zdržoval ve Spojených státech. Zajímavostí je, že jedním z jeho dobrých přátel byl mimo jiné i známý americký průmyslník John D. Rockefeller. Během této doby napsal své první knihy včetně \"The Political Element in the Development of Economic Theory\". Po návratu do Evropy pracoval jeden rok jako profesor na postgraduálním institutu mezinárodních studií ve švýcarské Ženevě.\n\nKniha \"The Political Element  \"je souhrnem Myrdalových přednášek prezentovaných na Stockholmské univerzitě. Dává nám historický popis vlivu politiky na vývoj ekonomické teorie a vztah mezi nimi. Věřil totiž, že ekonomika bude považována za skutečnou vědu pouze tehdy, když od ní bude politický aspekt oddělen. V knize kritizoval původně starší generaci švédských ekonomů, jako jsou Eli Heckscher a Gustav Cassel, za to, že ve svých teoriích \"„maximálního blahobytu“\", „\"cenové hladiny\" “ a „\"národního důchodu“\" kombinovali a zaměňovali skutečnosti a hodnoty. Později se však ukázalo, že jde o obecnou kritiku ekonomické teorie, kde zdůraznil, že ekonomika by měla být objektivní a nezávislá na hodnotách. Napsal, že ačkoli ekonomové tvrdí, že jsou vědečtí a objektivní, jejich závěr z jejich analýz byl vždy politicky nakloněn. \"The Political Element\" byl přeložen do němčiny v roce 1932 a do angličtiny v roce 1953.\n\nGunnar Myrdal byl fascinován abstraktními matematickými modely, které přicházely do módy ve 20. letech 20. století. Proto se na tento popud rozhodl pomoci založit Ekonometrickou Společnost v Londýně. Později však obvinil hnutí z ignorování problému distribuce, posedlosti z ekonomického růstu a použití chybných statistik. Profesor Myrdal byl časným zastáncem tezí Johna Maynarda Keynese, ačkoli tvrdil, že základní myšlenka přizpůsobení národních rozpočtů, zpomalení, nebo zrychlení ekonomiky byla poprvé vyvinuta a vyjádřena v jeho knize \"Monetary Economics\", publikované v roce 1932, čtyři roky před Keynesovou \"The General Theory of Employment, Interest and Money.\"\n\nGunnar Myrdal se stal profesorem ekonomie na Stockholmské univerzitě v roce 1933 a jeho kariéra zde trvala 15 let, až do roku 1947. Ve stejný rok, kdy vstoupil na akademickou půdu v roli profesora, začala i jeho vysoká politická kariéra.\n\nOd roku 1933 působil jako poslanec za sociální demokracii ve švédském parlamentu a od roku 1945 do roku 1947 zasedal jako ministr obchodu ve vládě Tage Erlandera. Během tohoto období byl těžce kritizován za finanční dohodu se Sovětským svazem. Současně byl obviněn, že je odpovědný za švédskou měnovou krizi v roce 1947.\n\nSpolečně s jeho ženou Alvou Myrdalovou se stal autorem práce \"The\" \"Crisis in the Population Question\". Práce Gunnara a Alvy inspirovala politiku ministra sociálních věcí Gustava Möllera, jejímž účelem bylo poskytovat adekvátní sociální podporu všem rodinám.\n\nOd roku 1938 vedl Gunnar Myrdal komplexní studii o rasových vztazích ve Spojených státech, která se zakládala na sběru sociologických, ekonomických a antropologických dat. Celý výzkum probíhal pod finanční záštitou Carnegie Corporation. Výsledkem úsilí se stala nejznámější Myrdalova práce \"An American Dilemma: The Negro Problem and Modern Democracy\" publikovaná v roce 1944. V této práci je problém rasových vztahů vnímán jako konflikt vysokých ideálů, jež ztělesňuje tzv. \"American creed(\" americké přesvědčení) na jedné straně a špatný výkon na straně druhé. Spojené státy totiž od konce občanské války nedokázali ve společnosti zakotvit rovnostářský přístup vůči afroamerické rasové menšině, která tvořila zhruba jednu desetinu celého obyvatelstva.\n\nDalším Myrdalovým plánem byla studie zabývající se genderovou nerovností v USA, ale kvůli nedostatku financí se tento projekt nikdy neuskutečnil.\n\nBěhem druhé světové války byl Gunnar Myrdal veřejně protinacistický. Spolu se svou manželkou Alvou napsal v roce 1941 \"Kontakt s Amerikou\", který oceňoval demokratické instituce Spojených států.\n\nGunnar Myrdal se stal výkonným tajemníkem Evropské hospodářské komise Organizace spojených národů v roce 1947. Během svého funkčního období založil jedno z předních center hospodářského výzkumu a rozvoje politiky. Po deseti letech ve vedení rezignoval na funkci výkonného tajemníka. V letech 1956 a 1957 vydal \"An International Economy, Problems and Prospects, Rich Lands and Poor and Economic Theory and Underdeveloped Regions.\"\n\nMyrdal byl také signatářem prohlášení UNESCO o rasové otázce z roku 1950, které vyvrací teorie rasové nadřazenosti a čistoty. V roce 1956 Myrdal napsal předmluvu pro afroamerického autora Richarda Wrighta \"The Color Curtain: A Report on the Bandung Conference\".\n\nV letech 1960 až 1967 byl profesorem mezinárodní ekonomiky na Stockholmské univerzitě. V roce 1961 založil Institut pro mezinárodní ekonomická studia na Stockholmské univerzitě. Během šedesátých let pracoval na komplexní studii trendů a politik v jižní Asii pro Twentieth Century Fund. Studie vyvrcholila jeho třídílnou publikací \"Asian Drama: An Inquiry into the Poverty of Nations\", která vyšla v roce 1968. V roce 1970 vydal knihu nazvanou „\"The Challenge of World Poverty\"“, kde stanovil, co považuje za hlavní politické řešení problémů, které nastínil v \"Asian Drama\".\n\nV roce 1967 Myrdal obdržel čestný doktorát od Univerzity Sira Georgea Williamsa. V roce 1971 on i jeho manželka obdrželi čestné doktoráty od Gustavus Adolphus College v Saint Peter v Minnesotě. Roku 1974 obdržel cenu Švédské banky v ekonomických vědách, jinak známou jako Nobelova cena za ekonomii. 17. května roku 1987 Myrdal umírá v obci Danderyd ve věku 88 let.\n\n"}
{"id": "318736", "url": "https://cs.wikipedia.org/wiki?curid=318736", "title": "Kolektiv", "text": "Kolektiv\n\nKolektiv může být:\n\n\n\n"}
{"id": "318737", "url": "https://cs.wikipedia.org/wiki?curid=318737", "title": "Vajmuga", "text": "Vajmuga\n\nVajmuga ( ) je řeka v Archangelské oblasti v Rusku. Je dlouhá 152 km. Plocha povodí měří 4210 km².\n\nProtéká rovinou skrze lesy a bažiny. Ústí zleva do Jemce (povodí Severní Dviny).\n\nZdrojem vody jsou především sněhové srážky.\n"}
{"id": "318738", "url": "https://cs.wikipedia.org/wiki?curid=318738", "title": "Stalingrad (rozcestník)", "text": "Stalingrad (rozcestník)\n\nNázev Stalingrad má více významů:\n\n\n\n"}
{"id": "318742", "url": "https://cs.wikipedia.org/wiki?curid=318742", "title": "Předznamenání", "text": "Předznamenání\n\nPředznamenání v hudbě udává pomocí určitého počtu posuvek tóninu skladby. Zapisuje se do notové osnovy hned za notovým klíčem na začátku skladby, dále pak na začátek každého dalšího řádku (u víceosnovových řádků, jako je např. zápis pro klavír nebo varhany, se píše zpravidla do všech osnov řádku). Skladba bez předznamenání je v tónině C dur nebo a moll.\n\nPosuvky jsou umísťovány do notové osnovy na linky či do mezer odpovídajících notám (tónům), jejichž výšku pro zbytek notového záznamu mění (posouvají). Posun daný předznamenáním se týká i stejnojmenných tónů ve všech ostatních oktávách.\n\nNa předznamenání se před hraním instrumentalista musí podívat. Pokud tam není žádná posuvka, skladba nemá žádné předznamenání, znamená to, že v ní nejsou žádná půltónová zvýšení nebo snížení not (tzv. křížky nebo bé). \n\nPředznamenání mají posuvky v pevně daném pořadí. Podle jejich počtu se vybírá vždy patřičný počet v následujícím pořadí:\n\nObvykle platí (především u hudebníků – neprofesionálů), že se zvyšujícím se počtem posuvek za notovým klíčem vzrůstá i obtížnost při interpretaci skladby. \n\n"}
{"id": "318747", "url": "https://cs.wikipedia.org/wiki?curid=318747", "title": "Opera", "text": "Opera\n\nOpera (z italského \"opera in musica\", hudební dílo) je umělecká forma spojující dramatické divadelní představení s hudbou tak, že herci text (\"libreto\") zcela či zčásti zpívají za instrumentálního doprovodu.\n\nOpera synteticky spojuje více základních uměleckých forem, totiž instrumentální i vokální hudbu (hudební skladba fixovaná v podobě partitury a její konkrétní provedení hudebníky – zpravidla orchestrem –, pěveckými sólisty a případně sborem), literární dílo (v podobě libreta), drama a herectví, často též balet a tanec, jakož i výtvarné umění, jmenovitě výpravu (scénografii), masky, kostýmy, jakož i světelné a jiné jevištní efekty. Spolu s některými dalšími příbuznými uměleckými formami je shrnována pod pojem hudební divadlo.\n\nOpera je součástí západní klasické umělecké tradice, existuje však rovněž tradiční čínská opera, která vznikla a vyvíjela se nezávisle na západní hudbě.\n\nDějiny opery začínají v Itálii koncem 16. století. Nejstarším, dnes ztraceným, dílem považovaným za operu je \"Dafne\" skladatele Jacopa Periho, uvedeným ve Florencii kolem roku 1597; samotný název „opera“ byl poprvé použit v souvislosti s uvedením díla Francesca Cavalliho \"Le nozze di Teti e di Peleo\" v roce 1639 v Benátkách. V 17. století se rozšířila po všech hlavních zemích Západu: Heinrich Schütz v Německu, Ital Jean-Baptiste Lully ve Francii a Henry Purcell v Anglii tehdy založili domácí operní tradice. Přes silnou zejména francouzskou operní školu však až dlouho do 18. století zůstávala vedoucí zemí opery Itálie. Koncem 18. století se začal prosazovat vliv německy hovořících skladatelů: na Gluckovu reformu italské „opera seria“ z 60. let navázal Wolfgang Amadeus Mozart, nejslavnější operní skladatel té doby. \n\nV opeře první třetiny 19. století vyvrcholil operní styl belcanto, reprezentovaný autory jako Gioacchino Rossini, Gaetano Donizetti a Vincenzo Bellini, a zároveň vznikla tradice „velké opery“ (grand opera), spojené se jménem Giacomo Meyerbeera. Následující „zlatý věk“ opery kolem poloviny 19. století, kdy působili Richard Wagner a Giuseppe Verdi, přinesl rovněž vznik dalších národních operních tradic mimo klasické země opery; českou operu tehdy ustanovil především Bedřich Smetana. Konec 19. a začátek 20. století poznamenal vliv italského verismu a rozvoj nových harmonických postupů, iniciovaných Wagnerem. K významným operním skladatelům patřili Giacomo Puccini, Richard Strauss a Leoš Janáček. 20. století přineslo mnoho nových stylů a experimentů i v oblasti opery, například atonalitu a seriální hudbu (Arnold Schönberg a Alban Berg), neoklasicismus (Igor Stravinskij) či později minimalismus (Philip Glass a John Adams).\n\nDíla významná jako mezníky dějin opery.\n\nDefinice opery se u jednotlivých autorů často liší. Podle Jeana-Jacquese Rousseaua to je „dramatické a hudební představení, jež usiluje sjednotit všechna kouzla umění v předvedení vášnivého činu, aby vzbudilo, za pomoci příjemných vjemů, zájem a iluzi.“\n\nHranice s příbuznými hudebními a divadelními žánry jsou zčásti prostupné a některá díla stojí na jejich pomezí; to platí zejména pro dobu, kdy se opera jako žánr teprve formovala, a také pro nejnovější dobu (po roce 1945), kdy řada umělců hranice žánrů cíleně překračuje. Obecně se opera od jiných \"hudebních\" žánrů odlišuje nutností scénického ztvárnění, zatímco od jiných \"divadelních\" žánrů (činohra, balet, tzv. instrumentální divadlo) přednostní a integrální úlohou hudby, a to především zpěvu.\n\nZa další určující znaky opery bývají považovány:\n\nNěkteré žánry jsou vesměs považovány za operu, přestože nesplňují určité základní definiční požadavky. Tak zejména \"rozhlasovou operu\" a \"televizní operu\" nelze považovat za žánry divadelní, v případě \"loutkové opery\" zase není herec totožný se zpěvákem atd.\n\nI divadelní hry mají často hudební (instrumentální či vokální) složku, a to někdy i ve značném rozsahu. Pro žánrové zařazení je důležité, zda je pro drama určující hudební (vokální) složka či zda převažuje složka činoherní. Již v barokní době existovaly přechodné žánry, např. anglická semiopera nebo maska. Ve střední Evropě byl v 18. a počátkem 19. století nejrozšířenějším divadelním žánrem singspiel – hra se zpěvy s různým kvantitativním a kvalitativním podílem hudby. Rozřazení jednotlivých děl mezi operu a činohru je mnohdy obtížné (dobová kritéria se ostatně měnila). Tak např. Mozartovy singspiely jsou tradičně řazeny mezi opery, singspiely Ferdinanda Raimunda s hudbou např. Wenzela Müllera mezi činohry. Podobně singspiel \"Pražští sládci\" Prokopa Šedivého a Vincence Bartáka (1823?) je považován za spíše činoherní útvar a za první českou operu je považován Škroupův singspiel \"Dráteník\" (1826). Na pomezí opery a dramatu stojí řada moderních děl, mj. některá díla Kurta Weilla (\"Krejcarová opera\", \"Vzestup a pád města Mahagonny\"). Dramatu plně podřízená hudba se označuje jako scénická hudba.\n\nPrůnik opery s tanečním divadlem resp. baletem se rovněž vyskytuje již od barokní doby, např. ve francouzském žánru opéra-ballet 2. poloviny 17. a 1. poloviny 18. století, ale také např. v romantické ruské hudbě (Rimskij-Korsakov: \"Mlada\" 1890) nebo v díle Igora Stravinského, Bohuslava Martinů nebo Borise Blachera (\"Pruská pohádka\" 1952). To jsou vesměs díla, ve kterých se (oproti ryzímu baletu) vyskytují zpívané pasáže, ale dění vyjadřuje dominantně tanec. I řada klasických oper obsahuje rozsáhlé baletní scény, které však nejsou podstatné pro vyjádření děje. Podobně se v opeře často vyskytuje pantomima: např. Fenella, titulní postava Auberovy \"Němé z Portici\" (1828), je tanečně-pantomimická role.\n\nOpeře jsou blízké některé vokálně-instrumentální hudební formy, které nejsou primárně určeny pro scénu. Z nich zejména oratorium má řadu podobností s operou, některé společné předky, stejnou dobu vzniku a souběžný vývoj. Až do poloviny 19. století navíc mnohá divadla, zejména v Itálii, ale i například v Praze, uváděla scénická oratoria namísto oper o církevních svátcích a v jiných obdobích, kdy bylo z náboženských důvodů zakázáno hrát divadlo. V současnosti jsou i některá neepická oratoria (Verdiho \"Rekviem\", Händlův \"Mesiáš\") uváděna scénicky, tím spíše pak oratoria vypravující souvislý děj, například starozákonní příběh či epizody ze života světců (např. Händelovy \"Susanna\" a \"Theodora\", Dvořákova \"Svatá Ludmila\", Foersterův \"Svatý Václav\"). Mnoho děl se pohybuje na pomezí opery a oratoria s různým žánrovým označením (duchovní opera, posvátné drama, rappresentazione sacra, opera sacra, biblická opera, opera-oratorium, operatorium…), např. Emilio de' Cavalieri: Rappresentazione di Anima, e di Corpo (1600), Stefano Landi: \"Il Sant'Alessio\" (1636), Étienne-Nicolas Méhul: \"Joseph\" (1807), Gioacchino Rossini: \"Mosé in Egitto\" (1818), Jules Massenet: \"Marie-Magdeleine\" (1873), Carl Nielsen: \"Saul og David\" (1902), Claude Debussy: \"Le Martyre de Saint Sébastien\" (1911), Arnold Schoenberg: \"Moses und Aron\" (1932), Darius Milhaud: \"Saint Louis, roi de France\" (1955), Olivier Messiaen: \"Saint François d'Assise\", Pascal Dusapin: \"Melancholia\" (1991).\n\nNa rozdíl od výše uvedených rozhraničení není rozdíl mezi operou na jedné straně a operetou či muzikálem na straně druhé otázkou formy, ale hudebního stylu. Opereta se oddělila od (komické) opery brzy po polovině 19. století v souvislosti s tím, jak se začal formovat rozdíl mezi vážnou hudbou a populární hudbou. Muzikál vznikl v anglosaském prostředí koncem 19. století a v průběhu 20.-50. let 20. století nastoupil na místo operety, od níž se odlišil integrací neevropských hudebních stylů. Hranice mezi hudbou populární a vážnou však podléhá změnám v čase a může být zpochybňována jak teorií, tak i samotnými tvůrci, kteří v současnosti sahají k muzikálovým prostředkům v opeře a naopak. Někteří současní autoři muzikál či „rockovou operu“ a/nebo operetu od opery přísně odlišují, jiní je naopak považují za žánry v zásadě splývající.\n\nZatímco pro operu je typické plné zhudebnění, pro operetu a muzikál je typické střídání slova a hudby, ale tento rozdíl není z žádné z obou stran určující. Rovněž hudební náročnost a tím méně kvalita hudby nejsou dělícím měřítkem. Opera a (klasická) opereta se však od muzikálu zásadně odlišují technikou zpěvu účinkujících; jejich hlasy také nejsou nikdy přímo elektronicky zesilovány.\n\nOpera se vyznačuje rozmanitostí forem, které spoluurčují jednak dobové žánrové a hudební konvence, jednak individuální řešení a styl skladatele či libretisty, jednak samotný námět daného díla. Proto neexistují žádné všeobecné vzorce její struktury. Tradičně se opery podle struktury dělí na opery \"číslové\", v nichž je hudební proud členěn na zřetelně oddělené („uzavřené“) části, a na opery \"prokomponované\", v nichž hudební proud pokračuje bez systematických přerušení a nejmenším uzavřeným útvarem je celé jednání. Řada děl se však pohybuje mezi těmito dvěma póly.\n\nPodobně jako divadelní hra se opera může dělit na více částí, jež mohou být odděleny přestávkou nebo mezihrou, nejčastěji zvaných dějství (jednání, akt), a dále na obrazy (oddělené tzv. proměnou), výstupy či scény a podobně.\n\nPrvní raně barokní opery sestávaly více méně ze stejnorodého, formálně nečleněného recitativu, a odpovídají tak definici prokomponované opery; velmi brzy (již u Monteverdiho) se však vytvořil kontrast mezi pasážemi deklamačními (recitativy, slouží především k vyjádření děje) a zpěvnými (árie, slouží především k vyjádření duševních stavů postav) a prosadila se tak forma číslové opery, která v různých změnách dominovala až do poloviny 19. století.\n\nČíslová opera je řetězcem různých, ale zřetelně oddělených a vesměs kratších hudebních kusů, zpěvných nebo instrumentálních, které jsou do uceleného děje spojeny buď recitativem, nebo mluvenými dialogy. Hudební prvky opery jsou různorodé a jsou používány s různou četností a různou váhou podle požadavků žánru, námětu a autorského stylu. Níže jsou uvedeny základní typy hudebních útvarů používaných především v číslové opeře, ale – integrovány do plynulého hudebního proudu – také v prokomponované opeře.\n\n\n\n\nUž počátkem 19. století začali skladatelé dodržovat střídání dialogů či recitativů a uzavřených čísel stále méně přísně, zejména ve vážné opeře. Ve 2. čtvrtině 19. století postupně ustupuje secco recitativ a na jeho místo v italské tvorbě nastupuje útvar „scéna a árie“ s podstatně menším kontrastem deklamačních a písňových úseků. Již u Giuseppe Verdiho se dějství stávají většími hudebními celky. Richard Wagner vytvořil od poloviny 19. století formu (nazývanou později v kontrastu k tradiční opeře jako „hudební drama“), která se zcela vzdala hudební číslové stavby a hudbu i text spojila v jediný prokomponovaný, symfonicky zpracovaný celek – „nekonečnou melodii“. Wagnerova hudební teorie i praktický příklad měl na formální vývoj opery zásadní vliv a prokomponovaný typ všeobecně ovládl operu koncem 19. století (například u Giacoma Pucciniho nebo Julese Masseneta) a přetrval jako základní typ i pro ranou modernu.\n\nTeprve v průběhu 1. poloviny 20. století se řada skladatelů obrátila zpátky k číslovému principu, (např. Zoltán Kodály, Igor Stravinskij nebo Kurt Weill) a v současné operní tvorbě obě tyto základní formy včetně různých kombinací koexistují. Číslová opera vedle toho žije v dceřiných žánrech operety a muzikálu.\n\nI z prokomponovaných oper je přirozeně možné izolovat z celku určité „uzavřené“ části a provádět je např. jako koncertní árie nebo symfonické skladby.\n\nVedle třídění podle formy na opery číslové a prokomponované je možné charakterizovat opery z řady jiných hledisek, mimo jiné:\nBěžné je řazení podle (sub)žánru. Přitom však formální, látkové i časové vymezení řady žánrů je sporné nebo nejednoznačné, jednotlivé žánry se mohou překrývat. Navíc existuje rozdíl mezi žánrovými označeními zavedenými hudební vědou, a to často až následně (např. osvobozenecká opera), nebo dílům dodatečně přiřčenými (v mnoha případech například opera seria, opéra lyrique) s cílem zařadit je k určitému typu – a naopak označeními, která svým dílům dali sami tvůrci a která často vyjadřují jejích snahu své dílo individualizovat, odpoutat od žánrových předsudků. Zvláště moderní avantgardní autoři se vyhýbají žánrovým označením (včetně prostého „opera“) a volí neutrálně znějící názvy jako „jevištní akce“ (Luigi Nono), „scénická kompozice“ (Mauricio Kagel) nebo „hudební akce“ (Luciano Berio). Jednotlivé operní žánry jsou různě významné a početné: vedle tisíců děl, které lze kvalifikovat jako opera buffa, stojí jen hrstka děl, které lze charakterizovat pojmem časová opera (Zeitoper), a některá žánrová označení jako „melolog“ (Hector Berlioz: \"Lélio\", 1832), „jevištní zásvětná slavnostní hra (Bühnenweihfestspiel)“ (Richard Wagner: \"Parsifal\", 1882), „Songspiel“ (Kurt Weill: \"Mahagonny\", 1927), „abstraktní opera“ (Boris Blacher: \"Abstrakte Oper no 1\", 1953) nebo dokonce „lyrické uškrcení“ (Léo Delibes: \"Deux sous de charbon\", 1856) jsou vyhrazena vždy pro jediné dílo v historii.\n\nPostavení a význam libretisty jako autora operního textu kolísaly. Diskuse o vzájemném vztahu slov a hudby jsou dosud živé: jsou dokonce předmětem některých oper jako Salieriho \"Prima la musica e poi le parole\" (1786) a Straussova \"Capriccia\" (1942). V prvopočátcích opery byla slova i hudba považovány za rovnocenné a Ottavio Rinuccini (1562-1621), libretista prvních oper Jacopa Periho a Giulia Cacciniho, byl zároveň teoretikem opery. Brzy však začala dominovat hudba a zpěv (podle Mozarta je poezie „poslušnou dcerou hudby“), barokní libreta tak byla často anonymní. Vedle toho obecenstvo upřednostňovalo známé látky, které se proto stále opakovaly a několik vzorových libret bylo zhudebňováno stále znova v různých příležitostných úpravách. Takové vzorové texty pro italskou vážnou operu pocházely často od dvou nejvýznamnějších libretistů 18. století, Apostola Zena (1668-1750) a jeho nástupce na místě habsburského dvorního básníka Pietra Metastasia; některá jejich dramata byla zhudebněna i mnoha desítkami různých skladatelů. V oboru opery buffy měla podobný význam libreta Carla Goldoniho.\n\nAž v klasicistní době začínají skladatelé i divadla hledat nejen originální hudbu, ale i originální dramatickou látku, jakou poskytl Gluckovi Ranieri de' Calzabigi nebo Mozartovi Lorenzo da Ponte. Originalita a dramatická účinnost textu byla významná zvláště u zpěvoher s mluvenými pasážemi hraných v rodném jazyce publika. Dramatici jako John Gay pro anglickou ballad operu, Charles-Simon Favart a Michel-Jean Sedaine pro francouzskou opéru-comique nebo Christian Felix Weiße a Emanuel Schikaneder pro německý singspiel měli pro vývoj těchto žánrů zásadní význam.\nI v barokní době existovala úzká spolupráce libretisty a skladatele (Lully – Philippe Quinault, Galuppi – Goldoni), typičtější však bylo, že se autoři hudby a slov ani nesetkali. V 19. století, kdy už jedno libreto zhudebňuje jediný skladatel, už oba tvůrci často přicházejí do užšího kontaktu. Felice Romani napsal řadu oper pro italské skladatele počátku 19. století, nejintenzivněji však spolupracoval s Bellinim, stejně jako Francesco Maria Piave spolupracoval s Verdim, ale i s dalšími italskými skladateli. Luigi Illica byl nejvýznamnější libretista veristické generace. Ve Francii Eugène Scribe udržoval nejdelší a nejužší pracovní vztahy s Auberem, ale prakticky všichni skladatelé působící v Paříži ve druhé třetině 19. století skládali na jeho libreta. Později jeho místo zaujali zejména Jules Barbier a Michel Carré. I v české opeře poslední třetiny 19. století působili žádaní libretisté jako Karel Sabina, Eliška Krásnohorská nebo Emanuel Züngel.\n\nNěkteří skladatelé si psali libreta sami. Richard Wagner povýšil tuto praxi na princip v kontextu svého konceptu „\"Gesamtkunstwerk\"“, tedy druh uměleckého díla spojující několik druhů umění. Vlastní libreta si psali např. Hector Berlioz, Arrigo Boito, Josef Bohuslav Foerster, Hans Pfitzner, Ilja Hurník a další, včetně Wagnerova syna Siegfrieda. Jinou možností je napsat operu na původně činoherní text, který skladatel sám více či méně zkrátí či upraví, jak učinili např. Richard Strauss (\"Salome\", \"Elektra\"), Alban Berg (\"Vojcek\", \"Lulu\"), Leoš Janáček (\"Její pastorkyňa\", \"Věc Makropulos\") nebo Benjamin Britten (\"Sen noci svatojanské\"). Většina skladatelů však i nadále využívá služeb libretistů. Od 20. století se málo spisovatelů věnuje psaní operních libret soustavně (dlouhodobá spolupráce Richarda Strausse a Hugo von Hofmannsthala je spíše výjimkou), příležitostně však operní libreta psali mnozí významní spisovatelé jako Émile Zola (Bruneau: \"Messidor\", \"Uragán\"), Stefan Zweig (R. Strauss: \"Mlčenlivá žena\"), Bertolt Brecht (Weill: \"Třígrošová opera\", Dessau: \"Odsouzení Lukullovo\") nebo Wystan Hugh Auden (Britten: \"Paul Bunyan\", Stravinskij: \"Život prostopášníka\", Henze: \"Elegie pro mladé milence\").\nNa řadě libret se podílelo více libretistů, a to z různých důvodů. Někdy dva libretisté pracovali v rovnocenném týmu (například Barbier a Carré), někdy jeden psal text v próze a druhý ho zveršovával (např. Luigi Illica a Giuseppe Giacosa v operách pro Pucciniho), někdy psal první libreto v jednom jazyce a druhý ho překládal (např. Josef Wenzig a Ervín Špindler v případě \"Libuše\"), někdy jeden platil za inspirátora a druhý za technického vykonavatele (tak s řadou spolupracovníků pracoval Scribe). Jindy je větší počet libretistů výsledkem přepracovávání libreta, obvykle z podnětu skladatele: tak na Janáčkově \"Výletu pana Broučka do Měsíce\" se vystřídalo až šest spisovatelů. Vedle toho ovšem do libreta často zasahují samotní komponisté.\n\nMezi libretisty lze najít řadu žen, mimo jiné carevnu Kateřinu II. (\"Novgorodskij bogatyr Bojeslajevič\" 1786, \"Gore-bogatyr Kosometovič\" 1788, \"Fedul s děťmi\" (1791) nebo Helminu von Chézy, jež napsala Weberovu \"Euryanthu\" (1823). V počátcích české národní opery měly významné místo libretistky Eliška Krásnohorská: (\"Hubička\", \"Tajemství\", \"Čertova stěna\", \"Lejla\", \"Blaník\"…), Marie Červinková-Riegrová (\"Dimitrij\", \"Jakobín\", \"Zmařená svatba\") a Anežka Schulzová (\"Hedy\", \"Šárka\", \"Pád Arkuna\"). Významná díla vznikla spoluprací spisovatelek Myfanwy Piper s Benjaminem Brittenem (\"Utahování šroubu / The Turn of the Screw\" 1954, \"Owen Wingrave\" 1971, \"Smrt v Benátkách / Death in Venice\" 1973) a Ingeborg Bachmann s Hansem Wernerem Henzem (\"Princ homburský / Der Prinz von Homburg\" 1958, \"Mladý lord / Der junge Lord\" 1965). Zvláště libreta některých známých oper pro děti napsaly ženy, např. Adelheid Wette pro Humperdinckovu \"Perníkovou chaloupku\", Sidonie Gabriella Colettová pro Ravelovu \"Dítě a kouzla\" nebo v české opeře Marie Charousová-Gardavská pro Trojanův \"Kolotoč\" či Míla Mellanová pro Pauerova \"Žvanivého Slimejše\".\n\nVýtvarná stránka (výprava) operního představení má dvě hlavní složky, operní scénografii (včetně osvětlení) a kostýmy.\n\nOpera vznikla koncem 16. století v prostředí italských dvorních slavností a již tehdy byla bohatá výprava a kostýmy a překvapivé scénické efekty významnou součástí překvapení. Vznik stálých divadelních budov v průběhu 17. století vedl k dalšímu pokroku zejména jevištní techniky, jako proměny kulis, propadla, létací stroje apod. Dekorace barokní i klasicistní opery odrážely aktuální architektonické tvarosloví (nesnažili se tedy imitovat antiku, v níž se odehrával děj většiny oper), kostýmy byly fantazijní. Italská operní divadla byla známá spektakulární podívanou, již se snažila napodobovat i šlechta i jinde v Evropě. Italskou divadelní výpravu do Evropy šířila například rodina Bibienů; Giuseppe Galli-Bibiena navrhl scénografii pro pražskou inscenaci korunovační opery Johanna Josepha Fuxe \"Costanza e Fortezza\" roku 1723, největší barokní divadelní slavnost v českých zemích.\nOd počátku 19. století, kdy se stává opera oblíbeným žánrem vzdělané buržoazie, začíná být považována realističnost výpravy. Velká operní divadla (jako první divadla pařížská) se snažila historickým, archeologickým i etnografickým studiem zajistit věrnost kulis i kostýmů. O to se snažila i menší divadla. Malované kulisy však byly nákladné a jen ve výjimečných případech (pro díla prověřená na jiných scénách nebo u kterých jméno autora zaručovalo úspěch) se pořizovaly pro pouze pro konkrétní inscenaci. Převažovaly typizované kulisy (gotická síň, zámecká zahrada, skalní soutěska…).\n\nZavedení elektrického osvětlení koncem 19. století vedlo k nutnosti odklonu od dosavadních plochých malovaných kulis k plastickému řešení scény, zprvu v pokračujícím duchu realismu. Na počátku 20. století však vystoupili s myšlenkami zavrhujícími realistického pojetí scény a kostýmů ve prospěch abstraktního, symbolického řešení zdůrazňujícího základní myšlenky díla Adolphe Appia (1862-1928), Edward Gordon Craig (1872-1966) a Alfred Roller (1864-1935). Nejvýznamnějším centrem meziválečné scénografické avantgardy ve stylu expresionismu a Bauhausu byla berlínská Krollova opera, kde pracovali mj. Ewald Dülberg, Caspar Neher, László Moholy-Nagy, Oskar Schlemmer a Giorgio de Chirico. V jejich intencích pokračoval i za Třetí říše Emil Preetorius ve svých inscenacích pro Hudební slavnosti v Bayreuthu. Rovněž Ve Francii nabídli alternativu k tradiční realistické operní výpravě výtvarníci jako Pablo Picasso, Salvador Dalí, Marc Chagall, Maurice Utrillo nebo Vasilij Kandinskij. Důsledkem této umělecké individualizace bylo i sepětí konkrétního výtvarného řešení nejen s jediným dílem, ale i s jedinou inscenací. Přestaly se tak používat typizované realistické kulisy sloužící pro různá díla odehrávající se rámcově ve stejném prostředí.\n\nV nejnovější době (po druhé světové válce) závisí výtvarná stránka operní inscenace na režisérově uměleckém záměru a funkce režisér a scénografa se často spojují v jedněch rukou (např. Wieland Wagner, Jean-Pierre Ponnelle, Franco Zeffirelli, Robert Wilson). Objevuje se realistická i abstraktní výprava, obojí v různé kombinaci s případným místním či časovým posunem původního děje podle intence režiséra. Ještě více než samotná režie bývá právě výtvarné řešení moderních operních inscenací předmětem kontroverzí.\n\nČeská scénografie, včetně operní, má bohatou tradici podepřenou konáním scénografického festivalu Pražské kvadrienále. Na operních inscenacích Národního divadla v Praze se již ve 20.-40. letech 20. století podílel například architekt Jan Kotěra a řada významných malířů jako Josef Lada, František Muzika, Cyril Bouda, Jan Zrzavý, Karel Svolinský, Josef Čapek nebo Vlastimil Hofman. Český scénograf Josef Svoboda (1920-2002) byl jedním z nejvýznamnějších představitelů evropské poválečné operní scénografie. Mezi nejznámější scénografy působící v současnosti v České republice a soustřeďující se na operu patří Daniel Dvořák nebo Rocc, v operní výpravě se však nadále uplatňují i výtvarní umělci z jiných oborů, například Adolf Born nebo Bořek Šípek.\n\nV počátcích operního žánru, 17. a 18. století, šířili operu mimo Itálii především italští hudebníci, zpěváci a celé operní společnosti, a to zprvu především na zámožné panovnické a šlechtické dvory, kde bylo možné předpokládat znalost jazyků. Byla proto i ve zbytku hry hrána v italštině; nejvýznamnější italští libretisté 1. poloviny 18. století Apostolo Zeno a Pietro Metastasio působili ve Vídni a i skladatelé jako Händel, Hasse, Graun, Gluck, Mozart či pražský Jan Antonín Koželuh skládali vážné opery na italské texty. Obecenstvo přitom mělo k dispozici libreto, podle potřeby i s překladem, které mohlo při představení číst a tak se v jeho průběhu orientovat. Zpěvoherní produkce v místních jazycích se postupně rozrůstala, ale především v „nízkých“ žánrech – často nenazývaných „opera“, protože samotné toto slovo implikovalo italský text – a nikoli ve dvorních divadlech, ale v divadlech určených širším vrstvám. Pouze ve Francii dominovala opera ve francouzštině, ačkoli i italská opera zde byla trvale přítomna.\n\nAž ve 2. polovině 18. století pod vlivem myšlenek osvícenství a postupné demokratizace společnosti, včetně operního publika, začíná být podporována tvorba a produkce v domácích jazycích i uvádění cizích (zejména francouzských a italských) oper v překladech. Italština kolem roku 1800 mizí z divadel ve Francii a ve střední Evropě (v Praze roku 1807), po roce roku 1850 i ve Španělsku a Rusku, nepřetržitě se udržuje jen v Londýně (v Royal Opera House se hrálo výlučně italsky do roku 1892). Ve střední a severní Evropě částečně a dočasně nahradila italštinu jako operní jazyk němčina, protože i v mnoha městech mimo německy mluvící území (Amsterdam, Kodaň, Praha, Budapešť, Lublaň) městské elity němčinu ovládaly. Repertoár a produkce v národních jazycích právě v opeře jako v té době nejprestižnějším uměleckém oboru se ale staly významným znakem kulturní samostatnosti řady evropských národů v době národního probuzení a ve 2. polovině 19. století bylo systematické překládání všech libret v naprosté většině evropských divadel pravidlem. Publikování libret za účelem jejich studia v průběhu představení skončilo se zavedením zatemnění hlediště koncem 19. století.\n\nVe velkých divadlech anglosaského prostoru se však kolem roku 1900 prosadilo uvádění oper v originálním jazyce (to souviselo i s nedostatkem původního anglickojazyčného repertoáru), tedy vedle italštiny též ve francouzštině a v němčině; jiné jazyky jako ruština nebo čeština přišly na řadu až mnohem později. Po 2. světové válce na tuto praxi přešla další velká evropská divadla (např. roku 1956 znovuotevřená Vídeňská státní opera pod Herbertem von Karajanem). Důvodem byla zejména snaha zjednodušit mezinárodní mobilitu špičkových interpretů (v době překladů by se museli tutéž roli učit v několika jazycích). Od 90. let se v plně globalizované společnosti rozšířila tato praxe po celém světě, mnohdy i do menších divadel. Významným faktorem pro umožnění tohoto kroku bylo zavedení pohyblivých titulků: poprvé je použila při inscenaci Straussovy \"Elektry\" Canadian Opera Company v Torontu roku 1983, brzy poté je přejala i Metropolitan Opera v New Yorku a odtud se rychle rozšířily do dalších divadel. Nacházejí se zpravidla nad jevištěm, v některých divadlech však též na jiných místech, např. na malých obrazovkách před individuálními sedadly.\nNěkterá menší divadla, ale též některá významná divadla v operních centrech (English National Opera v Londýně, New York City Opera v New Yorku, Komische Oper v Berlíně, Volksoper ve Vídni, Théâtre national de l'Opéra-Comique v Paříži, Staatstheater am Gärtnerplatz v Mnichově…) nadále soustavně uvádějí opery v překladu.\n\nOtázka uvádění oper v originálním jazyce je velice diskutována. Pro ně svědčí jednak praktičnost a hospodárnost (zpěváci mohou zpívat tutéž roli po celém světě, není třeba pořizovat překlad), ale též umělecké důvody: hudba je často psána v úzké návaznosti na melodii řeči, význam jednotlivých slov nebo zvukovou kvalitu jednotlivých hlásek (viz například hudbu Leoše Janáčka založenou na „nápěvcích“ mluvy), což nelze v překladu nikdy v úplnosti reflektovat. Na druhé straně zmíněné stránky spojení hudby se slovem pozbývají ze značné části účinku, je-li text zpíván v jazyce, který je obecenstvu nesrozumitelný a sami pěvci jej mnohdy stěží ovládají. Rovněž titulky nejsou přijímány jednoznačně, protože není prakticky možné sledovat současně je i scénu a nemohou být nikdy zcela synchronizovány se zpívaným textem, což zapříčiňuje nevčasné reakce obecenstva. Jsou však velmi oblíbené, neboť překonávají nesrozumitelnost zpěvu pociťovanou diváky ve vlastním jazyce často stejně jako v cizím, a jejich zavedení řadě divadel zvýšilo návštěvnost.\n\nProblém však představují díla, která mísí zpívaný text s mluveným slovem (singspiel, opéra-comique, ale i další příbuzné žánry jako opereta, zarzuela, muzikál). Protože zpěváci až na výjimky nemohou v cizím jazyce plynně hovořit, jsou taková díla uváděna zpravidla v domácím jazyce, nebo je kombinován originální jazyk zpívaných částí s domácím jazykem pro mluvené dialogy. Na repertoárech velkých mezinárodních scén taková díla většinou chybějí.\n\nOpera vznikla jako součást kulturních událostí sloužících k reprezentaci šlechty, a přestože brzy pronikla do veřejnosti, nebyla její finanční soběstačnost nikdy pravidlem. Souběžně s operními divadly financovanými panovníky či majetnými šlechtici v 17. a 18. století existovala divadla a divadelní společnosti, které svou činnost kryly zcela z prodeje vstupného. Mimo Itálii však bylo jejich postavení ekonomicky obtížné a jejich přežití umožňoval zejména fakt, že barokní opera vyžadovala jen malý orchestr, nepotřebovala sbor a počet zpěváků v jednom kuse zřídka převyšoval šest. Soukromá divadla proto provozovala častěji nenáročné „nižší“ žánry, jako jsou vaudeville, ballad opera, singspiel nebo opéra comique.\n\nZměna společenských poměrů koncem 18. století a počátkem 19. století, vznik osvícenské koncepce hudby a divadla jako kulturního statku spíše než pouhé zábavy, jakož i nástup romantické opery, náročnější na hudební provedení i jevištní výpravu, změnily zásadně i divadelní provoz. Stálá soukromá, především šlechtická divadla buď zanikají, nebo se stávají veřejnými. I původně soukromě založené Nosticovo divadlo v Praze roku 1798 převzala do správy veřejnoprávní korporace zemská stavovská obec. Ta je sice nadále pronajímala soukromým provozovatelům, ale s vyhrazenými úkoly, povinnostmi a zásadami, pod veřejnou kontrolou a také s příspěvkem z veřejných zdrojů, jehož význam postupně narůstal. Podobný model byl rozšířen po celé Evropě. Vedle toho však s rozvojem občanské společnosti vzrůstá zájem o amatérské divadlo včetně opery.\n\nV Evropě přešla většina operních divadel postupně přímo do veřejných rukou (vlastnictví státu, regionů, obcí či jiných právnických osob se zvláštním veřejným statutem), zejména v důsledku situací kritických pro finanční situaci divadel jako obě světové války a velká hospodářská krize. Například pražské Národní divadlo bylo takto postátněno roku 1930. Výlučně státní provozování divadel bylo možné za totalitních režimů ve značné části Evropy. Zejména v posledních desetiletích, též pod vlivem příkladu divadel ve Spojených státech, jichž se žádná z postátňovacích vln nedotkla, jsou i v Evropě hledány nové modely fungování operních divadel.\n\nV současnosti v Evropě převládá model, kdy jsou stálá operní divadla vlastněna nebo kontrolována veřejnoprávními subjekty (státem, městy…) a jejich provoz je hrazen z velké části z veřejných prostředků, ačkoli tendence v posledních desetiletích je celkově klesající: např. Nizozemská opera v Amsterodamu je veřejně dotována až z 90 %, podíl kolem 70-80 % je běžný v Německu a ve Francii. Snížení bylo razantnější ve Velké Británii (např. u Royal Opera House, Covent Garden klesl státní příspěvek z 50 % v 60. letech na 26 % roku 2010)) a v Itálii (např. 40 % u milánské La Scaly), přičemž však menší divadla mají obecně větší závislost na veřejných prostředcích. Ještě menší veřejný příspěvek získávají operní divadla např. v Austrálii a Jižní Africe, v Japonsku nebo Americe je pak veřejný podíl zanedbatelný (v USA průměrně 4 %). Naopak soukromé dary a sponzorství jsou nejvíce rozvinuty ve Spojených státech (46 % příjmů operních divadel) a rozšiřují se i do Evropy, zejména do Spojeného království (21 % u Royal Opera House).\n\nPodobně v České republice jsou všechny stálé operní scény provozovány veřejnoprávními osobami a získávají většinu prostředků z veřejných rozpočtů a menší část pak z vlastních zdrojů, zejména prodeje vstupenek. Např. pro celé Národní divadlo činila část získávaná z veřejných rozpočtů v roce asi 62 % a vlastní zdroje 34,5 %; sponzorské dary činily pouze 3,5 %. Přitom samotná opera má poměrně vysoký podíl na celkových tržbách, avšak ještě větší podíl na nákladech, zejména personálních. Ve Státní opeře Praha činil roku 2009 příspěvek zřizovatele 54 %, vlastní zdroje 46 %.\n\nModel financování se odráží i v činnosti operních divadel. Například americká divadla, financovaná ze soukromých zdrojů, preferují spíše osvědčený mezinárodní repertoár i tradiční realistickou režii a výpravu a využívají ve velké míře kult pěveckých hvězd. Na druhé straně státem bohatě dotovaná divadla francouzská nebo německá často uvádějí novinky nebo opomíjený historický repertoár a jejich režie i výprava je často inovativní a provokativní.\n\n\n"}
{"id": "318749", "url": "https://cs.wikipedia.org/wiki?curid=318749", "title": "Palestinci", "text": "Palestinci\n\nPalestinci ( , \"aš-ša'b al-filastíní\"), ( , \"al-Filastínijjún\"), nebo také Palestinští Arabové ( , \"al-'Arab al-filastínijjún\") jsou národ zahrnující skupiny potomků lidí, kteří žili, nebo se do roku 1947 usadili na území Palestiny. Etnicky jsou často egyptského, syrského, nebo jordánského původu. Lingvisticky a kulturně Arabové. Za osmanské vlády v 19. stol. bylo území Palestiny nuceně osidlováno, další dominantní proud zejména na území Gazy, ze kterého bylo vytvořeno pozdější palestinské etnikum byl egyptský „exil“. Navzdory exodu v důsledku války v r. 1947 a války v r. 1967 více než polovina světové populace Palestinců zůstala na území tzv. Západního břehu Jordánu, Pásma Gazy a Izraele. Mnoho Palestinců jsou oficiálně uprchlíci nebo vnitřně vysídlení. Jsou jedinou entitou na světě, kde je OSN status uprchlíka přiznáván i 3. generaci potomků. V Pásmu Gazy jich žije více než milion, tři čtvrtě milionu na tzv. Západním břehu a milion na Izraelských územích z před roku 1947.\n\nMnoho Palestinců žije v diaspoře, více než polovině těchto lidí je bráněno (např. v Libanonu) získat státní příslušnost. Kolem 2,6 milionů lidí, kde je do značné míry neprůkazné, kolik z nich je uprchlíky a kolik zde dlouhodobě kontinuálně žilo, je v sousedním Jordánsku, 1,5 milionu žije v Sýrii a Libanonu a další čtvrt milionu v Saúdské Arábii. Půlmilionová diaspora v Chile je největší mimo Arabský svět.\n\nS Islámskou expanzí v 7. století přišla a několikrát se obměnila arabská populace Palestiny vyznávající sunnitský islám, nicméně původní značná část obyvatelstva z byzantských dob zůstávala křesťany, kteří se dnes hlásí k různým denominacím. Podle údajů českého ministerstva zahraničí se jedná o 98% muslimů a 2% křesťanů. Významné jsou také komunity Drúzů a Samaritánů které se většinově nepovažují za \"Palestince\". Vernakulárním jazykem Palestinců bez rozdílu vyznání je Arabština. Izraelští Arabové jsou bilingvní a hovoří plynně hebrejsky.\n\nHistorie Palestinské národní identity je otázkou diskutovanou mezi učenci. Právní historik Assaf Likhovski zastává názor, že palestinská identita se začala projevovat v prvních dekádách 20. století. První požadavek na národní nezávislost Levanty byl deklarován Syrsko-palestinským kongresem 21. září 1921. Po vzniku státu Izrael a palestinských exodech v letech 1948 a 1967, začal termín Palestinec označovat nejen místo narození, ale také sdílenou minulost a budoucnost ve smyslu zamýšleného Státu Palestina.\n\nV roce 1964 byla založena Organizace pro osvobození Palestiny jako zastřešující organizace pro skupiny, které reprezentují Palestince na mezinárodní úrovni. Palestinská autonomie, oficiálně ustanovená jako výsledek Dohod z Osla, je správní orgán nominálně zodpovědný za správu palestinských měst a uprchlických táborů na Západním břehu a v Pásmu Gazy.\n\nŘecké označení \"Palaistínē\" (Παλαιστίνη), k němuž je příbuzné arabské \"Filastin\" (فلسطين), se poprvé objevuje v dílech řeckého historika Hérodota z 5 století př. n. l., kde popisuje přímořskou zemi situovanou mezi Fénicií a Egyptem. Herodotos využíval tento termín také jako etnonymum, když psal o 'Syřanech z Palestiny' nebo 'Palestinských Syřanech'. etnický amorfní skupině, kterou odlišuje od Féničanů.\nV Semitských jazycích například v Akkadštině slovo \"Palastu\" odkazuje k jižnímu území. Ve starověké Hebrejštině je příbuzným slovem \"Plištim\", překládané jako Pelištejci, které však nerozlišuje jednotlivé Mořské národy, které se u hranic s egyptskou říší po vytlačení z Egypta usídlily kolem roku 1100 př. n. l.\n\nOznačení \"Syrská Palestina\" bylo nadále užívána starověkými historiky, geografy a dalšími pro oblast mezi Středozemním mořem řekou Jordán, například ve spisech Filóna, Josefa Flávia nebo Plinia staršího. Poté co Římané přejmenovali po židovských povstáních Judeu, byl termín \"Palestina\" jako oficiální administrativní jméno oblasti v 2 století našeho letopočtu nadále užíván; byl vyražen na mincích úředních listinách a pronikl dokonce do rabínské literatury. Arabské slovo \"Filastin\" pak bylo logicky užívané k označení regionu arabskými geografy.\nBěhem trvání Britského mandátu Palestina byl termín \"Palestinec\" užíván pro zjednodušení pro všechny jeho občany bez rozdílu náboženské nebo etnické příslušnosti.\n\nPo vyhlášení nezávislosti Izraele, v roce 1948, se užívání termínů \"Palestina\" a \"Palestinský\" pro Palestinské Židy přestalo používat. Například, anglicky psané noviny \"The Palestine Post\", založené Židy v roce 1932, změnily svůj název v roce 1950 na \"The Jerusalem Post\". Židé v Izraeli a na Západním břehu se dnes v návaznosti na geografickou a historickou identitu označují jako Izraelci. Arabští občané Izraele se označují jako Izraelci nebo Palestinci nebo Arabové.\n\nOrganizace pro osvobození Palestiny v roce 1968 definovala „Palestince“ jako „ty Araby, kteří do roku 1947 sídlili v Palestině bez rozdílu toho zda byli vyhnání nebo tam zůstali. Kdokoliv, kdo se narodil po tomto datu palestinskému otci, i mimo Palestinu, je Palestincem. Arabská národnost není nábožensky specifikovaná zahrnuje Arabsky mluvící muslimy, Arabské křesťany a další náboženské komunity jako jsou Samaritáni a Drúzové, které také mluví arabštinou. Palestinští Židé jsou do této definice také zahrnuti, avšak pouze arabsky mluvící židé, kteří sídlili v Palestině před počátkem sionistické invaze.“ Charta OOP také zavádí pojem, že „Palestina s hranicemi, které měla v rámci Britského mandátu, je nedělitelnou teritoriální jednotkou“.\n\nV minulosti vyjádřilo více vědců a osobností pochybnost nad historickou existencí palestinského národa. Patří mezi ně například bývalá izraelská ministerská předsedkyně Golda Meirová, která tak učinila v červnu 1969 v rozhovoru pro britský list \"The Sunday Times\". Dodala, že až do konce 60. let „nikdo, a nejméně ze všech ostatní arabské národy, neuznal existenci, či dokonce potenciální existenci, takovéhoto národa.“ Na otázku redaktorů, zdali „považuje palestinské bojovníky, takzvané fedajíny, za důležitý nový prvek Blízkého východu“ odpověděla doslova:\nArabský člen Knesetu a profesor Azmí Bišára se v izraelské televizi vyjádřil také k existenci palestinského národa.\nV roce 1977 se v podobném duchu vyjádřil tehdejší člen výkonného výboru Organizace pro osvobození Palestiny (OOP) Zahír Músejn v rozhovoru pro nizozemský deník \"Trouw\", když prohlásil, že žádný palestinský národ jako takový není. Jeho názor však nekorespondoval s většinovým názorem vytvořeným OOP a reflektoval panarabský postoj k palestinské otázce. Músejn tehdy doslova prohlásil:\n\n\n"}
{"id": "318750", "url": "https://cs.wikipedia.org/wiki?curid=318750", "title": "Vodní nádrž Lipno II", "text": "Vodní nádrž Lipno II\n\nVodní nádrž Lipno II je vyrovnávací nádrž u Vyššího Brodu, která slouží k vyrovnávání odtoků z elektrárny na přehradní nádrži Lipno I, což je největší vodní plocha v Česku. Lipno II bylo budováno v letech 1952 až 1959, od velkého Lipna je vzdáleno vzdušnou čarou 4 kilometry. Nachází se na kótě 562,7 m n. m., tedy o 160 metrů níže než Lipno I.\n\nHráz je sypaná zemní a skládá se z betonových gravitačních funkčních bloků. Zemní hráz má střední jílové těsnicí jádro, navazující na betonovou clonu vedenou až do zdravé skály. V gravitační betonové hrázi jsou dva korunové přelivy, hrazené klapkami, násoskový přeliv, štěrková propust a vtok do průběžné vodní elektrárny.\n\n\n"}
{"id": "318756", "url": "https://cs.wikipedia.org/wiki?curid=318756", "title": "Atonalita", "text": "Atonalita\n\nAtonalita je způsob skladatelské práce či skladebný sloh, záměrně potlačující tonální centrum a tonální vztahy. Atonalita je tedy popřením tonálního principu - tonality. Pravidla o tvoření a spojování akordů používaná v tonálním slohu pozbývají platnosti, pojem tóniny ztrácí smysl. S vymizením tonálního centra mizí i logický harmonicko-melodický vývoj kompozice, vyplývající z tonálních vztahů. Hudební fráze již nelze identifikovat podle tradičních harmonicko-melodických postupů a jejich význam přebírá uspořádání tónových výšek a intervalů.\n\nVznik atonality lze vysvětlit jako důsledek využívání nových souzvuků a chromatiky a stále obecnějšího a volnějšího chápání funkčních harmonických vztahů v hudbě 20. století, které vedlo k postupnému oslabování tonality a zmenšování významu kompozičních pravidel platných pro klasickou tonalitu. Jiným důvodem může být snaha o záměrné popření tonálního principu a hledání nových kompozičních postupů.\n\nZákladním stavebním prvkem atonální hudby jsou melodické motivy a celá organizace hudebního díla je založena na jejich vzájemných vztazích. Použité motivy by měly mít výrazné frázování, často měnit směr postupu hlasu a používat melodické skoky. Jejich rytmická struktura by měla být nepravidelná. Akordy a tóny mohou být řazeny volně nebo podle pevných pravidel. K atonalitě lze dospět např. použitím dodekafonických nebo seriálních postupů.\n"}
{"id": "318762", "url": "https://cs.wikipedia.org/wiki?curid=318762", "title": "Mannheimská škola", "text": "Mannheimská škola\n\nMannheimská škola představuje významný mezník v historii vzniku a rozvoje hudebního klasicismu. Označuje skupinu skladatelů a hudebníků, kteří působili v německém Mannheimu a přičinili se o nový orchestrální sloh a nové hudební formy. Časový rámec její tvůrčí činnosti se obyčejně určuje dobou od založení vynikajícího mannheimského orchestru Kurpfälzisches Kammerorchester \"(Komorní orchestr falckého kurfiřtství)\" kurfiřtem Karlem Filipem do konce panování jeho následníka Teodora Falckého (1743-1778), za jehož panování dosáhl orchestr největšího věhlasu. \n\nKořeny mannheimské školy jsou ve dvorním orchestru falckého kurfiřta Karla Filipa, který na přelomu 17. a 18. století sídlil ve Slezsku. V roce 1720 se usadil v Manhheimu a založil tam novou kapelu, do níž se přesunulo mnoho hudebníků z původního orchestru v čele s kapelníkem J. J. Gerberem. Největší vzestup hudebního života při dvoře nastal za panování kurfiřta Karla Teodora od čtyřicátých let 18. století. Sloh Mannheimské školy se vyvíjel spolu s úrovní orchestru, jehož brilantnost a tvůrčí duch rovněž souvisely s velmi významnou finanční podporou. Ta znamenala příchod mnoha vynikajících hudebníků (především z Čech a Francie), čímž došlo ke stylové konfrontaci různých přístupů a tím i k mnohotvárnosti pracovních technik a vzájemnému ovlivnění. Za zakladatele Mannheimské školy je pokládán český skladatel a hudebník Jan Václav Stamic. \n\nTermín mannheimská škola jako první použil v roce 1771 muzikolog J.Ch. Stockhausen, který také upozornil na její hudebně-historický význam. Novou vlnu zájmu vyvolalo v roce 1902 zveřejnění práce Hugo Reimanna, který označil mannheimskou školu za předchůdce vídeňského klasického stylu v hudbě a vyvolal tím velkou polemiku. \n\nFrancouzské smyčcové techniky se v Mannheimské škole snoubí s plností tónu a zpěvností české hudby. Náhlá střídání piana a forte, crescenda a decrescenda měly vliv na stavbu hudební věty, celková forma se stávala dramatickou díky střídání jednotlivých poloh. Vše se sice již dříve objevovalo ve zlomcích u jiných skladatelů, ale Jan Václav Stamic jako první dokázal tyto prvky stmelit, dát jim pevný řád a důsledně je uplatňovat. Do orchestru zavedl lesní rohy a klarinety a tím dosáhl nového zabarvení hudby. Dynamickými odstíny a střídáním tónin a temp dosahoval neobyčejné plastičnosti hudby. Mannheimský orchestr dosáhl v dané době takového věhlasu, že domovské město bylo označováno za „muzikantské Athény Němců“.\n\nAtributy, kterými Mannheimská škola přispěla nejvíce k rozvoji hudebního slohu jsou \nS rozvojem Mannheimské školy vznikly důležité prvky a impulsy, které mohly být použity jako základ k pozdější instrumentální kompozici nejvýznamnějších reprezentantů klasicismu, např.Haydna a Mozarta. Výrazové prvky, které byly dříve vyjadřovány sborem a áriemi se stávají stabilním zvukem, vyjádřeným instrumentálně. \n\nMannheimská škola se dělí na tři generace hudebníků. V první působili kromě Jana Václava Stamice další umělci českého původu: František Xaver Richter, Antonín Fils, Jiří Čart a Rakušan Ignaz Holzbauer. Druhou generaci tvořili povětšinou Stamicovi žáci, jako Christian Cannabich, Franz Ignaz Beck, Ignaz Fränzl a také jeho starší syn Karel. Do třetí generace patří Antonín Stamic a Franz Danzi.\n\nČesko-německý projekt Akademie Praha-Mannheim vznikl v roce 2019. Je zaměřen na tvorbu představitelů mannheimské školy, kterou na jednom pódiu interpretují čeští a němečtí umělci. Cílem Akademie je přispívat k hlubšímu poznání děl autorů mannheimské školy. \n"}
{"id": "318769", "url": "https://cs.wikipedia.org/wiki?curid=318769", "title": "Hibernaculum", "text": "Hibernaculum\n\n„Hibernaculum“ je píseň britského multiinstrumentalisty Mika Oldfielda. Vydána byla jako jeho třicátý pátý singl na konci 1994 a v britské hitparádě se vyšplhala nejvýše na 47. místo.\n\nSingl „Hibernaculum“, který pochází z Oldfieldova alba \"The Songs of Distant Earth\", jenž vyšlo v listopadu 1994, se skládá ze dvou samostatných disků. První z nich obsahuje kromě skladby „Hibernaculum“ tři remixy skladby „Moonshine“ z alba \"Tubular Bells II\". Na druhém CD se opět nachází „Hibernaculum“, které je doplněno dalšími dvěma instrumenálkami „The Spectral Army“ a „The Song of the Boat Men“.\n\n\n\n"}
{"id": "318770", "url": "https://cs.wikipedia.org/wiki?curid=318770", "title": "Coleman Hawkins", "text": "Coleman Hawkins\n\nColeman Randolph Hawkins (21. listopadu 1904 – 19. května 1969) byl jazzový tenorsaxofonista. Hudební publicista E. Berendt o něm napsal: „Před ním bylo několik jazzových saxofonistů, tenorsaxofon ale stále nebyl považován za významný jazzový nástroj.” S Hawkinsem je silně spojen vývoj swingu a bigbandová éra. Hawkins začal profesionálně hrát začátkem 20. let 20. století, ale stál také u vzniku bebopu ve čtyřicátých letech 20. století. V padesátých a šedesátých letech patřil k avantgardním jazzovým hudebníkům.\n"}
{"id": "318774", "url": "https://cs.wikipedia.org/wiki?curid=318774", "title": "Let There Be Light (píseň)", "text": "Let There Be Light (píseň)\n\n„Let There Be Light“ je píseň britského multiinstrumentalisty Mika Oldfielda. Vydána byla jako jeho třicátý šestý singl v roce 1995 a v britské hudební hitparádě se umístila nejlépe na 51. místě.\n\nSkladba „Let There Be Light“ pochází z Oldfieldova alba \"The Songs of Distant Earth\", které vyšlo na konci roku 1994. Singl se skládá ze dvou samostatných disků. První z nich obsahuje kromě „Let There Be Light“ ve verzi z alba ještě tři remixy téže skladby. Na druhém disku se nachází opět varianta z alba, doplněná navíc instrumentálkou „Indian Lake“ a dalším remixem „Let There Be Light“.\n\n\n\n"}
{"id": "318781", "url": "https://cs.wikipedia.org/wiki?curid=318781", "title": "Antikapitalismus", "text": "Antikapitalismus\n\nAntikapitalismus zahrnuje širokou škálu hnutí, ideologií a postojů, které jsou proti kapitalismu. Antikapitalisté, v přesném slova smyslu, jsou ti, kteří chtějí kompletně nahradit kapitalismus za jiný systém, nicméně existují i názory, které mohou být charakterizovány jako částečný antikapitalismus v tom smyslu, že jen chtějí nahradit nebo zrušit určité aspekty kapitalismu spíše než celý systém. Obecně se dá říci, že antikapitalismus je zpravidla doménou levicových uskupení.\n\nV roce 2009 provedla BBC průzkum ve 27 zemích ze kterého vyplynulo že 23 % lidí souhlasí s tím, že kapitalismus má vážné nedostatky a je třeba jej nahradit, uvedený názor zastávali nejvíce lidé ve Francii, kde se pro nahrazení kapitalismu vyslovilo 43 % lidí.\n\nMarxisté a socialisté považují kapitalistický systém za \"vykořisťování člověka člověkem\" a považují soukromé vlastnictví za zdroj sociální nerovnosti. Socialismus požaduje vznik kolektivního vlastnictví.\n\nAnarchismus usiluje o zrušení státu, sociální anarchismus, anarchokolektivismus a anarchokomunismus jsou zároveň antikapitalistické, kritizují soukromé vlastnictví a volný trh.\n\nKomunismus se hlásí ke znárodnění, se soukromým vlastnictvím a volným trhem ostře nesouhlasí, ekonomie je v komunismu ovládaná státem. Často se v boji proti kapitalismu nezříká násilí.\n\n"}
{"id": "318790", "url": "https://cs.wikipedia.org/wiki?curid=318790", "title": "Velký Kiněl", "text": "Velký Kiněl\n\nVelký Kiněl ( ) je řeka v Orenburské a v Samarské oblasti v Rusku. Je dlouhá 437 km. Plocha povodí měří 15 200 km².\n\nPramení na západních svazích Obščeho Syrtu. Zleva do něj vtéká Malý Kiněl. Ústí zprava do Samary (povodí Volhy).\n\nZdrojem vody jsou především sněhové srážky. V létě se stává velmi mělkou.\n\nNa dolním toku je možná vodní doprava. Na řece leží města Buguruslan, Pochvistněvo a Otradnyj.\n"}
{"id": "318794", "url": "https://cs.wikipedia.org/wiki?curid=318794", "title": "Kmen (sociologie)", "text": "Kmen (sociologie)\n\nKmen jako organizační typ lidské společnosti je větší skupina lidí, složená z jednotlivých rodů a rodin, kteří cítí sounáležitost a vytvořili rozsáhlejší a stabilnější kulturní a politické instituce než tlupa nebo rod a rodina.\n\nKmen nemá všechny atributy standardního státu, jsou však jeho předstupněm, často v podobě kmenového svazu, sdružení více kmenů.\nSpolečenskými institucemi jsou zejména\nPro výraz kmen se v současné době používá také výraz etnikum (národnost) nebo etnická skupina.\n\nPříslušníci jednoho kmene obvykle sdílejí\nŽádný z těchto atributů však není zcela nezbytný, jak ukázal Morton Fried ve své práci \"The Notion of Tribe\" (\"Teorie kmene\", 1972).\n\nPředpokladem vzniku kmene je reálná, byť ne úplná, soběstačnost takové větší skupiny lidí a důvodem je potřeba koordinace dělby práce a spotřeby bohatství (hodnot, produktů).\n\nV některých oblastech kmenové uspořádání dosud dominuje.\n\n"}
{"id": "318798", "url": "https://cs.wikipedia.org/wiki?curid=318798", "title": "Elements – The Best of Mike Oldfield", "text": "Elements – The Best of Mike Oldfield\n\nElements – The Best of Mike Oldfield je sedmé výběrové album britského multiinstrumentalisty Mika Oldfielda. Bylo vydáno v září 1993 (viz 1993 v hudbě) a v britském žebříčku prodejnosti hudebních alb se umístilo nejlépe na 5. příčce.\n\nAlbum \"Elements – The Best of Mike Oldfield\" je jednodiskový výběr nejznámějších Oldfieldových hitů. Přibližně o dva měsíce později byl vydán čtyřdiskový reprezentativní výběr s názvem \"\", takže deska \"Elements – The Best of Mike Oldfield\" se stala jakýmsi výběrem z výběru. Kromě známých písniček („Moonlight Shadow“, „To France“, „Islands“) obsahuje \"Elements – The Best of Mike Oldfield\" i tři krátké intrumentálky (např. „In Dulci Jubilo“) a výňatky z dlouhých instrumentálních kompozic (např. z \"Tubular Bells\"). Album je tak průřezem Oldfieldovy tvorby mezi lety 1973 a 1992.\n\nZároveň bylo vydáno na VHS stejnojmenné videoalbum, které obsahuje videoklipy známých Oldfieldových skladeb a písniček.\n\n\n"}
{"id": "318805", "url": "https://cs.wikipedia.org/wiki?curid=318805", "title": "Jacksons", "text": "Jacksons\n\nThe Jacksons (v počátcích The Jacksons, následně krátce J5 a po poslední změně opět The Jacksons Five) je americké hudební kvinteto aktivní v období 1966–1990. Pochází z města Gary v Indiane a hráli R&B, soul, funk. Na začátku 70. let byli považováni za \"hudební fenomén pop music\", přičemž právě tu odstartovali pozdější úspěšnou sólovou kariéru dva z její členů: Jermaine a úspěšnější Michael, nicméně Jermaine Jackson později zpíval sólově taky jako Michael (jejich sestra Janet nebyla členem skupiny, zazpívala si s bratry jenom párkrát).\n\nPůvodní skupinu Jackson 5 tvořilo pět synů Katherine a Josepha Jacksona: Jackie, Tito, Jermaine, Marlon a Michael. Joseph Jackson stál u zrodu této skupiny v roku 1962, působil v skupině jako manažer. V té době byli členy a původní sestavu tvořili Jackie, Tito, Jermaine a dvojice mladíků Reynaud Jones a Milford Hite. Po roku však do skupiny přišli Michael a Marlon a zformovali tak základní kvinteto kapely.\n\nNahrávat začali v Steeltown Records v r. 1967, leč v létech 1969 až 1975 měli jako Jackson 5 podepsanou smlouvu s Motown Records. V roku 1975 skupina změnila vydavatele, ten původní však nesouhlasil s dalším používáním názvu skupiny Jackson 5 mimo svou firmu, a tak bratři začali v Epic Records jako The Jacksons. Problém vznikl, když baskytarista Jermain, který se stal zetěm majitele Motown Records Berryho Gordyho, u něj zůstal. Jeho nástupcem se stal Tito, kterého předchozí místo pojal jejich nejmladší bratr Randy.\n\nJackson 5 byli významnou součástí éry tehdejší populární hudby, vydali 4 významné singly: \"I Want You Back\", \"ABC\", \"The Love You Save\", a \"I'll Be There\". Později vydali další hity jako \"Mama's Pearl\", \"Never Can Say Goodbye\" a \"Dancing Machine\".\n\nPoté, co se Michael Jackson vydal na sólovou kariéru popularita skupiny pomalu opadla – skupina však nikdy oficiálně svoji činnost neukončila.\n\nSkupina byla obnovena v roce 2012 pro turné s názvem Unity Tour.\n\n\n\n\n"}
{"id": "318810", "url": "https://cs.wikipedia.org/wiki?curid=318810", "title": "Harald Wiesmann", "text": "Harald Wiesmann\n\nHarald Wiesmann (22. dubna 1909, Krefeld – 24. dubna 1947, Praha) byl německý důstojník SS v hodnosti SS-Hauptsturmführer a válečný zločinec, zodpovědný za vyhlazení obce Lidice.\n\nWiesmann působil od 1. října 1939 až do 30. září 1943 jako velitel služebny gestapa v Kladně. Zde s ním sloužila i jeho žena Gudula Wiesmannová. Odtud byl ale kvůli porušování interních předpisů odvolán a přeložen do Prahy a později do Varšavy, kde byl povýšen na kriminálního radu. Na místě kladenského velitele gestapa ho nahradil SS-Hauptsturmführer Heinrich Gottschling.\n\nJeho matka, Lili Wiesmannová napsala 25. ledna roku 1947 dopis, ve kterém žádá o milost prezidenta Edvarda Beneše. Píše v něm:\n\nMilost však byla zamítnuta a Harald Wiesmann byl popraven oběšením 24. dubna 1947 v Praze v Pankrácké věznici. Jeho tělesné ostatky se nacházejí v hromadném hrobě na hřbitově v Ďáblicích.\n\n\n"}
{"id": "318812", "url": "https://cs.wikipedia.org/wiki?curid=318812", "title": "Velký Irgiz", "text": "Velký Irgiz\n\nVelký Irgiz ( ) je řeka v Samarské a v Saratovské oblasti v Rusku. Je dlouhá 675 km. Plocha povodí měří 24 000 km².\n\nPramení mezi výběžky Obščeho Syrtu a teče v široké dolině. Ústí zleva do Volgogradské přehrady na Volze.\n\nZdrojem vody jsou především sněhové srážky.\n\nVyužívá se na zavlažování. Na řece leží město Pugačov.\n"}
{"id": "318814", "url": "https://cs.wikipedia.org/wiki?curid=318814", "title": "Zlacení", "text": "Zlacení\n\nZlacení a pozlacování jsou různé techniky nanášení tenké vrstvy zlata na povrch jiných materiálů. Obojí je známo již od starověku, zmiňuje se ve Starém zákoně i u Herodota. Tradičně je jeho smyslem docílit dekorativní a luxusně vyhlížející povrch, který zároveň lépe vzdoruje korozi a vlivům povětrnosti. Již od antiky se často pozlacují zejména kultovní a rituální předměty. V současnosti se zlacení navíc využívá v elektronice a elektrotechnice, zejména pro lepší vlastnosti pozlacených kontaktů.\n\nV odborném použití se rozlišuje mezi\nJiné techniky jsou zlacení skla, porcelánu a keramiky.\n\nPozlacování čili plátkové zlacení znamená mechanické nanášení zlaté fólie (tzv. pozlátko) na kovový nebo nekovový povrch. V předhistorických dobách se tenký zlatý plech na zdrsněné kovové povrchy upevňoval někdy jen tlakem hladítka (viz např. disk z Nebry). Jinak se pozlátko na podklad lepí, a to v knihařství vaječným bílkem, který se pak vytvrdí nahřátým razidlem, jinak nějakým (často lihovým) lakem na připravenou a vyhlazenou podložku (\"bolus\"). Pozlátko je mimořádně tenké (proti světlu průsvitné) a zacházení s ním vyžaduje zvláštní techniku: pozlacovač je krájí na koženém polštářku, nanáší na místo navlhčeným štětcem a připevňuje hladítkem. Pozlacený povrch lze ještě zdobit vytlačováním a podobně, jak to bylo běžné na středověkých obrazech.\n\nPozlacování fólií se dnes užívá ve výtvarném umění, v rámařství, v knihařství a podobně, zpravidla se však užívají barvené fólie ze slitin mědi nebo eloxované fólie z hliníku. Od pozlacování je třeba odlišit natírání \"zlatou\" barvou, většinou obsahující eloxovaný hliníkový prášek.\n\nNejstarší technika zlacení barevných kovů je zlacení v ohni: předmět se natře zlatým amalgámem (roztokem zlata ve rtuti), pak se nad ohněm vypálí a vzniklá vrstvička zlata vyleští hladítkem. V ohni se zlatily například bohoslužebné nádoby, kalichy, pateny a podobně. Různými přísadami lze dosáhnout různých barev zlata. Zlatá vrstvička na podkladu dokonale drží, manipulace se rtutí je však zdraví škodlivá a proto se tento postup v současnosti nepoužívá.\n\nJiný starší způsob je zlacení plátováním (\"doublé\"): na silný mosazný nebo tombakový plech se navaří tenčí zlatý plech a vzniklý sendvič se pak válcuje na potřebnou tloušťku. Z takto vzniklého materiálu se pak vyráběly šperky, kterým se někdy také říká doublé. Vrstvička zlata na podkladu dokonale drží a je obvykle silnější než při následujícím postupu. Používá se dnes ještě na hodinková pouzdra.\n\nDnes nejběžnější technikou je galvanické zlacení, při němž se zlacený předmět zavěsí jako katoda do zlaticí lázně (obvykle obsahující kyanid zlatitý) a průchodem proudu se na něm usazuje vrstvička ryzího zlata. Předměty z železných kovů se často napřed poměďují, někdy ještě niklují a podobně, aby se dosáhlo správné barvy. Vrstvička zlata může být téměř libovolně slabá, proto je i zlacení méně odolné než předchozí postupy.\n\nZcela moderní technikou je zlacení napařováním ve vakuu: v nádrži s vyčerpaným vzduchem se elektricky odpaří zlato, které se usazuje na chladných površích. Tím lze dosáhnout extrémně tenké vrstvy na libovolném podkladu, proto se používá například v mikroskopii na zvýraznění preparátu, ale i pro zdobení módních doplňků a podobně.\n\nSklo a keramiku lze pozlacovat pozlátkem, trvalejší a také levnější je zlacení vpalováním. Dekor se nanese zlatou pastou, která se pak vypálí a při některých postupech ještě dodatečně leští hladítky. Vpalované zlacení je poměrně trvanlivé, je však také nákladné a dnes se obvykle nahrazuje jinými materiály.\n\n"}
{"id": "318817", "url": "https://cs.wikipedia.org/wiki?curid=318817", "title": "Elements: 1973–1991", "text": "Elements: 1973–1991\n\nElements: 1973–1991 je osmé výběrové album britského multiinstrumentalisty Mika Oldfielda. Bylo vydáno na podzim 1993 (viz 1993 v hudbě), přibližně dva měsíce po jednodiskové kompilaci \"Elements – The Best of Mike Oldfield\".\n\nAlbum \"Elements: 1973–1991\" je čtyřdiskový boxset, který reprezentativně pokrývá kompletní Oldfieldovu sólovou tvorbu od debutového alba \"Tubular Bells\" (1973) až po desku \"Heaven's Open\" (1991). Skladby jsou seřazeny podle data vzniku, takže na prvním CD se nacházejí nejstarší skladby.\n\n\n\n\n\n"}
{"id": "318832", "url": "https://cs.wikipedia.org/wiki?curid=318832", "title": "Velký Patom", "text": "Velký Patom\n\nVelký Patom ( ) je řeka v Irkutské oblasti v Rusku. Je dlouhá 460 km. Plocha povodí měří 26 900 km².\n\nProtéká v hluboké soutěsce přes Patomskou vysočinu a překonává mnohé peřeje. Ústí zprava do Leny.\n\nZdrojem vody jsou především sněhové a dešťové srážky. Zamrzá v říjnu a rozmrzá v květnu.\n\nNa dolním toku je splavná pro vodáky.\n"}
{"id": "318834", "url": "https://cs.wikipedia.org/wiki?curid=318834", "title": "Židovský hřbitov v Brně", "text": "Židovský hřbitov v Brně\n\nŽidovský hřbitov v Brně se nachází v městské části Židenice. Vznikl roku 1852 a svou rozlohou okolo 29 500 m² je největším židovským hřbitovem na Moravě. Společně s obřadní síní je chráněn jako kulturní památka. Původní židovský hřbitov se nacházel před Židovskou branou v místech dnešního vlakového nádraží, koncem středověku však zanikl.\n\nŽidovský hřbitov v Brně se původně nacházel nedaleko Židovské (Zelené) brány na místě dnešního vlakového nádraží. Tento hřbitov spolu se synagogou i židovskou čtvrtí zanikl v roce 1454, kdy český král Ladislav Pohrobek vydal na popud brněnských měšťanů rozhodnutí o vyhnání Židů z Brna. Hřbitov pak byl přikryt barokním opevněním, později vysokým železničním náspem. Při stavebních pracích ve 20. století bylo objeveno v místě hřbitova jen několik náhrobků, umístěných dnes v Muzeu města Brna či v obřadní síni nového židovského hřbitova v Brně-Židenicích.\n\nKdyž se Židé mohli po revolučním roce 1848 vrátit zpět do Brna, připravovali mimo jiné i zřízení nového hřbitova. Roku 1852 brněnská židovská obec zakoupila potřebné parcely v Židenicích a po prokázání vlastnictví jim udělil okresní hejtman 19. července 1852 úřední souhlas k založení hřbitova na tomto místě. Téhož roku byla již stavba hřbitova pod vedením stavitele Antona Onderky takřka hotova. Událost založení hřbitova dodnes připomíná pamětní deska, která je zasazena ve hřbitovní zdi u čestné aleje vedle hrobů zakladatelů hřbitova.\n\nNejstarší hroby se nacházejí v sekcích 1–13. Židé zde byli pohřbíváni podle toho, jak byli majetní. Ti bohatší s majestátnějšími náhrobky jsou uloženi v zadní části, Židé s menším majetkem a s výrazně prostšími hroby byli pohřbíváni do části přední. Potřebám Židů však tento prostor již za několik let nedostačoval, proto byly zřízeny další sekce 14–22 a prozatímní obřadní síň z roku 1863 byla zbořena a v roce 1900 vystavěna nová. Nápis na obřadní síni zní: („Toto je brána do domu setkání všeho živého“). Písmena označená tečkami označují chronostich (součet číselné hodnoty písmen je 660, což odpovídá roku 1900).\n\nDalšího rozšíření se hřbitov dočkal v roce 1916, kdy byl výrazně rozšířen východním směrem. Vznikly tak nové sekce hřbitova, a to 23–31. Další rozšiřování východním směrem proběhlo v roce 1935. Po těchto úpravách se se svou plochou 29 500 m² stal největším židovským hřbitovem na Moravě.\n\nPo druhé světové válce byl v areálu hřbitova zřízen památník obětem holokaustu. Kolem památníku je dnes rozmístěno 19 kamenů, které sem byly přeneseny z okolních zrušených židovských hřbitovů. V roce 1964 byl hřbitov zapsán mezi české kulturní památky.\n\nHřbitov má půdorys mnohoúhelníku připomínajícího lichoběžník. Celý je obehnán cihlovou hřbitovní zdí o výšce 2–2,5 m, obřadní síň s hlavním vchodem se nachází na jižní straně. Hřbitov je rozdělen do 40 (původně do 35) hřbitovních oddělení, která se dále dělí do podskupin.\n\nNa hřbitově se nachází přibližně 9000 náhrobků s více než 11 tisíci hroby. Je zde pohřbena řada významných osobností, jako jsou např. český prvorepublikový filmový herec Hugo Haas, básník Alois Ludwig Jeitteles, rabíni Baruch Jacob Placzek a Richard Feder, tvůrce abecedy pro hluchoslepé Hieronymus Lorm či architekt Otto Eisler.\n\nV areálu hřbitova se nachází Turistické informační centrum Židovské obce Brno. Centrum bylo zřízeno v budově bývalé stolárny v roce 2010 a poskytuje zájemcům informační servis o historii hřbitova a významných osobách zde pohřbených, ale také o židovské historii a památkách Brna a jihomoravského regionu.\n\n\n\n"}
{"id": "318835", "url": "https://cs.wikipedia.org/wiki?curid=318835", "title": "Banaba", "text": "Banaba\n\nBanaba (též Ocean Island) je ostrov v Tichém oceánu, součást republiky Kiribati. Nachází se přes 400 kilometrů západně od hlavního řetězce Gilbertových ostrovů a přibližně 300 km východně od Nauru. Má rozlohu 6,29 km², v roce 2005 zde žilo 301 obyvatel, největší osadou je Umwa (též Ooma nebo Uma). Zdejší obyvatelé jsou smíšeného mikronésko-melanéského původu. Na ostrově Banaba se nachází nejvyšší bod Kiribati s nadmořskou výškou 81 m.\n\nOstrov Banaba proslul obrovskými ložisky fosfátů, jejichž těžba byla ve 20. století hlavním zdrojem jeho bohatství. Za druhé světové války zde probíhaly boje mezi Japonci a Američany, většina ze zhruba pěti tisíc ostrovanů byla evakuována na ostrov Rabi v souostroví Fidži, kde po válce také zůstali kvůli devastaci Banaby povrchovou těžbou. V roce 1979 se Banaba stala součástí nezávislého státu Kiribati a zároveň byla ukončena těžba fosfátů. Vzniklo hnutí za nezávislost ostrova, jeho vlajku tvořil bílý úhlopříčný kříž, horní a spodní trojúhelníkové pole bylo modré a levé a pravé pole červené. Dodnes zůstává většina Banabanů na Rabi, kde mají vlastní samosprávu. Představiteli ostrovanů jsou Teitirake Corrie a Raiobea Ken Sigrah, autor knihy \"Banaba, páteř Pacifiku\".\n\n"}
{"id": "318838", "url": "https://cs.wikipedia.org/wiki?curid=318838", "title": "Komunita Chemin Neuf", "text": "Komunita Chemin Neuf\n\nKomunita Chemin Neuf [\"šme nöf\"] (fr. Communauté du Chemin Neuf, zkr. CCN) je katolická komunita s ekumenickým zaměřením (jejími členy jsou i křesťané z pravoslavné církve a církví evangelických a reformovaných). V komunitě žijí muži i ženy, laici i kněží, osoby se slibem celibátu i manželské páry.\n\nKomunita vznikla r. 1973 v Lyonu z charismatického společenství, jehož vedoucím byl jezuitský kněz Laurent Fabre. Spiritualita komunity proto spojuje prvky\ncharismatické obnovy a ignaciánské spirituality.\n\nNázev komunity je odvozen z jejího prvního působiště (a dnešního \"mateřského domu\") v ulici Montée du Chemin Neuf v Lyonu, proto se slova Chemin Neuf (tj. Nová cesta) nepřekládají.\n\nKomunita má asi 2 000 členů ve 26 zemích, aktivity (zejména evangelizační a formační) však rozvíjí v dalších 35 zemích, v nichž nesídlí. Na její činnosti se dále podílí asi 8000 členů tzv. širšího společenství komunity (údaje z října 2013).\n\nV České republice komunita působí od r. 1998. Jejím sídlem je bývalý jezuitský klášter v Tuchoměřicích u Prahy, dříve spravovala faru v Bartošovicích v Orlických horách a dům v Bílé Vodě v okrese Jeseník. Do února 2012 spravovala též Misijní centrum Arcibiskupství Pražského u sv. Apolináře v Praze.\n\n\n"}
{"id": "318845", "url": "https://cs.wikipedia.org/wiki?curid=318845", "title": "Le Touquet-Paris-Plage", "text": "Le Touquet-Paris-Plage\n\nLe Touquet-Paris-Plage je francouzské město v departementu Pas-de-Calais v Hauts-de-France, které leží při ústí řeky Canche do kanálu Manche. Rekreační středisko, které největšího rozmachu dosáhlo v meziválečném období.\nSousední obce: Cucq a Étaples.\n\n\"Počet obyvatel\"\n\n\n\n"}
{"id": "318846", "url": "https://cs.wikipedia.org/wiki?curid=318846", "title": "Karpov", "text": "Karpov\n\nKarpov může znamenat:\n\n\n"}
{"id": "318850", "url": "https://cs.wikipedia.org/wiki?curid=318850", "title": "Černohorci", "text": "Černohorci\n\nČernohorci (černohorsky \"Црногорци/Crnogorci\") jsou jihoslovanský národ, žijící především v Černé Hoře na pobřeží Jaderského moře. Po příchodu Osmanů na Balkánský poloostrov a zavedení islámu mezi původní pohansko-pravoslavné obyvatelstvo se vytvořila nová směs obyvatel, a tou byli právě Černohorci. Jejich celkový počet je zhruba 350 000.\n\nTento národ existoval již ve středověku jako jedna z větví jihoslovanských národů, ale postupně byli ovládnuti Byzantskou, Osmanskou říší a poté byli začleněni do území dnes rozpadlé Jugoslávie.\n\nV současné době mají Černohorci svůj vlastní stát na území bývalé Jugoslávie poté, co byla 3. června 2006 slavnostně podle výsledků referenda vyhlášena samostatná Černá Hora.\n"}
{"id": "318855", "url": "https://cs.wikipedia.org/wiki?curid=318855", "title": "Slezané", "text": "Slezané\n\nSlezané (slezsky: \"Ślůnzoki\", \"Ślůnzocy\", \"Ślezacy\" apod., slezskoněmecky: \"Schläsinger\", polsky: \"Ślązacy\", německy: \"Schlesier\") je označení obyvatel území historické země Slezsko. Část Slezanů (zejména v polské části Horního Slezska) se považuje za samostatný národ.\n\nBěhem sčítání lidu, domů a bytů 2011 v České republice se ke slezské národnosti podle předběžných výsledků přihlásilo 21 548 obyvatel České republiky. 12 214 z nich uvedlo slezskou národnost jako jedinou, 9342 se vedle ní přihlásilo ještě k jiné národnosti, nejčastěji moravské (4567) a české (4361).\nV polském sčítání z téhož roku se ke slezské národnosti přihlásilo přibližně 847 000 lidí, z nichž asi 376 000 uvedlo slezskou národnost jako jedinou, zatímco asi 471 000 v kombinaci s jinou národností, nejčastěji polskou (cca 431 000).\nV minulosti byli Slezané jedním z několika slovanských kmenů, které postupně osidlovaly území v povodí řeky Odry. Mezi slezské kmeny se počítaly také kmeny Dědošanů, Opolanů, Golasiců (Holasiců). Původ jména „Slezsko“ neboli „Slezané“ je zřejmě odvozen od germánského kmene „Silingi“, který ve Slezsku pobýval.\n\nOd roku 1880 v rámci pravidelného sčítání lidu zavedena v Rakousku-Uhersku rozhodnutím Taaffeho vlády otázka po jazyku, který je používán v „běžném styku“, a tím tedy od každého rakouského státního úředníka de facto požadováno národní vyznání. Byl tím vytvořen prostor na cestě ke vznikání státně opozičních národních společenství. Jazykový ”numerus clausus” obsahoval devět obcovacích jazyků: \"němčina\", \"čeština\"-\"moravština\"-\"slovenština\", \"polština\", \"rusínština\", \"slovinština\", \"srbochorvatština\", \"italština\", \"rumunština\" a \"maďarština\"), neobsahoval však jidiš a jazykové smíšeniny. Zde jsou míněny především jazyky, kterými mluvilo obyvatelstvo na pomezí Moravy a Slezska. Jakmile byla obecně uznána národnostní separace jako princip organizace společnosti, byla požadována stabilizace jazykových hranic, čemuž mělo sčítání napomoci. Nastala však situace, což je především vidět ve Slezsku, kdy určitá část obyvatel se nemohla, nebo nechtěla zapojit do tohoto procesu a nemluvila ”úředně uznávanými jazyky”. Tato část obyvatel byla národnostně indiferentní, lépe řečeno jazyk zde nezprostředkovával národní vědomí. Tato skupina, ale i ostatní části obyvatelstva ve východní části rakouského Slezska, se staly předmětem agitace především českých, polských a rakouskoněmeckých agitátorů v souvislosti s výše uvedeným „vyznáním“ se k určitému jazyku a tím i k národnosti.1) Zvláště česko-polský jazykově národnostní konflikt ve východním – těšínském Slezsku – byl silný: státoprávní nárok Čechů na veškeré země Koruny české byl v protikladu k polskému argumentu jazykové a etnické podstaty obyvatelstva. Jde především o otázku zařazení „Šlonzáků“ v tomto česko-polském konfliktů. O tom však později. Politický epilog těchto národnostních šarvátek nastal po 1. světové válce, kdy tu najednou stály proti sobě dva národní státy slovanské povahy, přičemž Němci ve Slezsku byli vyřazeni ze hry jakožto národnostní menšina.\n\nV roce 1910 žilo na území celého rakouského Slezska žilo 756 949 obyvatel, z toho se 235 224 obyvatel hlásilo k polskému obcovacímu jazyku (31 %), český mluvící obyvatelstvo tvořilo v rakouském Slezsku menšinu – 23,82 %. Na vlastním Těšínsku žilo 434 821 obyvatel, z toho 233 850 Poláků (53,78 %), 115 597 Čechů (26,58 %) a 76 925 Němců (17,69 %).\n\nPo vyhlášení Československé republiky převzali v západní části rakouského Slezska iniciativu němečtí politici a ve spolupráci se zemskou vládou prohlásili dne 30. 10. 1918 větší část Slezska a německé části Moravy za provincii Sudetenland. Mnohem složitější situace byla na Těšínsku. Dne 19. 10. 1918 se z představitelů polských politických stran ustavila v Těšíně Zemská národní rada Těšínského vévodství (Rada Narodowa Księstwa Cieszyńskiego) jako nejvyšší orgán polského lidu na Těšínsku. Z počátku nedávala najevo, že jejím programem je připojení Slezska k polskému státu, ač tento požadavek byl vyhlašován na táborech lidu. Ale již 29.10.1918 bylo na jejich plakátech oznámeno, že Rada převzala moc a zároveň oznámila přivtělení Těšínska k Polsku. Téhož dne byl v Opavě vyhlášen Národní výbor pro Slezsko Matičním domě v Opavě za účasti šestnácti představitelů českého života ve Slezsku a zároveň se prohlásil za jediný orgán, který je oprávněn převzít moc ve Slezsku. Problém zde byl s polskou Radou Narodowou, která vyhlásila převzetí moci nad Těšínskem (mimo okres Frýdek) a s provincií Sudetenland. Dne 31. října 1918 byl ustanoven Zemský národní výbor pro Slezsko ze zástupců sedmi politických stran jako nejvyšší orgán českého lidu. Moc a praktická činnost Zemského národního výboru byla minimální. Polská Rada Narodowa a Zemský národní výbor vykonávaly správu prakticky jen na omezeném území s tím, že v lepším postavení byla strana polská. Z tohoto důvodu a z obavy před možností bouří se obě strany sešly v Orlové ve dnech 2. a 5. listopadu 1918 k jednání. Bylo dohodnuto, že Rada Narodowa bude vykonávat vládu nad okresy Těšín (Teschen) a Bílsko (Bielitz), Zemský národní výbor nad okresem Frýdek (Friedek), obce s českým obyvatelstvem v okrese Fryštát (Fryštát) budou Zemským národním výborem, s polským obyvatelstvem pod Radou. Měla být zřízená demarkační čára. Polská vláda dohodu schválila, reakce pražského Národního výboru byla opačná. Situace se stále více komplikovala a dohoda byla oboustranně porušována. Polská Moraczewského vláda vypsala volby do ústavodárného Sejmu, které se měly konat 26. ledna 1919 i na Těšínsku, Spiši a Oravě. Rada Narodowa zřizuje 1. ledna 1919 zvláštní zemskou vládu tzv. Rząd Krajowy. Situace se stává kritickou a vrcholí v tzv. sedmidenní válce ve dnech 23.–30. ledna 1919. Československá vojska začala obsazovat území na východ od demarkační čáry a postupovat až k řece Visle. Polská vláda odmítala tuto okupaci a nařídila odpovědět ”na násilí násilím”. Po týdnech bojů byl ozbrojený konflikt na příkaz Dohody ukončen, ale spor tím neskončil. Dne 12. února 1919 zahájila v Těšíně činnost spojenecká komise. Nová demarkační linie se nyní pohybovala podél košicko-bohumínské dráhy. Stanoviska obou stran se velmi vyhrotila.\n\nPolská strana argumentovala důvody etnografickými, česká pak důvody historickými, dopravními a strategickými.\n\nNěmečtí politici se zasazovali o neutralizaci Slezska. Toto stanovisko podporovala Slezská lidová strana (Śląska Partya Ludowa, Schlesische Volskpartei) Josefa Koždoně hájící zájmy ”Šlonzáků”, kteří rovněž proklamovali nedělitelnost Těšínska a v konečně fázi konfliktů podporovali československé stanovisko.\n\nMírová smlouva s Rakouskem, smlouva ze St. Germaine en Laye z 10. září 1919, ve svém devátém artikulu stanovila, že osud teritoria „Těšína, Spiše a Oravy” bude rozhodnut plebiscitem. Je příznačné, že kdykoliv při jednáních na mírové konferenci hrál princip sebeurčení do rukou Rakouska, Beneš vždy argumentoval obranyschopnými hranicemi, ekonomickou životaschopností a dějinnou kontinuitou českých zemí. Zdůrazňoval rovněž, že Československo „jako země pořádku a demokracie vytváří bariéru proti šíření bolševismu do střední Evropy, a proto by mělo požívat podpory Západu”. Tuto argumentaci používal vždy, kdy chtěl získat pro svou zemi politickou podporu. Stejně argumentoval v dopise z 10. ledna 1919 Pichonovi, když plánoval okupaci celého Těšínska. Zdůrazňoval, že bolševismus ohrožuje tuto průmyslovou oblast, a proto musí být obsazena.Po rozhodnutí mírové konference o plebiscitu zasáhla oblast vlna nacionalistických kampaní a štvanic, krvavých potyček a stávek. Ani mezispojenecká plebiscitní komise nebyla schopna přispět k uklidnění situace. V době, kdy již nemohli Poláci počítat s podporou německé menšiny a Šlonzáků, začala polská representace prosazovat nahrazení plebiscitu arbitrážním jednáním, na což československá strana po určitém váhání přistoupila. V létě 1920, kdy bylo Polsko ve svízelné situaci a bolševická vojska se blížila k Warszawě, bylo jednání obnoveno. K dohodě o arbitráži došlo 10. 7. 1920 ve Spa. Pokles prestiže Polska v důsledku porážek ve válce se sovětským Ruskem, ekonomické zájmy koncernu Schneider–Creuzot a Larische ovlivnily arbitrážní jednání vyslanecké konference z 28. července 1920. Československu se podařilo část Těšínska udržet. Protože novým státem požadované oblasti byly zajištěny silou zbraní, tato pařížská konference musela vzít toto fait accompli v úvahu. Pařížským rozhodnutím připadlo Československu území o rozloze 1272,8 km², Polsku pak území o rozloze 1 012 km² (celý politický okres Bílsko se 101 403 obyvateli – 65,23 % Poláků a 32,32 % Němců, 10 obcí a polovina města Těšín, po dvou obcích v okresech Fryštát a Jablunkov a na polovinu bylo rozděleno celkem 15 obcí v okresech Fryštát, Těšín a Jablunkov s 28 600 obyvateli). Československo obnovilo moc na těšínském území a ve dnech 6.–10. 8. 1920 vstupuje na toto území české vojsko a četnictvo a je obnovena správa českých orgánů. Podle sčítání lidu z 15. 2.1921 žilo na území Slezska celkem 672 268 obyvatel, z toho bylo 296 194 Čechoslováků (44,10 %), 252 365 Němců (37,62 %) a 69 967 Poláků (10,32 %), na vlastním Těšínsku s 311 183 obyvateli (politické okresy Těšín, Fryštát, Frýdek) to bylo 177 626 Čechoslováků (65,1 %), 69 360 Poláků (25,4 %) a 23 005 Němců (9,5 %). Došlo k velkému snížení počtu polské populace proti roku 1910 způsobeny především předáním části Těšínska pod správu polského státu. Slezskou resp. těšínskou zvláštností bylo zjišťování „Šlonzáků”, kteří však na základě tzv. obcovací řeči byli přičleňování k jednotlivým národnostem. V roce 1921 bylo zjištěno 47 314 Šlonzáků (24 299 Čechoslováků, 1408 Němců, 21 607 Poláků).\n\nNa Těšínsku se v průběhu minulého století vytvořila vedle národnostně uvědomělých Čechů, Poláků a Němců, početná skupina místního obyvatelstva, která se nehlásila k žádné z výše uvedených jazykových skupin. Slovanské obyvatelstvo zde tvořilo několik nářečových skupin, protože znalost spisovných forem sousedních národů byla minimální, nevytvořilo se jazykové povědomí sounáležitosti: část obyvatel (především ve Slezsku, které dříve patřilo Moravě – Opavsko, Krnovsko...) nazývala tento jazyk moravským a podle položení skupiny se nazývali buďto Slezany, Ślązaky, Šlunzoky. Název Šlonzaci vycházel z pojmu historicko-geografického a byl dokladem územního pojetí národa a neexistence národa jazykového. V období zvýšené migrace z Čech a Haliče vzniká – roku 1908, zásluhou učitele ze Skočova (Skotschau) Josefa Koždoně – výše jmenována Slezská lidová strana. Místní obyvatelstvo lišilo se od Čechů jazykově, od Poláků z Haliče pak kulturní a hospodářskou úrovní (Galicyan, Polok, Pšonk byly v té době nadávkou). Šlonzaci se obávali, že Češi svou tichou čechizací, beroucí jim jejich jazyk zděděný po otci a Poláci svou snahou připojit Těšínsko k Polsku, ohrožují samou existenci Šlonzáků. Slezsko bylo pro ně rakouskou zemí, nepatřící k Velkopolsku, ani ke Koruně a její obyvatelé chtějí žít v souladu s Němci. Po vzniku Československa ztratila Slezská lidová strana část svého programu a začala podporovat německý požadavek neutralizace Slezska. Když Koždoň zjistil v Paříži nereálnost tohoto plánu začal podporovat československý plán nedělitelnosti Těšínska a jeho příslušnost k ČSR. Ke změně politiky ho vedly především důvody hmotné a politické. V mnohonárodním Československu viděl lepší možnosti než v nacionalistickém a centralizovaném Polsku. Obdobně soudili i těšínští Němci, kteří se obávali, že připojením k Polsku dojde brzy k asimilaci, kulturní a národní statky by však mohli udržet jedině tehdy, když by našli cestu ke spojení s 3,5 miliony Němců v ČSR. Připadne-li Těšínsko k ČSR získají zde nejen 77 000 Němců, ale také 300 000 Šlonzáků a spolu tak mohou vytvořit dostatečně silnou opozici. Postavení Šlonzáků se stává v třicátých letech do mezinárodních souvislosti neboť se stal součásti německé propagandy. Šlonzaci byli považování za jeden ze ”zárodků národů” žijících na hranicích říše. Vycházelo se z premisy, že na území středně východní Evropy je promícháno původní obyvatelstvo se sousedními velkými národy. Tito obyvatelé se bez ohledu na obcovací řeč přimkli tam, kam je vedlo 400 let vzájemného soužití, hospodářské a zeměpisné příslušnosti, a vzniklo mezi nimi jakési duchovní spojení. Tyto „zárodky národů“ byly obvykle nazývány „eigensprachige Kulturdeutsche“, neboť pokrevní příbuznost, stejná kultura, historické společenství a vůle ke společenství vytváří národ. Uznání Šlonzáků jako zvláštní národnosti při sčítání lidu bylo pro Lidovou stranu uznáním statu quo a vítězstvím nad Čechy v období let 1918–1922, kdy podle nich byl útlak největší. V roce 1930 je při sčítání evidováno mezi československými příslušníky 24 199 Šlonzáků (10 106 národnost československou, 8 211 českou, 2150 polskou, 191 německou a 4 036 ji blíže neoznačilo). Po polských protestech zdůrazňujících, že ti kdo se přihlásili za Šlonzáky – Čechoslováky, měli na mysli zřejmě státní příslušnost, a ne národnost, bylo provedeno další sčítání v této kategorií, z níž se pak 4 486 těchto Šlonzáků prohlásilo za Poláky a 5 602 za Čechy. Spojenectví Němců a Šlonzáků se odrazilo také ve volbách v roce 1935, kdy pro polské kandidáty hlasovalo jen 28 000 voličů. Vedení SLS od roku 1933 spolupracovalo se sudetskými stranami, i když s nimi nesplývalo, protože ”podle tehdejší situace se ukázalo být nutným mít k použití národnostní skupinu mluvící slovanským dialektem jako taktickou jednotku, aby v případě, že východoslezská otázka nebude řešena německou brannou mocí /.../ dala záminku Říši a jejím eventuálním spojencům, aby se stali zárukou tohoto, přislíbeného, avšak neprovedeného závazku /.../” (Walter Harbich). SLS zaslala v druhé polovině roku 1938 řadu memorand, vyžadující plebiscit, přislíbený roku 1919.\n\nZájmy polské národnostní skupiny v období první republiky hájily tyto polské politické strany (jako jediné měly svá sídla ve Slezsku), Zwązek Śląskich Katolików (list Nasz Kraj), Stronnictwo Ludowe (list Prawo Ludu), které se lišily náboženskou orientaci a mírou demokratičnosti svých programů. Slabším partnerem byla Polska Socjalistyczna Partia Robotnicza (list Robotnik Śląski), od které se pak odštěpila levice, která přešla do KSČ. Jak již byla výše uvedeno působila na Těšínsku SLS (list Ślązak, později Nasz Lud), která v parlamentních volbách nikdy nepostavila svého kandidáta, vůdce strany Koždoň byl však českotěšínským starostou. Výrazem politické stabilizace a aktivismu, který se projevoval více u Poláků než u Němců, byla těsná spolupráce mezi polskými socialisty.\n\nAni zrušení země Slezsko organizačním zákonem č. 125 Sb. z. ze dne 14. 7. 1927, který vstoupil v platnost 1. 12. 1928, kdy vznikla země Moravskoslezská, nezmírnilo aktivistické tendence ke spolupráci. Toto zrušení Slezska bylo v rozporu s dřívějšími ujištěními z plebiscitního období a vyvolalo všeobecný nesouhlas polských, německých i většiny českých stran v zemi. Němci i Poláci se však obávali české majorizace. Na druhé straně to však rovněž vedlo k rozmachu iredentistických hnutí.\n\nFakta o rozvoji školství z té doby dokumentují, jaký prostor pro rozvoj své vzdělaností a kulturních aktivit dostalo především české obyvatelstvo. Ke konci školního roku 1927/28 bylo ve Slezsku 82 polských obecných škol s 9 527 žáky, 9 polských škol měšťanských s 1350 žáky, dále zde bylo polské gymnázium v Orlové (367 studentů), česko-polská odborná hospodářská škola. Růst polských škol v okresech Fryštát a Těšín byl však chápán v tomto prostoru jako útok proti Šlonzákům a Němcům. Polské národní zájmy chránily pak organizace jako Macierz Szkolna, Towarzystwo Nauczycieli Polskich aj. Základnu přívrženců SLS představoval nepoliticky Svaz Slezanů, hospodářskou pak Evangelická (od r. 1934 Slezská) lidová banka.\n\nOd roku 1932 lze pozorovat změnu postojů polské minority vůči československé majoritě, a v to období, kdy se stal polským ministrem zahraničí Józef Beck, který se pokusil učinit z Polska vedoucí mocnost ve střední Evropě a realizovat potřebnou středoevropskou politiku jak vůči Moskvě, tak k Berlínu. V březnu 1933 poznal, že k nějaké koordinované a důrazné politice vůči Německu není ochotna ani Francie ani ČSR. Když Polsko uzavřelo v lednu 1934 s Německem dohodu o neútočení a květnu 1934 obdobnou se SSSR, vyvolalo to v ČSR rozčílení a trpkost. Československé politické kruhy nabyly přesvědčení, že došlo k tichému spiknutí Polska a Německa. Dochází k radikálním změnám také na Těšínsku. Ústřední postavou polského nacionalistického hnutí na Těšínsku se stali generální konsulové Polska v Moravské Ostravě (L. Malhomme, A. Klotz). Polská publicistika začala psát o československém Těšínsku jako o kusu polské země, situaci Poláků v ČSR hodnotila jako tragickou a katastrofální, propagovala myšlenku polsko-maďarské hranice apod.\nPodle sčítání z roku 1930 žilo na území ČSR 100 322 Poláků (0,68 %), z toho však bylo jen 81 737 československými občany (0,57 %). Mimo zemí Moravskoslezskou žilo 2 200 Poláků. Poláci byli usazení v souvislém jazykovém území při východních hranicích Těšínska. Proti roku 1921 byl zaznamenán přírůstek 7 511 obyvatel hlásících se k polské národnosti (podíl v jednotlivých soudních okresech byl: Jablunkov 66,87 %, Český Těšín 42,11 %, Fryštát 34,09 %, v ostatních okresech Těšínska to bylo pod 10 %).\n\nVe volbách v roce 1935 se polské politické strany, mimo polských socialistů, spojily se Slovenskou ludovou stranou do tzv. autonomistického bloku. Volby jim však přinesly zklamání, jejich zájmy hájili jen dva poslanci Dr. Wolf a K. Jung. Na druhé straně se na Těšínsku aktivizovalo české Národní sjednocení, které zde bylo silnější než ve vnitrozemí. Po anšlusu Rakouska sloučily se obě nejsilnější polské strany do strany Zwązek Polaków w Czechoslowacji, požadující polskou národnostní, hospodářskou a kulturní autonomii, Těšínsko mělo být prohlášeno územím výhradní polské teritoriální expanze, zároveň požadovali návrat do poměrů z roku 1918. Při obecních volbách v květnu a červnu 1938 však vliv polských nacionálních stran poklesl. Polské nacionální strany předaly Runcimanově misi soubor polských autonomistických požadavků a SLS předala tzv. Koždoňův pamětní spis. V Polsku kulminovala kampaň za připojení „Zaolzie”, do jehož záboru bylo začleněno nejen celé Těšínsko, ale také město Moravská Ostrava.\n\nPo Mnichovské konferenci dne 2. 10. 1938 překročila polská vojska řeku Olši a zabrala celý politický okres Fryštát (142 059 obyvatel), celý soudní okres Jablunkov (31 358 ob.), část soudních okresů soudní okres Český Těšín (52 798 ob.) a soudní okres Frýdek (4 265 ob.). Celý zábor tzv. Zaolzie měl k 15. 11. 1938 rozlohu 830 km² a žilo na něm 220 563 ob. (124 879 národnosti československé, 76 267 polské, 17 198 německé). Celé území bylo připojeno ke katowickému vojvodství. Po záboru byly ihned zavřeny české školy, zakázány české bohoslužby a likvidovány české spolky, české obyvatelstvo bylo vyzváno, aby do 1. 11. 1938 se vystěhovala z tohoto území. Masové vystěhování probíhalo od října 1938 do ledna 1939 a počet nuceně vystěhovalých se pohyboval mezi 20–50 000 obyvateli, s příklonem k horní hranici. Formy vyhnání byly různé, od prostého vyhrožování, propouštění z práce, přes různé formy násilí na majetku a osobách, zatýkání a úředního vypovídání s lhůtou 6, 24 a 48 hodin. Do svízelné situace se dostali také Němci, jak se ukázalo, byli Poláci svým nacionalismem daleko nebezpečnější než Češi. Německá statistika uvádí, že v tzv. Teschener Koridor bylo v roce 1938 200 000 ob. (20 000 Němců, 52 200 Šlonzáků, 67 000 Čechů a 56 000 Poláků). Rovněž tak SLS byla rozpuštěna a část vůdců byla nucena opustit zemi. Květen 1939 se stal mezníkem ve vztazích německo-polských, německá menšina a Šlonzaci začali organizovat tzv. Freikorpsy. Připojení Těšínska k Polsku vedlo rovněž k rozladění polského obyvatelstva v souvislosti s poklesem jejich životní úrovně.\n\nDne 1. 9. 1939 začalo obsazování polského záboru Těšínska německými vojsky a celé území bylo připojeno k pruskému Hornímu Slezsku. Jedním z faktorů politických cílů bylo podchycení Volksdeutsche, a později za jejich pomoci Šlonzáků a Němců podle původu. S tím souvisel zápis do německé „Volksliste“. Hlavním zdrojem, z něhož pocházeli volkslistáři na Těšínsku, byly osoby, které při sčítání v roce 1939 nechaly si zapsat tzv. slezskou národnost. Zatímco v roce 1930 připadalo na českou národnost 54 %, německou 7,4 % a polskou 31,88 %, přihlásilo se v prosinci 1939 k národnosti české 21,5 % obyvatel. Podle německých představ ”Hornoslezan” stejně jako Šlonzák patří zásadně mezi německé volkslisty”, \"Slezané i Šlonzaci byli zařazeni do skupiny jako Volksdeutsche\". Volkslisty byly usneseními z 4. 3. 1941 a 31. 1. 1942 zavedeny. V prosinci 1941 bylo obyvatelstvo vyzváno, aby podávalo žádosti o přijetí mezi volkslisty. Tyto volkslisty posuzovala na místě bydliště skupina složená ze starosty, příslušného vedoucího NSDAP, úředníka bezpečnostní služby a dvou osvědčených Němců. při zápisu se přihlíželo k celkové osobnosti kandidáta, k jeho přihlášce k němectví, k původu a rasové způsobilosti. Podle stavu z října 1943 zůstalo na území bývalých politických okresů Těšín a Fryštát 11,8 % Poláků a 17,6 % Čechů, kteří nebyli zapsáni na německé volkslisty. Tak v bývalém okrese Těšín bylo v roce 1943 76,2 % Němců a v bývalém okrese Fryštát jen 62,3%. Porovnáme-li tyto zápisy se sčítáním z prosince 1939 a se soupisem z roku 1943 pak, zatímco se v roce 1939 k Čechům hlásilo 21,5 % a k Polákům 23,9 % a k slezské národnosti 34,3 %, byl poměr v říjnu 1943 následující: Češi 17,6 %, Poláci 11,7 %. Tento úbytek české, polské a slezské národnosti byl provázen vzrůstem německé národnosti. Z české národnosti přešlo k volkslistářům 3,9 %, hlavní úbytek nastal přechodem ke slezské národnosti a pak zde byl úbytek 30 000 Čechů v důsledku evakuace po polském záboru. Většina Čechů přešla k volkslistářům přes slezskou národnost. Podle instrukce těšínského landrátu z 20. 12. 1941 se k české národnosti nemohl přihlásit ten, kdo pochází z území napravo od řeky Olše.\n\n\"Úplné právo měli jen říšští Němci, k privilegované skupině stáli nejblíže volkslistáři z oddělení 1. a 2. Do 1. oddělení (blau Volksliste - Ausweis) se zapisovali Němci, kteří takto aktivně vystupovali před záborem Těšínska, k 26. 10. 1939 nabyli říšské občanství (Reichsstaatsangehörige)\"\n\n\"do 2. oddělení (blau Volksliste – Ausweis) ti, kteří tak nevystupovali, ale zachovali si němectví. Lze tedy říci, že to těchto oddělení byli zapsáni Volksdeutsche. K 26. 10. 1939 nabyli říšské občanství (Reichsstaatsangehörige)\"\n\n\"do 3. oddělení (grüne Volksliste – Ausweis) byli zařazení obyvatele určení na převýchovu. Říšské občanství bylo možno získat na základě odvolání (Reichsstaatsangehörige “auf Widerruf” - §5 Abs. 2 Verordnung über die Deutsche Volksliste.)\"\n\n\"do 4. oddělení (rote Volksliste – Ausweis) byli zapsáni ti Němci, kteří politicky přešli k polství. Jejich postavení bylo jen málo odlišné od původních Poláků.\"\n\nPostavení ostatních národnosti bylo odlišné, Češi měli příznivější postavení než Poláci. Češi na Těšínsku byli buď vedeni jako tzv. Schutzangehörige des Deutschen Reich (přiznání k české národnosti bylo německou správou uznáno – tzv. Selbstbekenntnis zum Tschechentum) nebo jako Protektoratsangehrige (nezískali po polském záboru polskou státní příslušnost ani neztratili domovskou příslušnost k protektorátní obci).\n\nPo ukončení 2. světové války se poprvé otázkou volkslistů zabýval župní koordinační výbor v Ostravě na schůzi 18. 6. 1945, kdy bylo rozhodnuto, že se pojem volkslista ruší a neuznává se. Na Těšínsku jsou pouze Češi, Poláci a Němci a dle toho bude stanoven další postup. Výsledky jednání byly pak zveřejněny provoláním pod názvem „Lidé těšínský” z 21. 6. 1945. Rozhodujícím pro řešení otázky volkslistů se stal Dekret presidenta republiky z 2. 8. 1945 o úpravě československého státního občanství osob národnosti německé a maďarské č. 33/1945 Sb. a to především § 2 odst. 1 a § 1 odst. 4. Žádosti o státní příslušnost se však nesmělo vyhovět, porušil-li žadatel povinnosti československého občana, a to se týkalo také činnosti v roce 1938. Tato interpretace se velmi dotýkala občanů polské národnosti, když bylo bráno v úvahu jejich chování před 1. říjnem 1938 a po 1. říjnu 1938.\n\nOsoby zapsané do 1. a 2. oddělení volkslisty se dávaly do internačních táborů a pokud se pohybovaly na svobodě, týkala se jich nařízení vztahující se na Němce.\n\nNa osoby z 3. a 4. oddělení volkslisty se neměly vztahovat omezující nařízení. V prvním období byli projednáni volkslistáři 3. a 4. odd. a k 8. 2. 1946 bylo v okrese Fryštát podáno 39 102 žádostí a kladně bylo vyřízeno 36 077, tj. 92,26 %, v okrese Český Těšín bylo podle stavu k 18. 1. 1946 z 36 000 žádostí vyřízeno jen 2 203 tj. 6,12 %. Díky rychlejšímu postupu MV ČSR bylo zde schváleno a potvrzeno k 1. 12. 1946 již 40 700 rehabilitaci. Proti takovému postupu protestovaly různé české organizace, jako např. Čs. obec legionářská (7. 4. 1947 župní konference v Ostravě) a obdobně také některé MNV v oblasti (Petřvald, Hradiště, Nový Bohumín a další). Objevovaly se rovněž žádosti o revizi rehabilitaci. Šlo především v převážné míře o občany polské národnosti, a to vzhledem k aktivitám polské vlády okolo revize hranic a znovuzískání Těšínska. Cit,: „...mnozí z rehabilitovaných si své očištění nezaslouží, někteří z nich začínají vystupovat vůči všemu českému a mnozí mají přímé styky s odsunutými Němci”. Také sociální demokraté poukazovali na to, že na Těšínsku je postup v této věci jiný než na Hlučinsku, ”když hodně často s poukazem na vyšší zájmy je doporučováno, aby se mlčky přecházely věci daleko významnější”. Národnostní spory polsko-české zde byly řešeny v rámci scénáře společných polsko-československých zájmů v mezinárodním měřítku a v rámci politiky SSSR. Nesmíme zapomenout, že KSČ měla na Těšínsku po květnových volbách největší zastoupení a také nejlépe plnila plány Moskvy ve středovýchodní Evropě. Po únoru 1948 bylo zproštěno viny 326 Poláků odsouzených podle dekretů o provinění proti národní cti. Toto urychlené řešení volkslistů mělo také národnostní podtext, uvědomíme-li si, že mnoho Čechů se v prosinci 1939 hlásilo k tzv. slezské národnosti a po roce 1945 většina z nich hledala cestu k národnosti české. V roce 1946 se k národnosti polské hlásilo v okrese Fryštát 24 337 obyvatel a v okrese Český Těšín 22 123 obyvatel, v roce 1948 to již bylo 28 868 a 26 936 osob. Komunisté prosazovali proti volkslistařům velmi benevolentní politiku, s cílem získat jich co nejvíce, pokud možno všechny, do svazku ”lidově demokratického svazku” a zároveň vytvořit základnu pro svou stranu. Ostatní byli kvalifikováni jako Němci a byli odsunuti do Německa. Z okresu Český Těšín bylo odsunuto v letech 1946–47 celkem 1 600 osob (1946: 1588 os., 1947 12), přitom se k německé národnosti v roce 1930 hlásilo 5 994 osob, z okresu Fryštát bylo odsunuto 2 770 osob. Co se týká retribučního zákona, bylo zde stíháno 5 000 osob čs. státní příslušnosti, z toho byla třetina Poláků.\n\nPo sčítání obyvatel v roce 1939 žilo v pruském Slezsku okolo 4,8 milionů obyvatel. Němci tvořili do roku 1945 majoritu Slezska. Po „posunutí Polska na západ“ a po následujícím odsunu Němců z území a obydlení polským obyvatelstvem (obdobně jako Sudety) se ve Slezsku Němci prezentují již jako minorita. 92 % ze 152 900 Němců v Polsku žije právě v Horním Slezsku. Do roku 1950 mělo 3,6 milionů vysídlených Němců ze Slezska přijetí v Německé spolkové republice a v Německé demokratické republice. Z toho žily dvě třetiny ve Spolkové republice Německo a jedna třetina v NDR. U sčítání lidu v roce 1970 bylo naposledy zjišťováno tzv. „Vertriebenenstatus“ (zjišťování původu obyvatel vyhnaných po konci druhé světové války). V roce 1970 žilo v Německu, v Severním Porýní-Vestfálsku jeden milion, v Dolním Sasku 600 000, v Bavorsku 460 000 a v Hesensku okolo 200 000 odsunutých „Slezanů“ (slezských Němců) a jejich potomků. V letech 1922 až 1939 byla malá část Slezska, tzv. Ostoberschlesien či autonomie vojvodství slezského, součástí Druhé polské republiky. Sčítání lidu v Polsku roku 1931 byl vyhlášen za podvod, který ukazoval, že z 1 533 500 autonomního slezského vojvodství má 92,3 % polskou (slezštinu slovanského základu a polštinu) a 7 % obyvatel německou mateřskou řeč.\n\n\nSlezané byli v minulosti obyvateli slezských knížectví. Tato knížectví však nikdy netvořila společný stát a Slezsko bylo později rozděleno mezi několik států (Prusko a Rakousko-Uhersko, nyní Polsko, Česko a Německo).\n\nČást Slezanů v Horním Slezsku hovoří slezštinou, která má několik nářečí. Existuje však také slezská němčina, která byla používána hlavně před vysídlením německého obyvatelstva po druhé světové válce. V této době (do roku 1945) měla slezská němčina okolo 7 milionu mluvčích. V Horním Slezsku, kde ještě dnes žije velmi početná německá minorita, se tento německý dialekt uchovává.\n\n\n"}
{"id": "318865", "url": "https://cs.wikipedia.org/wiki?curid=318865", "title": "Mustela", "text": "Mustela\n\nMustela je vědecký rodový název pro několik lasicovitých šelem z podčeledě kuny. Je to co do počtu druhů nejpočetnější rod čeledi lasicovití.\n\n\n\n\n"}
{"id": "318872", "url": "https://cs.wikipedia.org/wiki?curid=318872", "title": "Brejlovec", "text": "Brejlovec\n\nSlovo brejlovec má více významů: \n"}
{"id": "318874", "url": "https://cs.wikipedia.org/wiki?curid=318874", "title": "Česká volejbalová extraliga žen 2007/08", "text": "Česká volejbalová extraliga žen 2007/08\n\nČeská volejbalová extraliga žen 2007/08.\n\nPoslední tým soutěže TJ Tatran Střešovice měl sestoupit přímo do 1. volejbalové ligy žen. Vítěz 1. volejbalové ligy žen\nSokol Nusle, si ale nemohl z ekonomických důvodů dovolit vstup do extraligy. Proto Sokol Nusle postoupil \nprávo účasti sestupujícímu týmu a TJ Tatran Střešovice v extralize zůstal. \n\n(na tři vítězství) \n\n\n\n\n(na tři vítězství) \n\n\n(na tři vítězství) \n\n(na tři vítězství) \n\n\nKonečná tabulka po vyřazovacích bojích\n\nmistryně extraligy 2007/08\n\nTernér: Stanislav Mitáč\n\n"}
{"id": "318875", "url": "https://cs.wikipedia.org/wiki?curid=318875", "title": "Perspektiva", "text": "Perspektiva\n\nPerspektiva je optický jev, jenž způsobuje to, že se vzdálené objekty jeví zdánlivě menší než objekty blízké. Jev způsobuje také to, že u stejných objektů postavených za sebou do jedné řady se objekty vzdálenější od pozorovatele jeví blíže u sebe (perspektiva tedy způsobuje optické zkracování linií). Perspektiva také způsobuje jiný jev, totiž to, že dvě či více rovnoběžných linií (např. koleje) se směrem k horizontu opticky zužují. Bod, ve kterém se obě rovnoběžné linie setkávají, se nazývá úběžník. Jedná se však pouze o myšlené čáry a myšlené body, které v reálném světě fakticky neexistují. Perspektivní zobrazení je běžně užíváno také v deskriptivní geometrii, v technickém kreslení a dalších oborech lidské činnosti.\n\nPerspektiva je velmi důležitá zejména ve výtvarném umění, architektuře, v praktické fotografii, ve filmu a v dalších praktických oborech lidské činnosti. (viz Perspektivní zkratka)\n\nSlovo má i celou řadu přenesených významů a je takto používáno i při odborném vyjadřování, nejčastěji ve smyslu výhled nebo pohled do budoucna, úvaha o budoucnu, naznačení dalších možností vývoje apod.\n\n"}
{"id": "318879", "url": "https://cs.wikipedia.org/wiki?curid=318879", "title": "Elements – The Best of Mike Oldfield (video)", "text": "Elements – The Best of Mike Oldfield (video)\n\nElements – The Best of Mike Oldfield je videoalbum britského multiinstrumentalisty Mika Oldfielda. Bylo vydáno na VHS a laserdiscu na podzim 1993 a v odlišné verzi na DVD v roce 2004.\n\nVideozáznam \"Elements – The Best of Mike Oldfield\" byl vydán zároveň s kompilacemi \"Elements – The Best of Mike Oldfield\" a \"\", které dokumentují průřez Oldfieldovou tvorbou mezi lety 1973 a 1992. Toto videoalbum obsahuje výběr videoklipů nejznámějších Oldfieldových skladeb a písniček od živého záznamu \"Tubular Bells\" ze 70. let až po skladbu \"Tattoo\" nahranou na koncertní premiéře albu \"Tubular Bells II\" v roce 1992 (ta je pouze u vydání na VHS a laserdiscu).\n\n\"Elements – The Best of Mike Oldfield\" vyšlo v roce 2004 i na DVD. To se však od VHS odlišuje přidanými dalšími videoklipy a také bonusy (např. videoalbum \"The Wind Chimes\").\n\n\n\n\n\n"}
{"id": "318880", "url": "https://cs.wikipedia.org/wiki?curid=318880", "title": "Obyvatelstvo Beninu", "text": "Obyvatelstvo Beninu\n\nRepublika Benin se se svými 8 100 000 obyvateli neřadí mezi největší africké země, avšak její etnická struktura je velice pestrá, stejně jako je tomu ve většině zemí Černé Afriky.\n\nV zemi žije 42 etnických skupin. Hlavními jsou Fon (39 %), Adja (30 %), Yoruba (11 %) a Bariba (8,5 %). Etnická skupina Bariba pochází zejména ze severních oblastí Nigérie. Dalšími, již nepočetnými, etniky jsou Mina, Dendi, Somba, Mahi, Aizo, Watchi, Goun a také brazilští Kreolové, potomci dřívějších obchodníků s otroky. Prvními objeviteli pobřeží Beninu (1473) a prvními jeho kolonizátory (od čtyřicátých let 17. století) byli totiž Portugalci. Trvale zde žije rovněž asi 5 500 Evropanů, zejména Francouzů.\n\nFonové jsou nejpočetnějším etnikem na území beninské republiky. Velice zvláštní a pro ně charakteristické je jejich náboženství, vodun v Beninu je nejvíce zakořeněno v jeho jižní, pobřežní části (centra v Porto-Novo, Ouidah, Cotonu), ve středu (Abomey) a na západě. Jejich počet v Beninu se odhaduje asi na 2 000 000. Fonové vytvořili v průběhu historie mocné království s centrem v Abomeji.\n\nAdžanové jsou druhou nejpočetnější skupinou obyvatel, jejich historie je velice úzce spjatá s Fony a s Fony jsou si také velmi příbuzní. Oba kmeny, jak Adžanové, tak Fonové mají vlastní specifické umění a jsou významné zejména svým originálním náboženstvím, o čemž je zmínka výše.\n\nJorubové jsou svým počtem daleko nejvýznamnější ze zmíněných kmenů. Jejich počet se odhaduje na 30–40 mil. ,avšak drtivá většina z nich žije v sousední Nigérii. V Beninu jejich počet mírně přesahuje hranici 800 000 osob. Náboženství Jorubů se liší od fonského, věří v reinkarnaci, čímž se blíží více buddhistickému učení. \n\nBaribaové jsou čtvrtým nejpočetnějším národem v Beninu, obývají severovýchod země, zejména města Nikky a Kandi, tato města byla v minulosti součástí království Baribaů. Baribaové žijí také ve městě Pehunko, kde jich je na 200 000. Baribaové jsou většinou muslimové, zde je veliký rozdíl oproti dvěma dominantním majoritám.\n\nKreolové tvoří malou část beninské populace, jejich přítomnost zde je podmíněna portugalskou nadvládou nad zemí. V současné struktuře obyvatelstva nehrají významnou roli.\n"}
{"id": "318882", "url": "https://cs.wikipedia.org/wiki?curid=318882", "title": "Římskokatolická farnost Komořany", "text": "Římskokatolická farnost Komořany\n\nŘímskokatolická farnost Komořany je územní společenství římských katolíků v Komořanech v okrese Vyškov, s farním kostelem sv. Barbory.\nKostel v Komořanech stál již ve 14. století. Ve druhé polovině 16. století byl zvětšen a nově zaklenutý presbytář. Současná novogotická podoba pochází z roku 1804.\n\nAdministrátorem excurrendo byl od ledna 2007 R. D. Michael Macek. S platností od srpna 2018 byl ve farnosti ustanoven administrátorem excurrendo R. D. ICLic. Mgr. František Nechvátal.\n\nDnem vzájemných modliteb farností za bohoslovce a bohoslovců za farnosti brněnské diecéze je 22. září. Adorační den připadá na poslední neděli v lednu.\n\nVe farnosti se pravidelně pořádá tříkrálová sbírka. V roce 2014 se při ní vybralo 14 347 korun, o rok později 15 807 korun. V roce 2016 se při sbírce vybralo 15 971 korun. \n\nOd roku 2003 do roku 2018 vycházel jednou ročně (před Vánocemi) společný zpravodaj pro farnosti Rousínov, Královopolské Vážany a Komořany.\n\nV letech 2006-2010 proběhla rekonstrukce zchátralé fary, kostela. Objekt bývalé fary je nyní využíván jako knihovna a obecní úřad..\n"}
{"id": "318884", "url": "https://cs.wikipedia.org/wiki?curid=318884", "title": "Křovinář němý", "text": "Křovinář němý\n\nKřovinář němý (\"Lachesis muta\") je jediný druh chřestýšovitých hadů, který není živorodý, ale klade vejce. Zároveň je se svou délkou až 360 cm největším druhem nejen chřestýšovitých, ale i zmijovitých a vůbec všech jedovatých hadů západní polokoule. Pro svou velikost a jedovatost si získal jméno \"bushmaster\", tedy vládce buše.\n\nTento had se vyskytuje ve vlhčích pralesích Střední a Jižní Ameriky a také na některých z Karibských ostrovů.\nVyskytuje se především na území těchto států:\n\n\nMůže dorůst délky až 360 cm, průměrně však jen 210 cm. Hmotnost se pohybuje mezi 3 a 5 kg. Jeho zbarvení je světle hnědé až narůžovělé s tmavými skvrnami, pruhy či mřížkovitou kresbou. Hlava je zploštělá, shora má trojúhelníkovitý nebo šípovitý tvar, typický pro křovináře. Na rozdíl od pravých chřestýšů nemá vyvinuté chřestidlo a ani před útokem nevaruje syčením. Právě proto získal své druhové jméno \"němý\" a je to také jeden z důvodů, proč je tak obávaný.\n\nJe to noční druh. Den tráví v úkrytu v podzemní noře či v hustém křoví, odkud po setmění vyráží za potravou. Živí se především drobnými savci (myši, krysy,potkani), jinými plazy či žábami, méně často ptáky. Při lovu savců mu pomáhají tepločivné jamky na čenichu. Potravu si hledá na zemi, na stromy nešplhá.\n\nJeho jed je silně hemotoxický. Do těla oběti je vstřikován jedovými zuby, jejichž délka může u velkého křovináře dosáhnout až 37 mm. Jeho uštknutí díky účinnosti i množství jedu končí pro člověka bez lékařské pomoci téměř vždy smrtelně a člověk může zemřít do 10 minut. Vzhledem k tomu, že nikde není příliš hojný, však jeho uštknutí nejsou příliš častá.\n\n"}
{"id": "318891", "url": "https://cs.wikipedia.org/wiki?curid=318891", "title": "Mara Carfagna", "text": "Mara Carfagna\n\nMaria Carfagna (* 18. prosince 1975, Salerno, Itálie) je italská politička, v letech 2008–2011 ministryně pro rovné příležitosti Berlusconiho vlády, bývalá modelka a showgirl. Časopis \"Bild\" a deník \"Il Giornale\" ji označily za „nejkrásnější ministryni na světě,“ zvítězila také v anketě časopisu \"Maxim\" o „nejpřitažlivějšího politika světa“.\n\nV roce 1997 se zúčastnila soutěže Miss Itálie, ve které se umístila na 6. místě. Pro svůj atraktivní vzhled se začala objevovat v televizním pořadu \"La domenica del villaggio\" jako showgirl a od roku 2006 spolumoderovala pořad \"Piazza grande\" v televizní stanici vlastněné firmou Mediaset, jejímž majitelem je Silvio Berlusconi. Pro pánské časopisy nafotila několik sérií odvážných fotek.\n\nRoku 2001 zakončila studia na Právnické fakultě v Salernu (s vyznamenáním) a o tři roky později vstoupila do politického života (2004) v Berlusconiho hnutí Forza Italia. V roce 2006 byla zvolená na kandidátce této strany do Poslanecké Sněmovny Parlamentu (dolní komory).\n\nPřed parlamentními volbami 2008 se Forza Italia spojila s pravicovou stranou Národní aliance a vzniklo nové uskupení Lid svobody, jehož lídrem se stal Silvio Berlusconi. Kandidovala na třetí pozici volebního obvodu \"Campania 2\" a byla v dubnových volbách znovuzvolena do dolní komory Parlamentu. Média ji označovala jako Berlusconiho milenku. Ten ji, v pozici staronového předsedy vlády, navrhl ke jmenování ministryní pro rovné příležitosti italského kabinetu prezidentu Giorgiovi Napolitanovi. Funkce se ujala 8. května 2008 a opustila ji 16. listopadu 2011, kdy padla Berlusconiho vláda.\n\n"}
{"id": "318893", "url": "https://cs.wikipedia.org/wiki?curid=318893", "title": "Boskovice (hrad)", "text": "Boskovice (hrad)\n\nHrad Boskovice se tyčí nad městem Boskovice v okrese Blansko. Od roku 1964 je chráněn jako kulturní památka.\n\nHrad byl založen pravděpodobně již v 1. polovině 13. století. Z roku 1222 je znám šlechtic Jimram z Boskovic, který však patrně sídlil na opevněném sídle, které stálo na místě, zvaném \"Bašta,\" případně někde jinde. Pravděpodobně ještě tento původní hrad byl roku 1312 dobyt vojskem Jana Lucemburského, protože majitel Arkleb z Boskovic byl proti němu v odboji. Král Arklebovi na přímluvu panstva odpustil a jeho majetek mu roku 1313 vrátil. Ten postavil nové sídlo na místě současného hradu. V moravských markraběcích válkách se Arklebův vnuk Jan Ozor z Boskovic postavil proti markraběti Joštovi, což mělo za následek trestnou výpravu. Při té byl hrad obléhán a dobyt. Jošt hrad zabavil a roku 1398 ho přidělil svému straníkovi Erhartovi z Kunštátu s povolením, že ho může obnovit. Na počátku husitských válek držel Boskovice Viktorín z Kunštátu, avšak hrad zřejmě dobylo a obsadilo vojsko biskupa Jana Železného. Roku 1424 byl však hrad znovu dobyt husity a poté zůstal v rukou pánů z Kunštátu až do roku 1458, kdy jej nově zvolený král Jiří z Poděbrad vrátil jako úhradu dluhů Vaňkovi Černohorskému z Boskovic.\n\nKoncem 15. a zejména začátkem 16. století za Kryštofa z Boskovic byly na hradě prováděny rozsáhlé stavební úpravy. Kryštof se též v tomto období účastnil na tažení proti Turkům, které ho tak finančně vyčerpalo, že musel roku 1547 hrad prodat Šimonu Ederovi ze Štiavnice. Jeho syn Vít prodal Boskovice roku 1569 Jarošovi ze Zástřizl. Ten provedl na hradě výrazné renesanční úpravy. Roku 1690 sňatkem se Zuzanou ze Zástřizl vyženil hrad Walter Xaver z Dietrichštejna (1664–1738), jenž byl posledním majitelem, který na hradě do roku 1720 bydlel. Poté sloužil objekt k hospodářským účelům či jako kanceláře a stal se postupně zdrojem stavebního kamene pro výstavbu nového zámku a budov v Boskovicích. Úplně opuštěn byl roku 1784. V roce 1843 se dědička boskovického panství Terezie z Ditrichštejna provdala za hraběte Alfonse Mensdorff-Pouilly. V roce 1856 Terezie zemřela a její dědictví se tak stalo majetkem rodiny Mensdorff-Pouilly, která jej s více než čtyřicetiletou přestávkou vlastní dosud. Z původně mohutné stavby se dochovalo torzo hradního paláce nabízející impozantní výhled do zdejší malebné krajiny.\n\nHrad zaujímá plochu 64 arů a je situován 448 metrů nad mořem. Zřícenina hradu je výraznou dominantou Boskovic i okolí. V roce 1987 zde byly natáčeny záběry z koprodukčního miniseriálu Teta.\n\nNa hradě se nachází 26 m hluboká studna se šlapacím mechanismem ze 16. století, jediným funkčním v republice.\n\nS hradem je úzce spojena nedaleko situovaná bašta. Některými prameny je uváděna jako předsunuté opevnění hradu, jiné ji zase uvádějí jako původní hrad rodu Boskoviců. O vzniku bašty koluje několik verzí. Některé tvrdí, že bašta byla založena ve 13. století, jiné tvrdí, že již v 11. století. Ani se zánikem nejsou sjednocené názory. Zmínky o zřícenině se objevují ve spisech z let 1567, ale i 1423. Roku 1703 při ohrožení vpádem Kuruců z Uher byla bašta ještě provizorně opevněna.\n\n"}
{"id": "318896", "url": "https://cs.wikipedia.org/wiki?curid=318896", "title": "Zimní stadion Ústí nad Labem", "text": "Zimní stadion Ústí nad Labem\n\nZimní stadion v Ústí nad Labem je místem pro domácí utkání hokejového klubu HC Slovan Ústí nad Labem v Ústí nad Labem ve čtvrti Všebořice u Masarykovy ulice, poblíž zastávek Městský stadion a Vinařská.\n\nTento hokejový stánek prošel v posledních letech několika rekonstrukcemi, během nichž došlo i k instalaci multifunkční kostky nad ledem. Zimní stadion pojme až 6 500 diváků, z toho 4 634 sedících. Do arény už zavítal i český reprezentační výběr, který zde poměřil síly v prvním utkání sezóny 2007/08 s Německem.\n"}
{"id": "318897", "url": "https://cs.wikipedia.org/wiki?curid=318897", "title": "Křovinář", "text": "Křovinář\n\nRodovým jménem křovinář se v češtině označuje několik rodů jedovatých hadů podčeledi chřestýšovití (\"Crotalinae\"):\n\nKřovináři obývají oblast Jižní a Střední Ameriky a na rozdíl od pravých chřestýšů nemají vyvinuté chřestidlo na ocase. Až na výjimky jsou nebezpečně jedovatí a zpravidla živorodí. Typickým znakem je zploštělá hlava, která má shora tvar trojúhelníku či šípu a výrazné tepločivné jamky na čenichu.\n\nPatří sem přes třicet druhů. Mezi nejznámější patří:\n"}
{"id": "318908", "url": "https://cs.wikipedia.org/wiki?curid=318908", "title": "Etiopsko-somálská válka", "text": "Etiopsko-somálská válka\n\nEtiopsko-somálská válka v letech 1977-1978 je též někdy nazývána válkou o Ogaden. Je označována za největší, kterou mezi sebou kdy vedly dva africké státy. Válka byla na africké poměry velmi evropská, konflikt z roku 1977 byl způsoben somálským nacionalismem, který chtěl spojit koloniálními mocnostmi rozdělené území. Trval „pouhý“ rok a místo kmenových bojůvek měl jasného vítěze a poraženého.\n\nEtiopie jako jeden z nejstarších státních útvarů v Africe byl tisíciletí obklopen ze tří stran nepřátelským arabským a muslimským územím. Jako země s obyvatelstvem, které většinou vyznává křesťanské náboženství, byla terčem častých útoků.\n\nUž od 16. století se na území Ogadenu začaly sezónně stahovat kočovné nomádské kmeny, které migrovaly s dobytkem za pastvinami. Pocházely ze somálského etnika a byly muslimského vyznání. Dodnes je tento region osídlen jejich potomky. Somálští kočovníci neuznávali žádnou centrální vládu a snažili se spravovat území, na kterém žili, podle vlastních kmenových zvyklostí a práv. Až do 19. století nedocházelo k větším konfliktům mezi somálskými klany a Habešskou říší, na jejímž území žily.\n\nV roce 1855, po expedici Richarda Burtona, začala Velká Británie vyvíjet úsilí, aby se stala protektorem východního pobřeží Afriky, a tím si zabezpečila Suezský průplav. Tak se území obývané somálskými kmeny rozdělilo na Ogaden, který patřil k Etiopii, Italské Somálsko, Britské Somálsko, Britské severní pohraniční oblasti a Francouzské Somálsko. V letech 1941 až 1950 byly Ogaden, Italské Somálsko, Britský somálský protektorát, Britské severní pohraniční oblasti spojeny do tzv. Velkého Somálska pod správou Velké Británie. V roce 1954 se Ogaden a Haud znovu vrátily pod správu Etiopie.\n\nPo vzniku Somálské republiky v roce 1960 vztahy mezi oběma státy ochladly, částečně pro somálskou ideu „Velkého Somálska“ a částečně pro etiopskou neochotu vzdát se sporného území. Stanovení hranic mezi oběma státy zamezilo nomádům kočovat do jejich tradičních pastvin a vedlo v roce 1964 k prvním pohraničním šarvátkám, kde si Etiopie udržela formální kontrolu nad Ogadenem. Po roce 1969 se somálský vládnoucí režim orientoval na Sovětský svaz, který ho podporoval vojenskými dodávkami a nepřímo i v ideji „Velkého Somálska“.\n\nPo svrhnutí Haile Selassieho v roce 1974 se vlády v Etiopii chopil Haile Mariam Mengistu. Chaos který provázel pád režimu Haile Selassieho povzbudil vládu v Mogadišu k podpoře separatistických somálských hnutí v Ogadenu hlavně WSLF (Western Somali Liberation Front). Po válce Etiopie v Eritreji v roce 1975 a katastrofálním suchu v Ogadenu WSLF napadlo několik etiopských základen v Ogadenu. Podpora Moskvy novému etiopskému režimu rozladila Barrého. Stále měl v plánu získat území Ogadenu, kde žila jedna pětina somálské populace. Na začátku roku 1977 se Sovětský svaz snažil uskutečnit mírové rozhovory mezi Somálskem a Etiopií, které ztroskotaly hned při problému Ogadenu, když ani jeden z představitelů obou režimů nechtěl ustoupit ze svých pozic. Několik týdnů po zasedání Fidel Castro deklaroval podporu sovětského bloku novému etiopskému režimu. Sovětský svaz se zpočátku snažil podporovat obě strany, aby zvýšil svůj vliv v oblasti, ale v červnu 1977 Etiopie obvinila Somálsko z přímé podpory SNA (Somali National Army) povstalců. Somálsko se bránilo tím, že se jedná o „dobrovolníky“ ze SNA, kteří pomáhají WSLF. Na konci roku 1977 tak měly spojené síly SNA – WSLF 50 000 bojovníků (z toho 15 000 patřících pod WSLF). V srpnu 1977 SSSR pozastavil dodávky zbraní do Somálska a o tři měsíce na to Somálsko vypovědělo smlouvu se Sovětským svazem o přátelství a spolupráci a vypovědělo všechny sovětské vojenské poradce ze země.\n\nPo zapojení SNA do konfliktu přestal být tento partyzánskou válkou, ale otevřeným lokálním konfliktem vedeným regulérními armádami, kde hlavní úlohu sehrály tanky a mechanizované a letecké jednotky. SNA se snažila přizpůsobit svoji strukturu potřebám války – velitelství logistiky a velitelství bojujících jednotek bylo přemístěno z Mogadišu do Hargeysy. Problémem však nadále zůstávalo zásobování bojujících jednotek kvůli nevyhovujícím cestám v oblasti.\nPřed konfliktem v Ogadenu byl standardní jednotkou SNA prapor (600 – 1000 vojáků), po vypuknutí konfliktu SNA přešla na brigádní strukturu (2-4 prapory), kde 1 brigáda měla 1200 – 2000 vojáků. Toto též způsobovalo problémy v zásobovaní kvůli předválečnému nastavení logistiky SNA. V roce 1977 však síly SNA-WSLF dosáhly několika vítězství. 13. června 1977 první ze somálských mechanizovaných brigád překročila hranice Ogadenu. V červnu 1977 bylo dobyto město Gode na řece Shabeelle, Somálci se tak ocitli 550 km ve vnitrozemí Etiopie a kontrolovali 60 % území Ogadenu. V polovině srpna Etiopie přiznala, že SNA-WSLF kontrolují 90% sporného území Ogaden. Ale v témže měsíci SNA utrpěla i dvě porážky, když se pokusila dobýt města Dire Dawa a Džidžiga. U Dire Dawy byl odražen útok mechanizované brigády posílené tankovým praporem a u Džidžigy SNA ztratila víc než 50 tanků ze tří tankových praporů. Největší somálské vítězství dosáhla SNA v polovině října 1977 při druhém útoku na Džidžigu. Tři tankové prapory útočící na město způsobily těžké ztráty etiopské posádce, která se z města stáhla a ponechala obranu na etiopské milici, která neměla šanci zpomalit somálský postup. Etiopské síly se stáhly na strategickou linii v průsmyku Marda, nejsilnější obranné postavení mezi Džidžigou a Hararem, a ponechaly SNA ve výhodné pozici v Ogadenu. 27.11. 1977 Sovětský svaz vytvořil letecký most a do Etiopie začala proudit sovětská vojenská pomoc.\n\nPřes úspěch ve druhé ofenzívě na Džidžigu SNA utrpěla těžké ztráty hlavně u tankových brigád a navíc SAC (Somali Air Corps) ztratila vzdušnou nadvládu nad oblastí. Blížící se období dešťů bránilo velkým leteckým operacím, ale zároveň znemožňovalo logistickou podporu SNA v obsazených oblastech hlavně kvůli nevyhovujícímu stavu komunikací. Od října 1977 do ledna 1978 se 20 000 příslušníků SNA – WSLF snažilo dobýt Harar, kde se shromáždily etiopské síly v počtu 50 000 mužů. Ty byly cvičeny 1500 sovětskými poradci a podporovány 11 000 členným kubánským kontingentem. SNA nezbývaly síly na rozhodující útok na město, a tak se rozmístily okolo města Harar a očekávaly protiútok. Ten začal 8. 1. 1978 a spojeným etiopsko – kubánským silám se podařilo zničit jednu somálskou mechanizovanou brigádu. Protiútok pokračoval v únoru 1978, kdy spojené kubánsko-etiopské síly vyrazily směrem na Džidžigu za úplné vzdušné nadvlády. Útok směřoval ze dvou stran ze severu a východu a po dvou dnech bojů SNA ztratila dalších 3 000 mužů. Za týden Etiopie kontrolovala všechna významnější města v oblasti Ogaden a 9. března 1978 Siad Barré nařídil SNA opustit Ogaden. Po stáhnutí SNA se WSLF vrátil k partyzánské taktice boje a do května 1980 sice kontroloval nemalou část Ogadenu, ale nakonec se Etiopii podařilo WSLF vojensky porazit a získat formální kontrolu nad Ogadenem.\n\nPorážka Somálska ve válce o Ogaden ukončila Barrého sen o velkém Somálsku. Ztrátou Ogadenu a Džibutska v referendu v roce 1977 byl somálský režim nucen přehodnotit svoji zahraniční politiku a následkem porážky vznikla první opoziční hnutí proti Barrému.\n\n"}
{"id": "318921", "url": "https://cs.wikipedia.org/wiki?curid=318921", "title": "Velšané", "text": "Velšané\n\nVelšané či Walesané (vlastním jménem \"\") jsou keltský národ, žijící především ve Spojeném království a Spojených státech. Jejich celkový počet se odhaduje na přibližně 14 milionů osob, z toho ve Walesu, zemi jejich původu, jich žijí přibližně tři miliony. Přibližně 20% Velšanů žijících ve Walesu hovoří velšsky, nejpoužívanějším keltským jazykem na světě. Velké množství Velšanů rovněž žije v argentinské oblasti Y Wladfa.\n\nPředky Velšanů byly keltské kmeny Kymrů a Brittů, vytlačené anglosaskými dobyvateli do hor Walesu.\n\nAlfred Russel Wallace je jedním z otců evoluční teorie. Brian Josephson získal Nobelovu cenu za fyziku, Martin Evans Nobelovu cenu za fyziologii a lékařství. Matematik Robert Recorde zavedl symbol =. Vynálezce David Edward Hughes mj. zdokonalil mikrofon.\n\nVelšským rodákem byl slavný filozof a také nositel Nobelovy ceny za literaturu Bertrand Russell. Geoffrey z Monmouthu byl jedním z prvních britských historiků a do značné míry stojí za popularitou legendy o králi Artušovi. Zakladatelem kulturálních studií byl Raymond Williams. Průkopníkem psychoanalýzy v Británii a prvním Freudovým životopiscem byl Ernest Jones.\n\nNejznámějším velšským spisovatelem je Roald Dahl, autor dětské knihy \"Karlík a továrna na čokoládu\" či humoristického románu \"Můj strýček Osvald\". Z básníků pak Dylan Thomas. Jako metafyzický básník se ve středověku proslavil George Herbert. V oblasti populární literatury je dobře znám autor thrillerů Ken Follett. Sarah Watersová zaujala romány s lesbickou tematikou.\n\nNejen jako klíčová osobnost kapely The Velvet Underground, ale i na sólové dráze proslul hudebník a producent John Cale. V jiné legendární skupině, Deep Purple, byl basistou Roger Glover. Velšanem byla i legenda popu Tom Jones. I zpěvačka Bonnie Tyler kralovala svého času hitparádám, především se šlágry „“ či „“. Mary Hopkin měla hlavně jeden hit, „“. Nejslavnější velšskou rockovou kapelou jsou Manic Street Preachers. V posledních letech se prosadila zpěvačka Duffy či Marina and the Diamonds.\n\nJako člen komediální skupiny Monty Python proslul scenárista, režisér a spisovatel Terry Jones. Nejslavnějšími velšskými herci jsou Catherine Zeta-Jonesová, Richard Burton a Anthony Hopkins. Ray Milland získal Oscara. Velkofilm \"Titanic\" učinil všeobecně známým Ioana Gruffudda, sága ' Michaela Sheena, romantická klasika ' Rhyse Ifanse, série o Jamesi Bondovi Desmonda Llewelyna (ztvárnil výstrojního důstojník Q v sedmnácti bondovkách), série \"Piráti z Karibiku\" Jonathana Pryce, seriály \"\" a \"Hra o trůny\" Iwana Rheona.\n\nVe světě nejznámější politickou osobností z Walesu je utopický socialista Robert Owen. V Británii je to především populární poválečný ministr zdravotnictví a tvůrce prvního systému veřejné zdravotní péče Aneurin Bevan. V čele Labour party thatcherovskému tažení čelil Neil Kinnock, naopak blairovskému v čele konzervativců Michael Howard. Velšským národním hrdinou je ovšem především Owain Glyndŵr, středověký král, který se vzbouřil proti Angličanům. Posledním na Angličanech nezávislým panovníkem byl Llywelyn ap Gruffydd. Představitelem moderního velšského nacionalismu a snah o odtržení Walesu od zbytku Británie byl především Gwynfor Evans.\n\nCestovatel Henry Morton Stanley hledal prameny Nilu i zmizelého Davida Livingstona. Proslulým bukanýrem byl Henry Morgan, pirátem Bartholomew Roberts. Po cestovateli a geografovi Georgi Everestovi se dlouho jmenovala nejvyšší hora světa – Mount Everest. Svatý Gilda, Nennius či Gerald z Walesu byli nejen šiřiteli křesťanství, ale jejich spisy mají i nedocenitelnou historiografickou hodnotu.\n\nVelšskými fotbalovými legendami jsou John Charles, Ryan Giggs, Mark Hughes či Ian Rush, ragbyovou legendou je Gareth Edwards. Tom Pryce byl jezdcem Formule 1.\n\nVelšský původ měl i britský premiér David Lloyd George, středověký metafyzický básník John Donne či architekt Buckinghamského paláce John Nash.\n"}
{"id": "318927", "url": "https://cs.wikipedia.org/wiki?curid=318927", "title": "Bitva u Chlumce", "text": "Bitva u Chlumce\n\nV historii proběhly tři bitvy u Chlumce, který leží u hranic se Saskem pod Nakléřovským průsmykem, na strategické přístupové cestě kdysi nazývané \"Srbská stezka\" z Drážďan do Prahy:\n"}
{"id": "318930", "url": "https://cs.wikipedia.org/wiki?curid=318930", "title": "Kapková závlaha", "text": "Kapková závlaha\n\nKapková závlaha, či kapkové zavlažování (anglicky: \"Drip irrigation\") je druh závlahové metody, který je založen na úsporném dávkování vody, které je cíleně vybráno pro každou rostlinu. Systém umožňuje vodou zavlažovat pouze kořeny rostliny či oblast kolem nich. Díky této metodě se zabrání zbytečnému vypařování vody a je prokázáno, že dojde k úspoře až dvou třetin klasické zálivky. Systém umožňuje individuální nastavení závlahy pro různé typy pěstovaných plodin.\n\nKapková závlaha se stala pravděpodobně jednou z nejvýznamnějších světových inovací na poli zemědělství od dob výroby postřikového zavlažování ze 30. let 20. století. Moderní technologie kapkové závlahy byla vyvinuta v Izraeli Simchou Blassem a jeho synem Ješajahuem. První experimentální systémy tohoto typu byly zkoušeny v roce 1959. V 60. letech se pak tato velmi účinná metoda zavlažování rozšířila i do Austrálie a severní Ameriky.\n\nStále častěji je kapková závlaha používaná k závlaze rodinných zahrad, městské zeleně a parků. Mikrozávlahu (kapkovou závlahu) tvoří rozvod tenkých hadiček s velkým množstvím aplikátorů, kterými mohou být jehlové odkapávače, mikropostřikovače, rosiče a další. Tím, že je voda distribuována přímo k rostlině nebo dokonce ke kořenům rostliny, je tento typ závlahy považován za nejefektivnější. Na rodinných zahradách bývá rozvod vody umístěn pod mulčovací kůru nebo folii, která pak ještě zamezuje odpar aplikované zálivky.\n\nKapková závlaha bývá běžnou součástí automatického závlahového systému celé zahrady s využitím stejných zdrojů vody. Při průmyslovém použití je kapková závlaha jako samostatné technické řešení závlah.\n\n"}
{"id": "318932", "url": "https://cs.wikipedia.org/wiki?curid=318932", "title": "Fiat 600", "text": "Fiat 600\n\nFiat 600 byl malým automobilem italské automobilky Fiat. Vyráběl se v letech 1955 až 1969. Celkem bylo vyrobeno 2 695 197 vozů. Nahrazen byl vozem Fiat 850. Později byl vyráběn Fiat Seicento. Slovo \"seicento\" v italštině znamená 600.\n\nHistorie Fiatu 600 sahá do přelomu čtyřicátých a padesátých let minulého století. Původní prototyp měl motor chlazený vzduchem, ale verze představená v březnu 1955 v Ženevě měla již kapalinou chlazený řadový čtyřválec 633 cm³ s litinovým blokem, hlavou válců z lehkých slitin a třikrát uloženým klikovým hřídelem. Motor poskytoval maximální výkon až 22 koní a byl vybaven mazací soustavou s čelním olejovým čerpadlem a obtokovým filtrem s papírovou vložkou. Převodovka byla čtyřstupňová se synchronizací II., III. a IV. rychlostního stupně. Všechna kola byla nezávisle zavěšena, přední na spodním příčném listovém peru, které zároveň tvořilo odpružení a příčných horních ramenech, zadní náprava byla úhlová s šikmou osou kývání a odpružena vinutýmu pružinami. Tlumení kmitů zajiš'tovaly olejové tlumiče. Hlavními atributy nového modelu 600 měla být nízká cena, jednoduchá a robustní konstrukce a nenáročnost na servis.\nJeště téhož roku byla představena verze Cabrio s odklápěcí plátěnou střechou a se stejným agregátem.\n\nDoslova revolucí bylo představení modelu Multipla v Bruselu roku 1956. Na podlahové a podvozkové plošině Fiatu 600 postavili italští konstruktéři trambusovou karoserii pro 6 sedících osob, případně použitelnou i jako dodávka pro přepravu nákladu za předpokladu vyjmutí jedné nebo obou zadních řad sedadel. Multipla dostala vzhledem k předpokládanému většímu zatížení jinak odstupňovanou převodovku (kratší), aby byla zajištěna potřebná stoupavost. Tím se snížila maximální rychlost z 96 na necelých 90 km/h.\n\nDrobné designové změny přišly koncem 50. let, kdy Fiat 600 dostal modifikovaný motor s kompresním poměrem zvýšeným ze 7 na 7,5 : 1, čímž výkon vzrostl na téměř 25 koní. Další změny byly provedeny na brzdové soustavě.\n\nPodstatný z hlediska vývoje řady 600 byl pak rok 1960, kdy pod označením Fiat 600 D přišel model s novým motorem 767 cm³ a maximální rychlostí 110 km/h. Motor dostal novou mazací soustavu s odstředivým filtrem oleje v řemenici. Až v květnu 1964 došlo ke změně otevírání dveří u sedanu, Multipla zůstala zachována s původní konstrukcí předních dveří otevíraných \"proti větru\". Později v průběhu výroby docházelo k drobným dílčím úpravám, které většinou představovaly přejímání konstrukčních celků z modelu 850. Koncem roku 1969 byla výroba v Itálii ukončena.\n\nVariace Fiatu 600 od \"dvorního ladiče\" Carlo Abartha z let 1955 až 1971 představují pravé perly mezi sběrateli. Dodával se s třemi typy motoru – 750 (747 cm³), 850 (847 cm³) a 1000 (982 cm³). Vrcholná verze 1000 TC měla dvojici dvojitých spádových karburátorů Weber a její maximální rychlost činila podle převodů až 190 km/h díky maximálnímu výkonu až 112 koní. Od sériové verze se Abarthy odlišovaly velkým chladicím otvorem místo předního nárazníku, rozšířeným rozchodem s velkými koly, kotoučovými brzdami na všech kolech a zadním spojlerem.\n\nVýroba modelu 600 probíhala kromě Itálie i v Německu (NSU Jagst), Španělsku (Seat), kde byla vyráběna i jakási meziverze mezi Multiplou a sedanem pod označením Seat 800 (používaná zejména jako taxi) a kde pokračovala výroba do roku 1973 (modernizované verze 600 E a 600 L). To však nebyl ještě zdaleka definitivní konec výroby Fiatu 600, neboť do roku 1982 šla na plné obrátky výroba v Argentině a jugoslávské automobilce Zastava až do roku 1985, avšak od konce 70. let již s motorem z Fiatu 850.\n\n"}
{"id": "318942", "url": "https://cs.wikipedia.org/wiki?curid=318942", "title": "Na Lapači", "text": "Na Lapači\n\nNa Lapači je zimní hokejový stadión ve Vsetíně. Kapacita stadiónu je 5 400 míst, z toho 1 700 k sezení. \n\nZ důvodu stále se zvyšující úrovně vsetínského hokeje byla roku 1962 zahájena výstavba stálého zimního stadionu. Zpočátku se jednalo o kluziště s přírodní plochou, později se přeměnilo na plochu umělou. Teprve roku 1979 začala stavba kryté hokejové haly, která byla dokončena v roce 1985.\n\n1. 1. 2009 získalo město Vsetín po dlouhých jednáních zimní stadion do svého vlastnictví. V létě pak přešel pod správu společnosti Vsetínská sportovní, s.r.o. Následující 2 roky proběhla postupná rekonstrukce, která si vyžádala přibližně 4,6 milionu korun. Vyměnilo se dosluhující osvětlení, mantinely, technologie strojovny a ozvučení stadionu.\n\nV roce 2016 začala další rekonstrukce, při které byla položena betonová podlaha a pořízena nová světelná tabule. Zároveň byl také upraven systém chlazení.\n\n\n"}
{"id": "318945", "url": "https://cs.wikipedia.org/wiki?curid=318945", "title": "Keyhole Markup Language", "text": "Keyhole Markup Language\n\nKeyhole Markup Language (KML) je aplikací metajazyka XML. Primárně je určeno pro publikaci, distribuci geografických dat (geodat). Ke dni 16.4.2008 se stal KML ve verzi 2.2 standardem Open Geospatial Consortium (OGC). \nKML byl vyvinut firmou Keyhole, Inc. jako API pro její virtuální glóbus \"Earth Viewer\". V roce 2004 firmu koupila společnost Google, Inc. a produkt přejmenovala na Google Earth.\n\nGeoprvky standardu KML (bod, linie, plocha, aj.) využívají pro lokalizaci souřadnicový systém WGS84 ve tvaru celých stupňů.\nVýšky vztažných bodů prvků nejsou povinné (H = 0m) a pokud jsou uvedeny tak je jejich vztažný systém EGM96.\n\nPrimární využití KML ze strany Google je pro její mapové aplikace Google Earth (virtuální glóbus), Google Maps (webový mapový server) a Google Mobile (přístup ke geodatům-mapám v mobilních zařízení). Díky tomu, že se verze KML 2.2 stala standardem OGC, získává KML popularitu a tvůrci nejen GIS software se ho snaží začlenit do svých produktů. Na internetu již existují zajímavé aplikace využití KML pro prezentaci geografických informací (geodat). Nejvýznamnějším příkladem je vizualizace intenzity zemětřesení pomocí KML (geograficky a časově lokalizované).\n\nPrimárním formátem je soubor KML (aplikace XML), jenž má MIME typ \"application/vnd.google-earth.kml+xml\". Existuje i rozšiřující verze textového souboru KML, jímž je formát KMZ s MIME \"application/vnd.google-earth.kmz\". KMZ je ve skutečnosti\npřejmenovaná přípona archívu ZIP. Obsahuje kořenový KML soubor doc.kml a vedle něho můžou být ještě dodatečné soubory (JPEG, aj.) pro textury. Nejznámější využití KMZ je pro prezentaci vizualizace 3D objektů vytvořených např. v software Google SketchUp, v prostředí Google Earth.\n\n"}
{"id": "318946", "url": "https://cs.wikipedia.org/wiki?curid=318946", "title": "Mariella Ahrensová", "text": "Mariella Ahrensová\n\nMariella Ahrensová (* 2. dubna 1969 Leningrad) je německá herečka.\n\nJe dcerou německého počítačového specialisty a bulharské oční lékařky. Vystudovala hereckou školu \"Der Kreis\" v Berlíně.\n\n"}
{"id": "318949", "url": "https://cs.wikipedia.org/wiki?curid=318949", "title": "Národní shromáždění (Francie)", "text": "Národní shromáždění (Francie)\n\nFrancouzské Národní shromáždění ( Assemblée nationale) je dolní komorou francouzského Parlamentu Páté republiky. Horní komorou je Senát.\n\nNárodní shromáždění čítá 577 poslanců, z nichž každý je volen v samostatném volebním obvodě. Volby se řídí podle dvoukolového většinového volebního systému. 289 křesel je nutných pro získání většiny. Shromáždění je řízeno předsedou (v současnosti François de Rugy), který běžně reprezentuje nejsilnější politickou stranu. Asistují mu místopředsedové zvolení napříč politickým spektrem. Volební období shromáždění trvá pět let, prezident jej však může rozpustit (například vyhlášením voleb), neučinil-li tak v předcházejících dvanácti měsících. Této pravomoci se však nevyužívá od roku 2000, kdy bylo referendem prezidentovi zkráceno volební období ze sedmi na pět let; Národní shromáždění je voleno dva měsíce po prezidentovi a jeho rozpuštění by pro prezidenta bylo kontraproduktivní.\n\nOficiální sídlo dolní komory se nachází v Burbonském paláci, využívány jsou však i sousední budovy v ulici Rue de l'Université. Shromáždění je střeženo Republikánskou gardou. V souladu s tradicí počatou v prvním Národním shromáždění sedí levicové strany v levé části zasedacího sálu a pravicové v pravé, z pohledu předsedy. Zasedací pořádek tak přesně kopíruje politické spektrum.\n\n"}
{"id": "318955", "url": "https://cs.wikipedia.org/wiki?curid=318955", "title": "Ford Anglia", "text": "Ford Anglia\n\nFord Anglia byl osobním automobilem britské pobočky automobilky Ford. Pro tento automobil je typické zadní okno s opačným sklonem. Nizozemský importér požadoval fotit vůz z takového úhlu, aby okno nebylo vidět.\n\nPůvodní Anglia se vyráběla v letech 1939 až 1953. Inovovaný Model byl na trh uveden v roce 1953. Model 100E byl velice úspěšný, přesto ho však překonal nástupce 105E z roku 1960. Vozidlo se vyrábělo i v Amsterdamu pod názvem Ford Escort. U modelu 105E byl zadní sklo vyrobeno podle vozu Lincoln Continental.\n\nAutomobil se objevil v knize a filmu o Harry Potterovi. Byl to automobil pana Weasleyho, který ho trošku kouzelnicky upravil. Anglia uměla létat a uvnitř bylo místa jako v autobuse.\n\nPůvodní motor měl objem 997 cm³ a výkon 29,4 kW. V roce 1972 se objevil motor s objemem 1197 cm³ a výkonem 38,98 kW.\n\n"}
{"id": "318959", "url": "https://cs.wikipedia.org/wiki?curid=318959", "title": "Judith Guestová", "text": "Judith Guestová\n\nJudith Guestová (* 29. března 1936, Detroit, Michigan) je americká spisovatelka a scenáristka, praneteř básníka Edgara Guesta (1881-1959).\n\nV roce 1954 dokončila střední školu Royal Oak Dondero, poté studovala angličtinu a psychologii na University of Michigan, kterou absolvovala s titulem BA. Před tím, než se rozhodla plně se věnovat napsání románu, učila mnoho let na státní škole.\n\nJejí první kniha \"Ordinary People\" (u nás vyšla pod názvem \"Obyčejní lidé\"), která byla vydána v roce 1976, byla o čtyři roky později (1980) zfilmována a snímek získal Oscara za nejlepší film roku. Tento a dva další romány, \"Second Heaven\" (1982) a \"Errands\" (1997), vyprávějí o dospívajících dětech, které jsou nuceny vyrovnat se s různými krizemi v rodině. Napsala také scénář k filmu \"Rachel River\" z roku 1987.\n\nJudith Guestová se autorsky podílela na románu \"Killing Time in St. Cloud\" (1988) spolu s další spisovatelkou Rebeccou Hillovou. Její nejnovější kniha \"The Tarnished Eye\" (2004) vychází z pravdivého příběhu nevyřešeného zločinu v jejím rodném Michiganu.\n\nS rodinou žije v Minneapolis – Saint Paul v Minnesotě, je vdaná za obchodníka Larryho Lavercombea se kterým má tři syny,\n\n"}
{"id": "318961", "url": "https://cs.wikipedia.org/wiki?curid=318961", "title": "Fenkám", "text": "Fenkám\n\nFenkám je debutové album písničkáře Xaviera Baumaxy. Všechny písně napsal a zpívá Xavier Baumaxa.\nNahráno 17. srpna 2003 ve studiu SoundBox.\n"}
{"id": "318962", "url": "https://cs.wikipedia.org/wiki?curid=318962", "title": "Svídna", "text": "Svídna\n\nSvídna byla středověkou vesnicí, která se nacházela asi 10 km západně od Slaného, v dnešním katastru obce Drnek v okrese Kladno. Byla založena na přelomu 13. a 14. století jako jedna z prvních vsí v Čechách, ve které byly domy postaveny výhradně z kamene, v tomto případě z opuky. Umístění vsi však nebylo nejpříznivější, a tak byla v 16. století opuštěna. V 60. letech 20. století byl v této lokalitě proveden archeologický průzkum, který umožnil lépe poznat život ve středověké vesnici.\n\nArcheologický průzkum ukázal, že vesnice byla vybudována na cca 4 ha a skládala se ze čtrnácti kamenných domů, které měly rozměry zhruba 8×24 m. Vesnice byla pravidelně rozparcelována, domy obklopovaly podlouhlou náves a za nimi se nacházely zahrady. Asi 500 m východně od vsi se dochovaly stopy po pásech polností.\n\n"}
{"id": "318963", "url": "https://cs.wikipedia.org/wiki?curid=318963", "title": "Kostel svatého Jana Křtitele (Hoštice)", "text": "Kostel svatého Jana Křtitele (Hoštice)\n\nŘímskokatolický farní kostel svatého Jana Křtitele se nachází ve vesnici Hoštice poblíž okresního města Vyškov je kulturní památkou České republiky.\n\nNejstarším písemnou zmínkou je vysvěcení pozdně gotického kostela v roce 1445. V roce 1911 byl kostel opraven, byla dána nová střecha na zvýšenou věž a do ní instalovány věžní hodiny. V roce 1938 byla pozlacena makovice a kostel vymalován. V roce 1999 byla zahájena celková oprava kostela. Náklady na opravu činily 968 535 Kč. V roce 2003 bylo do nově pozlacené makovice uloženo měděné pouzdro s původními artefakty a přidány současné.\n\nKostel je spravován Římskokatolickou farností Hoštice na Hané, Děkanát Vyškov, Arcidiecéze Olomoucká.\n\n"}
{"id": "318964", "url": "https://cs.wikipedia.org/wiki?curid=318964", "title": "Milan Codr", "text": "Milan Codr\n\nMilan Codr (26. srpna 1925 Dačice – 2. listopadu 1996) byl český novinář, redaktor, publicista, spisovatel literatury faktu a televizní komentátor.\n\nPůvodně směroval k dráze hudebníka (houslista – Horácké kvarteto), vystudoval však na přání rodičů práva a získal titul JUDr. Přilákala jej však žurnalistika, psát začal již během základní vojenské služby po ukončení vysoké školy. Stal se vojákem z povolání, působil v armádním tisku. Zajímal se o vědu a letectví, později i kosmonautiku. V roce 1961 jako šéfredaktor vojenského populárního časopisu \"Zápisník\" navštívil Hvězdné městečko v SSSR a setkal se zde s Jurijem Gagarinem a Germanem Titovem. S těmi se pak přátelil celý život.\n\nV roce 1963 založil se svolením ÚV KSČ a Hlavní politické správy Československé armády, pod níž spadal, nový časopis pro kosmonautiku a raketovou techniku \"Radar\". Byl koncipován jako čtvrtletní příloha Zápisníku a přispívalo do něj mnoho významných osobností (Ing. Milan Ledvina, prof. Rudolf Pešek, MUDr. Jan Hospodář, Karel Pacner aj.). Časopis byl vydáván v letech 1963–1966.\n\nV roce 1970 se stal jakožto prověřený komunista šéfredaktorem časopisu \"Květy\" a také pravidelným komentátorem v Československé televizi, kde referoval o událostech v kosmu a kosmickém výzkumu.\nČasopis Květy se pod jeho vedením stal přitažlivým magazínem pro celou rodinu s celou řadou příloh – knihovnička Květů, časopis se stal i významným organizátorem společenského života – Plesy květů, Letecké dny Květů, cena Zlatý Květ pro významné osobnosti (Jiřina Bohdalová, Ladislav Chudík a mnoho dalších). Milan Codr se podílel i na vydávání časopisu Interpress magazin (Mezinárodní organizace novinářů) a založil při něm i edici Přemožitelé času, mapující životopisy slavných mužů a žen z nejrůznějších oborů lidské činnosti.\n\nZemřel na třetí infarkt koncem roku 1996.\n\n\n\n\n\n\n"}
{"id": "318968", "url": "https://cs.wikipedia.org/wiki?curid=318968", "title": "Éric Messier", "text": "Éric Messier\n\nEric Messier (* 29. října 1973, Drummondville, Québec) je bývalý hokejový obránce hrající v National Hockey League.\n\nCelou svoji juniorskou kariéru odehrál v QMJHL - Quebec Major Junior Hockey League. První sezónu odehrál v týmu Trois Rivieres Draveurs, zbývající dvě hájil barvy Sherbrooke Faucons.\n\nNebyl draftován a proto se zapsal na Université du Québec Trois-Rivieres kde v sezóně 1994-1995 odehrál 13 zápasů v nichž zaznamenal osm branek a 13 asistencí. Po sezóně na quebecké univerzitě byl vybrán jako nadějný talent a v létě strávil kemp s Montrealem. Našel si jej hledač talentů Bob Hartley.\n\n14. června 1995 však s ním jako volným hráčem podepsal smlouvu tým Colorado Avalanche. Celou sezónu 1995-1996 však strávil na hostování v týmu Cornwall Aces (AHL). Příští sezónu si však už poprvé zahrál NHL a to celkem v jednadvaceti zápasech. Dopomohl tak týmu k vítězství ve Stanleyově poháru. V té sezóně také stihl 55 zápasů v týmu Hershey Bears.\n\nV sezóně 1997-1998 už byl takřka nepostradatelnou částí Lavin. Oderhál za ně 62 zápasů a vstřelil čtyři branky, ke kterým přidal 16 asistencí. Postupně se z něj stal útočník, ale sezónu 1998-1999 vynechal skoro celou kvůli zranění loktu. Příští sezónu se však vrátil a odehrál 61 zápasů. Sezóna 2000-2001 byla pro něj asi tou nešťastnější v kariéře. Lavinám totiž v 64 zápasech dopomohl k zisku druhého Stanley Cupu.\n\nPozději stále nastupoval za Colorado Avalanche než v létě 2003 zamířil k floridským panterům. Odehrál však pouze 21 zápasů, protože celou sezónu protrpěl se zraněným zápěstí.\n\n\n\n"}
{"id": "318969", "url": "https://cs.wikipedia.org/wiki?curid=318969", "title": "DIAMO", "text": "DIAMO\n\nDIAMO, státní podnik (přejmenován 1. května 1992 z původního názvu Československý uranový průmysl, státní podnik, zkratkou ČSUP) je státní podnik (IČO 000 02 739), sídlící ve Stráži pod Ralskem.\nNázev podniku DIAMO, s. p. je odvozen z názvu sloučeniny diuranát amonný, která je podnikem produkována jako uranový koncentrát.\n\nPodnik byl založen 1. července 1988, kdy na něj přešel majetek Výrobně-hospodářské jednotky Československý uranový průmysl, jehož právním pokračovatelem se stal. Byl to dříve koncern Příbram, včetně všech jeho koncernových podniků a koncernových účelových organizací.\n\nPo roce 2001 dochází k postupné transformaci od těžební činnosti k činnosti ozdravné s cílem významně se podílet na řešení následků útlumu hornictví v České republice.\n\nKromě řešení následků po těžbě uranové rudy se v roce 2001 stal státní podnik DIAMO nástupnickou organizací státního podniku Rudné doly Příbram, který spravoval všechna rudná ložiska v České republice a jehož součástí byly i Jihomoravské lignitové doly a Rosické uhelné doly.\n\nV roce 2002 převzal státní podnik DIAMO útlumovou část Ostravsko-karvinských dolů. Mimo hornictví se také podílí na likvidaci průmyslových odpadů. Již od roku 1997 zajišťuje správu lagun bývalého státního podniku Ostramo Ostrava, kde jsou převážně uloženy odpady z rafinérské výroby a z regenerace upotřebených mazacích olejů. Podnik má čtyři odštěpné závody:\n\nV roce 2014 podnik zaměstnával 2700 lidí a jeho ředitel Tomáš Rychtařík oznámil, že zaměstná po dohodě s Úřady práce 40 lidí.\n\n\nKoncepce provádění likvidačních a sanačních prací vychází z jednotlivých usnesení vlády a pro jednotlivé lokality je konkretizována technickými projekty likvidace a sanace. Zahlazování následků po průzkumu, těžbě a úpravě uvedených surovin je prováděno v souladu s přísnými požadavky na ochranu a tvorbu životního prostředí.\n\nNedílnou součástí zahlazování následků po těžebních a s nimi souvisejících činnostech je sociální program, spočívající ve správě a výplatě obligatorních sociálně zdravotních dávek jak současným, tak bývalým zaměstnancům státního podniku DIAMO, včetně všech organizací, pro něž se stal státní podnik nástupnickou organizací.\n\nI přes přijaté dotace řádech miliard Kč je společnost dlouhodobě ve ztrátě. K 31. prosinci 2017 měl podnik 2 235 zaměstnanců. V roce 2016 činil čistý obrat firmy 3,34 miliardy korun, avšak ztráta v témže roce představovala 166,7 milionu korun.\n\nPo roce 2007 se těžba a úprava uranových rud pohybovala kolem 300 tun uranu ročně z jediného hlubinného dolu Rožná v okrese Žďár nad Sázavou. Těžba, která zde byla umožněna usnesením vlády č. 586 ze dne 23. května 2007 byla definitivně ukončena k dubnu 2017. Dne 18. prosince 2018 provedli kriminalisté z Národní centrály proti organizovanému zločinu (NCOZ) ve státním podniku Diamo zásah, vyšetřování se údajně mělo týkat veřejné soutěže na výkup pozemků v oblasti Cínovce určených pro budoucí těžbu lithia.\n\n\n"}
{"id": "318970", "url": "https://cs.wikipedia.org/wiki?curid=318970", "title": "Česká volejbalová extraliga mužů 2007/08", "text": "Česká volejbalová extraliga mužů 2007/08\n\nČeská volejbalová extraliga mužů 2007/08. (Česká kooperativa extraliga mužů) \n\nPoslední tým soutěže VO Kocouři Vavex Příbram měl sestoupit přímo do 1. volejbalové ligy mužů. Protože byl pro \npříští sezónu změněn herní systém a liga se rozšíří na 12 týmů, zůstává Příbram v extralize. K nim přibude juniorská\nreprezentace a VK Karbo Benátky n. Jizerou, které v boji o postup porazili Slávii Havířov 3:0 na zápasy. \n\n(na tři vítězství) \n\nVK Dukla Liberec - 3:0 - ČZU Praha \nvolleyball.cz Kladno - 3:0 - SK Volejbal Ústí n. Labem \nVK DHL Ostrava - 3:0 - JMP Volejbal Brno \nVK Jihostroj České Budějovice - 3:0 - VK Opava\n\n(na tři vítězství) \n\nVK Dukla Liberec - 1:3 - VK Jihostroj České Budějovice \nvolleyball.cz Kladno - 2:3 - VK DHL Ostrava \n\n(na tři vítězství) \n\nVK Dukla Liberec - 0:3 - volleyball.cz Kladno \n\n(na čtyři vítězství) \n\nVK DHL Ostrava - 0:4 - VK Jihostroj České Budějovice \n\nKonečná tabulka po play off\nmistři extraligy 2007/08\n\nV sezóně přišli: Lukáš Dvořák (junior), Ondřej Fučík (junior)\nV sezóně odešel: Jan Ulč (Příbram)\n1. trenér: Mgr. Petr Brom \nmanažer: Zdeněk Scheichl \n\n"}
{"id": "318971", "url": "https://cs.wikipedia.org/wiki?curid=318971", "title": "Buranissimo forte", "text": "Buranissimo forte\n\nBuranissimo forte je hudební album litvínovského písničkáře Xaviera Baumaxy. Album bylo nahráno ve studiu SoundBox 10.-11. 12. 2004 a 9. 1. 2005.\n"}
{"id": "318972", "url": "https://cs.wikipedia.org/wiki?curid=318972", "title": "Adolf Peter Záturecký", "text": "Adolf Peter Záturecký\n\nAdolf Peter Záturecký (25. listopadu 1837, Liptovská Sielnica (stará), Uhersko – 1. června 1904, Brezno) byl slovenský pedagog, publicista, jazykovědec, sběratel slovenské lidové slovesnosti, národní a kulturní pracovník. Užíval pseudonym Borovohájsky.\n\nSoukromě ho vzdělával jeho otec, studoval na gymnáziu v Kežmarku a v Modře. Působil jako učitel v Liptovské Sielnici, od 1869 varhaník a učitel na evangelické škole, později na státní škole v Brezně. Zaobíral se sběrem slovenské lidové slovesnosti, odborně roztřídil více jak 13000 slovenských přísloví včetně jejich různých variant. Výsledky své třicetileté práce pak shrnul v knize \"Slovenská přísloví, pořekadla a úsloví\" a nabídl k vydání Matici slovenské, toto dílo ale nakonec z politických příčin vyšlo v Praze a v češtině.\n\nZaobíral se i sbíráním slovenské jazykové a slovní zásoby, přispěl Slovenskou mluvnicí obsahující gramatické poučky. V letech 1877-1879 vydával a redigoval u Filipa Macholda v Banské Bystrici časopis \"Evangelická škola\". V rukopisu zanechal seznam názvů obcí Liptova a Turca. Autor pedagogických a lidověvýchovných článků, které publikoval v dobových novinách a časopisech. Sestavil pedagogické učebnice, didaktizující a gratulační verše pro děti. Jednalo se o velkého propagátora práce a myšlenek Jana Ámose Komenského.\n\nJeho syny byli Ján Záturecký (1875–1936), lékař a publicista, a Adolf Záturecký (1884–1958), soudce československého Nejvyššího i Ústavního soudu.\n\n\n\n"}
{"id": "318974", "url": "https://cs.wikipedia.org/wiki?curid=318974", "title": "Baruj Benacerraf", "text": "Baruj Benacerraf\n\nBaruj Benacerraf (29. října 1920 Caracas, Venezuela – 2. srpna 2011 Boston, Massachusetts, USA) byl americký vědec narozený ve Venezuele. Pocházel ze židovské rodiny ze severní Afriky.\n\nV roce 1980 obdržel Nobelovu cenu v oblasti fyziologie a medicíny za rozvoj studia histokompatibilních antigenů. Jeho bratr je filozof Paul Benacerraf.\n\n"}
{"id": "318975", "url": "https://cs.wikipedia.org/wiki?curid=318975", "title": "Avenue des Champs-Élysées", "text": "Avenue des Champs-Élysées\n\nAvenue des Champs-Élysées (česky \"Elysejská pole\") je bulvár v Paříži v 8. obvodu. \"Champs-Élysées\" jsou nejznámější ulicí v Paříži a jednou z nejznámějších ulic obecně, čemuž odpovídá i výše nájemného, které patří dlouhodobě k nejvyšším na světě.\nV roce 2012 činilo 9573 €/m/rok.\nBulvár je dlouhý necelé dva kilometry, široký 70 m a spojuje náměstí \"Place de la Concorde\" a \"Place Charles-de-Gaulle\" s Vítězným obloukem. Pod ulicí vede linka 1 pařížského metra. \"Avenue des Champs-Élysées\" je součástí tzv. historické osy. Horní část bulváru je lemována kiny, kavárnami a luxusními obchody. V dolní části bulváru se nachází park a Elysejský palác – rezidence francouzských prezidentů. Na \"Champs-Élysées\" každoročně koncem července končí etapový cyklistický závod Tour de France. Na státní svátek 14. července se zde konají slavnostní vojenské přehlídky.\n\nSvůj současný název nese \"Avenue des Champs-Élysées\" od roku 1789. Výraz Elysejská pole odkazuje na Elysium, kam podle řecké mytologie po smrti odcházely duše významných hrdinů. Promenáda osázená stromy se nazývala původně \"Grand Cours\" (Velká promenáda). V roce 1670 získala oficiální označení \"Grande Allée du Roule\", poté 1680 \"Avenue du Palais des Thuilleries\" a v roce 1778 v dolní části \"Avenue de la Grille Royale\" a v horní \"Avenue de Neuilly\".\nV dolní, východní části je avenue obklopená z obou stran parkem Jardins des Champs-Élysées. Zde byly v roce 1900 u příležitosti světové výstavy vybudovány Petit Palais a Grand Palais. Severně na park navazuje areál Elysejského paláce, který je od roku 1873 sídlem francouzského prezidenta. Nedaleko odtud se nacházejí divadla Théâtre Marigny a Théâtre du Rond Point. Divadlo Théâtre des Champs-Élysées stojí nedaleko. Od náměstí \"Rond-point des Champs-Élysées-Marcel-Dassault\" je horní, západní úsek \"Champs-Élysées\" obklopen domy s obchody, kiny, kavárnami, restauracemi apod.\n\n\"Avenue des Champs-Élysées\" je součástí tzv. historické osy, která začíná na východě u paláce Louvre a Arc de Triomphe du Carrousel pokračuje přes Tuilerijské zahrady a \"Place de la Concorde\" na \"Champs-Élysées\" a přes ni k Vítěznému oblouku. Odtud míří po \"Avenue de la Grande-Armée\" a \"Avenue Charles-de-Gaulle\" až ke čtvrti La Défense, kde končí u La Grande Arche.\n\nPod avenue prochází linka 1 pařížského metra a je zde pět stanic, kde se kříží další linky: Concorde ( ), Champs-Élysées – Clemenceau ( ), Franklin D. Roosevelt ( ), George V () a Charles de Gaulle – Étoile ( ). Pro linku RER A pak byla vybudována stejnojmenná stanice RER.\n\nZa zahradami Tuilerijského paláce se původně nacházely pole a zahrady. V roce 1616 nechala Marie Medicejská v jižní části tohoto území zřídit na břehu Seiny promenádu osázenou stromy zvanou \"Cours la Reine\" (Královnina promenáda).\nZa vlády Ludvíka XIV. z iniciativy jeho ministra Colberta vytvořil v roce 1667 architekt André Le Nôtre druhou promenádu severněji paralelní ke \"Cours la Reine\". Tato \"Grand Cours\" začínala jako prodloužení centrální aleje Tuilerijských zahrad a na ní navazovala \"Champs-Élysées\", která byla jejím prodloužením směrem na západ.\n\nV roce 1724 byla zahrada vedoucí od Tuilerijských zahrad připojena k avenue a rozšířena až na \"Place de l'Étoile\" (nyní \"Place Charles-de-Gaulle\"). Elysejská pole byly otevřený park po stranách osázený skupinami stromů. Na východním konci pak Ludvík XV. nechal v roce 1754 založit dnešní \"Place de la Concorde\".\n\nNa konci 18. století byly \"Champs-Élysées\" velmi populární a s parkem sousedily zahrady paláců na předměstí Faubourg Saint-Honoré. Největší z těchto staveb byl Elysejský palác dokončený roku 1722. Část ulice od \"Rond-point des Champs-Élysées\" k náměstí \"Place de l'Étoile\", kde se dnes setkává dvanáct ulic, byla postavena za vlády Napoleona I., který chtěl prostřednictvím rozsáhlých městských projektů modernizovat Paříž. Až v roce 1828 se avenue stala majetkem města Paříže a byla vybavena veřejným osvětlením. Na konci 19. století se \"Avenue des Champs-Élysées\" stala místem setkání vyšších vrstev.\n\nRakouský spisovatel Ödön von Horváth byl na \"Champs-Élysées\" dne 1. června 1938 během bouřky usmrcen padající větví.\n\nPoslední rekonstrukcí prošla avenue v roce 1993, kdy byly rozšířeny chodníky a vysázena druhá řada stromů.\n\nVzhledem k vysokým nájmům bydlí dnes v ulici jen velmi málo obyvatel. Horní poschodí budov byla přestavěna převážně na kanceláře obchodních zastoupení a finančních institucí a v přízemí se nacházejí obvykle pasáže s obchody, restauracemi, kavárnami a bankami. Naopak ubyly dříve silně zastoupené letecké a automobilové koncerny. Avenue opustila i hlavní kancelář turistického ruchu \"Office de Tourisme de Paris\". Oproti tomu stoupá počet franšízingových podniků obchodů a pohostinství včetně podniků rychlého občerstvení.\n\nUž v roce 1860 uzavřeli majitelé obchodů podél avenue \"Syndicat d'Initiative et de Défense des Champs-Élysées\" (Sdružení na podporu a ochranu Champs-Élysées), který se v roce 1916 pod předsednictvím Louise Vuittona změnil v asociaci a od roku 1980 působí pod názvem \"Comité des Champs-Élysées\". Tento nejstarší existující výbor v Paříži má za úkol udržet a rozvíjet prestiž \"Champs-Élysées\" jako významné nákupní třídy. Dodnes má právo veta ohledně otevírání nových obchodů na \"Champs-Élysées\" a prosazuje prodlužování otevírací doby obchodů.\n\nV dolní části zahrad se nacházejí Grand Palais, Petit Palais, zahradní portál Elysejského paláce, Théâtre de Marigny, Théâtre du Rond-Point, loutkové divadlo (od roku 1836).\n\nV horní části avenue:\n\nKaždoročně 14. července se při oslavě dobytí Bastily na \"Champs-Élysées\" koná vojenská přehlídka za účasti francouzského prezidenta.\n\nOd roku 1975 zhruba o dva týdny později končí na avenue Tour de France.\n\n"}
{"id": "318977", "url": "https://cs.wikipedia.org/wiki?curid=318977", "title": "Štědrý hrádek", "text": "Štědrý hrádek\n\nŠtědrý hrádek je zřícenina hradu na strmé ostrožně nad Mlýnským rybníkem asi jeden kilometr severozápadně od osady Borek v Karlovarském kraji. Jeho zbytky jsou chráněny jako kulturní památka.\n\nHrádek vznikl zřejmě kolem poloviny 14. století, pravděpodobně měl nahradit starší sídlo v obci Štědrá. Roku 1361 zde sídlil Vícemil z Borku, roku 1379 jej koupili Rýzmburkové. Roku 1417 se hrádku zmocnil Jindřich z Plavna, který odtud vedl vojenské akce proti králi Václavovi IV. Proto byl hrádek roku 1418 obležen královským vojskem, dobyt a vypálen. Zničený hrádek se vrátil původnímu majiteli, Vilému Bukovinovi z Pnětluk. Později král Zikmund Lucemburský dovolil jeho obnovení. Není jisté, jestli k němu došlo, s největší pravděpodobností ano. Roku 1445 jej zakoupili Jakoubek a Jan z Vřesovic. Jan se v letech 1463–1465 o hrad soudil s Anežkou z Valdeka, vdovou po Vilému z Bukoviny. Spor vyhrála Anežka, ale ještě téhož roku celé panství spolu se svým otcem Oldřichem z Valdeka Janovi prodala za 400 kop grošů. Dalším majitelem se roku 1488 stal Jan z Gutštejna. Naposledy je hrad zmiňován roku 1506, kdy ho koupil Jan z Plavna, který ho připojil k panství sousedního Prohořského hrádku.\n\nŠtědrý hrádek byl unikátní tím, že jeho stavebník využil mohutného skalního suku jako věže. Tak byl vlastně velice úsporně suplován bergfrit a Štědrý hrádek lze považovat zajímavou variantu hradu bergfritového typu. Současně lze hrádek řadit mezi skalní hrady. Zbytky malty dokládají existenci stavby na vrcholu skalního suku, ale její podoba zůstává neznámá.\nOd zbytku ostrožny hrádek odděloval mohutný příkop vylámaný do skály. Nad ním hrad chránila mohutná, dva metry silná čelní zeď, která také tvoří na první pohled nejvýraznější pozůstatek hradu.\n\nUvnitř areálu hradu se nacházel dvouprostorový kamenný palác obdélníkového půdorysu o rozměrech 15 × 11 m, který uzavíral lichoběžníkové hradní jádro. Dochovala se z něj spodní úroveň zaklenutá valenou klenbou. Další zástavba jádra není bez archeologického výzkumu zjistitelná, protože byla pravděpodobně dřevěná.\n\nSeverně od skalního suku se nachází příhrádek s do skály vytesanou cisternou hlubokou 6 m a terénním reliktem nárožního objektu. Jihovýchodně od jádra hradu se na hřebeni nacházela předsunutá bašta, která chránila předhradí. Stavba zřejmě vznikla v době obnovení pevnosti, ale není vyloučeno, že byla postavena na místě tábora obléhatelů z roku 1418. Tuto domněnku však můžeme vzhledem k orientaci opevnění považovat za téměř jistě vyloučenou.\n\n\n"}
{"id": "318979", "url": "https://cs.wikipedia.org/wiki?curid=318979", "title": "Voyager (album, Mike Oldfield)", "text": "Voyager (album, Mike Oldfield)\n\nVoyager je šestnácté studiové album britského multiinstrumentalisty Mika Oldfielda. Bylo vydáno v létě 1996 (viz 1996 v hudbě) a v britském žebříčku prodejnosti hudebních alb se umístilo nejlépe na 12. místě.\n\nZcela instrumentální album \"Voyager\" se zcela odlišuje od svého předchůdce, desky \"The Songs of Distant Earth\" – „soundtracku“ k sci-fi románu A. C. Clarka. \"Voyager\" je inspirován keltskou a irskou hudbou. Obsahuje tři irské („The Hero“, „Women of Ireland“ a „She Moves Through the Fair“) a dvě skotské („Dark Island“ a „Flowers of the Forest“) lidové písně upravené Oldfieldem. Další skladbu, „The Song of the Sun“, zkomponoval Bieito Romero ze španělské skupiny Luar na Lubre, která hraje keltskou hudbu. Od Mika Oldfielda tak pocházejí pouze čtyři skladby na albu.\n\n\n\n"}
{"id": "318980", "url": "https://cs.wikipedia.org/wiki?curid=318980", "title": "Spaceballs", "text": "Spaceballs\n\nSpaceballs (česky uváděno jako Vesmírná tělesa či Války hvězd naruby) je sci-fi parodie, kterou napsal, režíroval a hrál v ní Mel Brooks. Premiéra se konala 13. června 1987. Film měl pouze nízký zisk, ale postupem času se stal kultovním.\n\nPříběh a postavy parodují především \"Hvězdné války\", ale najdeme zde i narážky na \"Star Trek\", \"Vetřelce\", \"Planetu opic\" (původní) a řadu dalších populárních (nejen sci-fi) filmů. Scénář byl napsán za pouhých šest měsíců a byl schválen Georgem Lucasem, jakožto fanouškem předchozích Brooksových filmů. Lucasova společnost ILM (Industrial Light & Magic) se také podílela na tvorbě zvláštních efektů.\n\nOd roku 2007 se také připravuje animovaný seriál navazující na film - \"\".\n\nPlaneta Spaceball, vedená prezidentem Škrobem (Mel Brooks), vyplýtvala všechen svůj vzduch a, zoufale se snažíc získat další, se chystá vysát všechen vzduch planety Druidia. Plánují unést druidskou princeznu Vespu (Daphne Zuniga), která se má vdát za narkoleptického prince Vália, který je posledním známým princem ve známém vesmíru. Vespa sňatek odmítne, uteče od oltáře a spolu se svou služebnou, droidkou Dot Matrix (Joan Rivers), unikne do vesmíru. Následně na ni zaútočí Spaceball One, vlajková loď flotily Spaceballů, pod velením ďábelského lorda Tmavá Helma.\n\nVespin otec, král Roland (Dick Van Patten), najme kapitána Lone Stara spolu s jeho nohsledem Barfem aby jeho dceru zachránili. Lone Star dluží peníze gangsterskému šéfovi jménem Pizza Hutt (Dom DeLuise), a tak neváhá a pro princeznu se vydá. Vysvobodí ji z její lodi chycené vlečným paprskem Spaceballů a díky zdžemování senzorů Spaceballu One se jim podaří utéct. Následně však ztroskotají na pouštní planetě. Zde se setkávají s Yougurtem (Mel Brooks), který naučí Lone Stara používat prsten Schwartz. Spaceballům se ale podaří lstí znovu Vespu zajmout. Lone Star s Barfem ji sice znovu vysbobodí, ale až poté, co král Roland vydá přístupový kód k silovému poli obklopujícímu Druidii. Spaceball One se přemění v Obrovskou uklízečku a vysavačem, která začne vysávat vzduch z Druidie. Lone Star použije prsten Schwartz a proces obrátí, v duelu se světelným mečům podobnými čepelemi prstenů Schwartz porazí lorda Helmu a způsobí zničení Obrovské uklízečky.\n\nLone Star navrátí princeznu na Druidii a vzhledem k tomu, že Pizza Hutt se ujedl k smrti, zatímco byl zamčen v autě, opouští planetu aniž by si vzal smluvenou odměnu - milión \"vesmírných babek\" (spacebucks) - místo toho si vezme pouze peníze na natankování. Krátce poté však zjistí, že je \"certifikovaný princ\", včas se vrátí na Druidii, přeruší svatbu a Vespu si vezme.\n"}
{"id": "318982", "url": "https://cs.wikipedia.org/wiki?curid=318982", "title": "Donjon", "text": "Donjon\n\nDonjon či donžon je věž převážně čtvercového nebo obdélníkového půdorysu. Objevují se však (v Česku výjimečně) také donjony polygonálního nebo kruhového půdorysu. Kruhové donjony lze spatřit například na hradě Restormel v Cornwallu, ve Francii v Gisorsu, Étampes nebo Rouenu, v Čechách pak na Křivoklátě. Šlo o věže obytné, ale v případě potřeby mohly sloužit i jako věže útočištné. Donjony se v Českých zemích objevovaly od počátku hradního stavitelství a často se vyskytovaly jako součásti tvrzí. Věž, která sloužila pouze k obraně hradu, se nazývá bergfrit.\n\nDonjon označuje také typ francouzského románského hradu. Obytná věž či palác hranolového tvaru je na nárožích, případně na stěnách, zesílen plnými věžicemi oblého tvaru. V Čechách bylo tohoto typu užito při stavbě románského biskupského hradu v Roudnice nad Labem.\n\nVýraz donjon, též \"dungeon,\" \"dongun\", \"doignon\", \"dangon\", případně \"dunjo, dungeo, domniono\" či \"domnio,\" je galorománského původu a je odvozen od latinského slova \"dominus\" (\"pán\"). Kořeny výrazu mohou být též ve starofrankském (nezaměňovat se starou francouzštinou) slově \"dungjo\" podobného významu.\n\nTypický hrad základní donjonové dispozice, který se v Čechách stavěl v průběhu 13. a 14. století, byl tvořený právě obytnou věží obehnanou hradbou, do které mohl být vložen vstupní objekt. Ostatní zástavba měla jen pomocný charakter. Půdorys některých donjonů dosahoval až 14 × 17,5 m (Vítkův kámen) nebo 16 × 16 m (Pajrek). V rozvinuté podobě mohly stát v hradním jádře kromě donjonu další obytné a pomocné stavby (Křečov). Výjimečně se objevují hrady tvořené pouze donjonem (Kunžvart).\n\nTypickými ukázkami hradů donjonové dispozice jsou v českém prostředí románská Přimda, raně gotická \"Hlízová věž\" na Zvíkově a z vrcholné gotiky např. Kost nebo Karlštejn.\n\n"}
{"id": "318983", "url": "https://cs.wikipedia.org/wiki?curid=318983", "title": "Vítězky české volejbalové extraligy žen", "text": "Vítězky české volejbalové extraligy žen\n\nVítězky české volejbalové extraligy žen (od r. 1992):\n\n\n"}
{"id": "318985", "url": "https://cs.wikipedia.org/wiki?curid=318985", "title": "Retrofutro", "text": "Retrofutro\n\nRetrofutro je v pořadí již třetí hudební album litvínovského písničkáře Xaviera Baumaxy. Nahráno v Professional Sound Studiu Ing. Petra Sýse v Praze, leden 2007.\n"}
{"id": "318987", "url": "https://cs.wikipedia.org/wiki?curid=318987", "title": "Vítězové české volejbalové extraligy mužů", "text": "Vítězové české volejbalové extraligy mužů\n\nVítězové české volejbalové extraligy mužů (od r. 1992):\n\nSouvisející:\n\n"}
{"id": "318988", "url": "https://cs.wikipedia.org/wiki?curid=318988", "title": "Jakoubek z Vřesovic", "text": "Jakoubek z Vřesovic\n\nJakoubek z Vřesovic (asi 1390–1462) byl husitský hejtman, válečník, politik, diplomat a příslušník rodu pánů z Vřesovic. Po Žižkově smrti se stal jedním z předních husitských hejtmanů. Jeho působištěm byly severozápadní Čechy, kde získal rozsáhlý majetek.\n\nPatřil mezi pragmatické politiky a dobré diplomaty. Vyznačoval se velkou odvahou a statečností, ale také charakterovou nestálostí a prospěchářstvím – neváhal měnit strany podle momentální potřeby. Postupně spolupracoval s žatecko-lounským svazem, Zikmundem Lucemburským, Albrechtem Habsburským, Oldřichem z Rožmberka a Jiřím z Poděbrad. Současně se zaměřoval na budování silného rodového dominia v severozápadních Čechách, které pak sloužilo jako mocenská základna pánů z Vřesovic. Jediným Jakoubkovým synem byl Jan z Vřesovic.\n\nPřesné datum jeho narození není známo, ale nejspíš se narodil kolem roku 1390. Tento zchudlý šlechtic pocházel z jižní Moravy z Vřesovic. Vlastním jménem se jmenoval Jakub, ve své době byl však známější pod přezdívkou Jakoubek, zřejmě proto, že byl malé postavy. První zmínky o něm pochází až z roku 1426, kdy je doložen jako hejtman v Bílině.\n\nZúčastnil se mimo jiné bitvy u Ústí nad Labem roku 1426, přičemž po husitském vítězství získal pod svou správu Ústí, které ovládal pravděpodobně až do roku 1436. Po bitvě husitští velitelé zakázali brát zajatce, přesto se údajně pokusil zachránit saského šlechtice Walkenberga z Wolsteinu, aby za něj mohl získat výkupné.\n\nOd roku 1427 sídlil ve Žluticích, kde si později nechal vybudovat hrady Nevděk a Mazanec. Roku 1432 se v Chebu zúčastnil jednání husitů se zástupci Basilejského koncilu. Roku 1434 na českém provinciálovi Řádu německých rytířů Albrechtu z Dubé a Lipé obléhal hrad Kostomlaty. Obléháním se vyhnul podpoře táboritů a sirotků Prokopa Holého v bitvě u Lipan a zároveň vázal vojenské oddíly severočeské katolické šlechty, které tak nemohly zasáhnout do bitvy.\n\nZachoval si bojeschopné vojsko, s nímž posléze vlivně zasahoval do českých vnitřních poměrů. Byl sice od obléhaného hradu vylákán vojsky plzeňského landfrýdu, Aleše Holického ze Šternberka a karlštejnskou posádkou a střetl se s nimi v bitvě u Řevničova, ve které byl poražen. Přesto se vrátil ke Kostomlatům, které nakonec dobyl. Po skončení husitské revoluce hrad formálně koupil od dědiců, a tak svou držbu legalizoval.\n\nV létě 1434 bojoval za Bavorským lesem, kde vypálil klášter ve Waldsassenu. Nedlouho poté neváhal přijmout Zikmunda Lucemburského za českého krále, protože věděl, že mu panovník potvrdí jeho majetky z dob revoluce. Tento záměr mu vyšel, navíc Zikmund mu věnoval majetky bývalého teplického kláštera, dále Chomutov, Toužim, Ploskovice a Pátek. Zikmund jej roku 1437 krátce před svou smrtí jmenoval hejtmanem žateckého kraje.\n\nPo smrti Zikmunda Lucemburského vypukly v Českém království spory o osobu jeho nástupce. Zatímco Jakoubek podporoval rakouskou kandidaturu Albrechta Habsburského, severočeští husité žádali trůn pro polského krále Kazimíra Jagellonského. Roku 1438 se v rakouském vojsku zúčastnil obléhání Tábora. Král Albrecht Jakoubka pověřil doprovodem jeho saských a durynských spojenců za hranice. Nedaleko Bíliny byl Jakoubek napaden Lounsko-žateckým svazem a v bitvě u Želenic 23. září 1438 jej na hlavu porazil. Za svou věrnost byl odměněn, když získal důležitý post hejtmana litoměřického kraje. V roce 1440 byl jedním ze signatářů listu mírného. V dalších letech pak byl pověřován důležitými úkoly především diplomatického charakteru (významná poselstva do zahraničí vedl např. v letech 1441 a 1443). Rovněž se nadále prosazoval jako válečník a kondotiér. Účastnil se bojů se saskými knížaty a obléhání hradů Děčín, Jivník a Perštejn. Poloha hradu Jivník není známá, ale je možné, že byl jedním z bezejmenných hradů v Českosaském Švýcarsku.\n\nZa vlády Ladislava Pohrobka a Jiřího z Poděbrad se Jakoubek často soudil s předchozími majiteli statků, které držel. Během padesátých let patnáctého století o některé ze svých majetků přišel (např. hrad Egerberk nebo město Chomutov). Na počátku roku 1452 se účastnil sněmu na Staroměstské radnici v Praze a byl jedním z volitelů Jiřího z Poděbrad zemským správcem. Přesné datum jeho úmrtí není známo, ale s největší pravděpodobností zemřel mezi 1. říjnem a 18. prosincem 1462.\n\n"}
{"id": "318989", "url": "https://cs.wikipedia.org/wiki?curid=318989", "title": "Skotové", "text": "Skotové\n\nSkotové (vlastním jménem ve skotské gaelštině \"Albannaich\") jsou národ, žijící především ve Spojeném království a Spojených státech. Jejich celkový počet se odhaduje na přibližně 30 milionů osob, z toho ve Skotsku, zemi jejich původu, jich žije přibližně 4,5 milionu.\n\nSkotové dnes hovoří skotskou gaelštinou, skotštinou či skotskou angličtinou.\n\nSkotové vznikli smíšením Piktů a keltských kmenů Skottů a Gaelů, které přišly v 5. a 6. století z Irska a založili zde království Alba. Později byli do skotské etnogeneze asimilovány sousední kmeny britských Keltů i germánské kmeny Anglů a Sasů a skandinávských Norů. Podle genetické studie lidé na severu Skotska mají také podíl norského původu, někde i přes 20%. Skotská národnost vznikala od 11. století společně se vznikem skotského státu.\n\nSvou úpravou parního mechanismu rozpoutal průmyslovou revoluci James Watt. Dějiny fyziky, obzvlášť výzkumu elektromagnetismu, jsou nepředstavitelné bez Jamese Clerka Maxwella. I vynálezce telefonu Alexander Graham Bell se narodil ve Skotsku. Alexander Fleming objevil penicilin. Za Skota lze považovat i fyzika Williama Thomsona (Kelvina). John Logie Baird je jedním z vynálezců televize. John Napier objevil logaritmy a zavedl desetinnou čárku. Charles Lyell byl jedním ze zakladatelů moderní geologie. James Dewar vynalezl termosku. Robert Brown definoval tzv. Brownův pohyb. Zakladatelem termodynamiky byli Joseph Black či William John Macquorn Rankine. Významným matematikem byl Colin Maclaurin. John Boyd Dunlop vynalezl pneumatiku. David Brewster byl průkopníkem optiky. James Gregory patří ke spolutvůrcům dalekohledu. Daniel Rutherford dokázal jako první izolovat dusík. Vynálezcem procesu dialýzy byl Thomas Graham. Na vynálezu radaru se podílel Robert Watson-Watt. William Ramsay a Charles Thomson Rees Wilson získali Nobelovu cenu za fyziku, za chemii Alexander Robertus Todd, za fyziologii John James Rickard Macleod a James W. Black.\n\nSkotové napsali veledůležitou kapitolu v dějinách filozofie, potažmo politického a ekonomického myšlení. Největší explozi kreativity ve skotských dějinách se dnes říká Skotské osvícenství. K jeho pilířům patřili David Hume, Adam Smith a Thomas Reid. Klasickým ekonomem byl i James Mill. John Law je považován za vynálezce papírových bankovek. Jan Duns Scotus byl klíčovou postavou pozdní scholastiky. James Frazer sepsal proslavenou knihu \"Zlatá ratolest\", základní práci moderní antropologie, religionistiky a etnografie. Ronald David Laing byl představitelem tzv. antipsychiatrie, filozof Alasdair MacIntyre komunitarismu, John Muir byl průkopníkem environmentalismu. Hnutí free school v 60. letech inspiroval filozof Alexander Sutherland Neill. Angus Deaton a James Mirrlees získali Nobelovu cenu za ekonomii.\n\nNejslavnějším skotským spisovatelem je Walter Scott. Skotským národním básníkem je Robert Burns. Thomas Carlyle se proslavil průkopnickými prozaickými pokusy, ale i řadou kontroverzních názorů. Sociálními romány proslul Archibald Joseph Cronin, „drogovým“ románem \"Trainspotting\" Irvine Welsh. James Macpherson způsobil aféru, nikoli nepodobnou českým rukopisným sporům, svým „objevem“ Ossianových zpěvů. V oblasti populární literatury celosvětovou proslulost získal Arthur Conan Doyle, tvůrce Sherlocka Holmese. Robert Louis Stevenson vytvořil narativní svět, jež je dnes synonymem dobrodružství. Spolužákem obou zmíněných, Doyla i Stevensona, byl James Matthew Barrie, který vytvořil postavu Petra Pana. Iain M. Banks se prosadil v žánru sci-fi, Alistair MacLean proslul jako autor thrillerů, Ian Rankin krimi-románů. V žánru dětské literatury se prosadil Kenneth Grahame.\n\nArchitekt a dyzajnér Charles Rennie Mackintosh byl významným představitelem secese, Robert Adam neoklasicismu. Proslulým stavitelem kanálů byl Thomas Telford.\n\nV populární hudbě prorazila nejvíce Annie Lennoxová. Folkové prvky užil Donovan. Jako rockový kytarista proslul Jack Bruce. V současnosti se prosazují například Amy MacDonaldová, Calvin Harris či Brian Molko, lídr skupiny Placebo.\n\nSkotem byl i první představitel Jamese Bonda a herecká legenda Sean Connery. Série o Harry Potterovi proslavila Robbie Coltranea, série \"Pán prstenů\" Billy Boyda, seriál \"Doctor Who\" Karen Gillanovou a Petera Capaldiho.\n\nSkotským národním hrdinou je vzbouřenec William Wallace. Britským premiérem se stal Gordon Brown, Ramsay MacDonald, Arthur Balfour, Henry Campbell-Bannerman, George Hamilton-Gordon a John Stuart. Alexander Mackenzie se stal premiérem Kanady. Shakespearova hra proslavila skotského krále Macbetha I. Legendárním prvním králem Skotů měl být Kenneth I. Bojovníkem za odtržení Skotska od Británie je v posledních letech zejména Alex Salmond. John Boyd Orr získal Nobelovu cenu míru.\n\nJohn Knox založil presbytariánskou církev.\n\nSlavnými cestovateli byli David Livingstone, Mungo Park, Alexander Mackenzie, James Bruce. Pirátem William Kidd. Osud Alexandera Selkirka pravděpodobně inspiroval Daniela Defoea k příběhu o Robinsonu Crusoe. Admirál John Paul Jones výrazně zasáhl do průběhu Americké války o nezávislost. Robert Roy MacGregor se stal „skotským Robinem Hoodem“.\n\nTrenérskou fotbalovou legendou je Alex Ferguson. Jeho slavným předchůdcem v Manchesteru United byl Matt Busby. Držitelem Zlatého míče je Denis Law. Nejúspěšnějším skotským tenistou je vítěz Wimbledonu Andy Murray. Trojnásobným mistrem světa ve Formuli 1 se stal Jackie Stewart, dvojnásobným Jim Clark. V závodech rally se proslavil Colin McRae. Šest zlatých olympijských medailí má rychlostní cyklista Chris Hoy.\n\n"}
{"id": "318993", "url": "https://cs.wikipedia.org/wiki?curid=318993", "title": "Women of Ireland (skladba)", "text": "Women of Ireland (skladba)\n\n„Women of Ireland“ je instrumentální skladba britského multiinstrumentalisty Mika Oldfielda. Vydána byla jako jeho třicátý sedmý singl na podzim 1997 a v britské hudební hitparádě se umístila nejlépe na 70. místě.\n\nInstrumentální skladba „Women of Ireland“ pochází z Oldfieldova „keltského“ alba \"Voyager\" vydaného v roce 1996. Její původ je ale mnohem starší, neboť se původně jedná irskou lidovou píseň „Mná na hÉireann“, Oldfieldem pouze upravenou. Singl „Women of Ireland“ se skládá ze dvou samostatných disků. Na prvním z nich se kromě skladby „Women of Ireland“ nachází ještě její remix a také Oldfieldova instrumentálka „Mike's Reel“. Druhé CD obsahuje čtyři různé remixy „Women of Ireland“.\n\n\n\n"}
{"id": "318994", "url": "https://cs.wikipedia.org/wiki?curid=318994", "title": "Wembley Stadium (2007)", "text": "Wembley Stadium (2007)\n\nWembley Stadium je stadion ve Wembley, který se nachází v London Borough of Brent v Londýně, v Anglii. Je ve vlastnictví The Football Association (FA), prostřednictvím své dceřiné společnosti \"Wembley National Stadium Limited\" a její primární využití je pro domácí zápasy Anglické fotbalové reprezentace, finálové zápasy FA Cupu, hudební koncerty a další.\n\nS kapacitou devadesáti tisíc sedadel je to druhý největší stadion v Evropě (po Camp Nou). Ihned po otevření se stadion začal často označovat jako \"nový stadion Wembley\" (The New Wembley Stadium), aby se odlišil od původního stadionu nesoucího stejné jméno. Wembley je také nejdražším stadionem, co byl kdy postaven (2008).\n\nNa původním stadionu ve Wembley se hrály zápasy fotbalového mistrovství světa v roce 1966 v Anglii, v němž Anglie získala mistrovský titul (úvodní zápas zde Anglie – Uruguay 0:0, finálový Anglie – NSR 4:2 po prodloužení).\n\nV roce 2011 hostil finále Ligy mistrů UEFA, které se uskutečnilo 28. května (vítěz FC Barcelona).\nV roce 2013 hostil finále Ligy mistrů UEFA (vítěz FC Bayern Mnichov).\n\n\n"}
{"id": "318995", "url": "https://cs.wikipedia.org/wiki?curid=318995", "title": "Wembley Stadium", "text": "Wembley Stadium\n\nWembley Stadium je historický název těchto stadionů v Anglii:\n"}
{"id": "318999", "url": "https://cs.wikipedia.org/wiki?curid=318999", "title": "XXV: The Essential", "text": "XXV: The Essential\n\nXXV: The Essential je deváté výběrové album britského multiinstrumentalisty Mika Oldfielda. Bylo vydáno na podzim 1997 (viz 1997 v hudbě) a v britském žebříčku prodeje hudebních alb se neumístilo.\n\nAlbum \"XXV: The Essential\" obsahuje výběr z Oldfieldových skladeb uplynulých 25 let (tedy od počátku jeho sólové kariéry). Zajímavostí je, že na albu je jeho první období (do roku 1991), kdy Oldfieldovo dílo vydávalo vydavatelství Virgin Records, zastoupeno stejným počtem skladeb jako doba mezi lety 1992 a 1997, kdy již byl Oldfield u Warner Music Group. Poslední skladba na albu má název „Tubular Bells III (Excerpt)“. Je to pracovní verze hlavního motivu z, v té době připravovaného, alba \"Tubular Bells III\", konkrétně ze skladby „Source of Secrets“. Od vydané verze se odlišuje především mužskými vokály (zřejmě Oldfieldovými), zatímco na albu jej zpívají ženy.\n\n\n"}
{"id": "319004", "url": "https://cs.wikipedia.org/wiki?curid=319004", "title": "Britská Východoindická společnost", "text": "Britská Východoindická společnost\n\nBritská Východoindická společnost ( , , nebo ), byla jedna z prvních akciových společností na světě (první byla , Nizozemská Východoindická společnost). Fungovala od roku 1600 do roku 1874 a své sídlo měla v anglickém Londýně. Společnost se zabývala hlavně obchodem s bavlnou, hedvábím, barvivem indigo, ledkem, čajem a také s opiem.\n\nSpolečnost vznikla jako reakce na svůj nizozemský protějšek. Zakládací charta byla vydána 31. prosince 1600 královnou Alžbětou I., avšak byla časově omezená, musela se tedy po několika letech opět obnovovat. Tato listina zaručovala monopol, společnost dokonce mohla zabavit takové zboží, které jí podle monopolu výhradně náleželo. V čele společnosti stál guvernér a rada čtyřiadvaceti prezidentů s jednoročním mandátem. Každý ředitel byl v čele určité komise, které zodpovídaly za jednotlivé činnosti společnosti. Dne 31. května 1609 král Jakub I. prohlásil Alžbětinu chartu za \"věčnou\", avšak vyhradil si právo jednou za tři roky listinu pozměnit.\n\nJelikož obchod s kořením v Indonésii byl v rukou Portugalců a Nizozemců, hledali Britové své základny na méně frekventovaných místech, především v Přední Indii. Své faktorie a základny založili při pobřeží Rudého moře a v Maskatu, Súratu a Mačilípatnamu v Indii. Pronikli také na Ostrovy koření (Moluky) a dokonce zřídili faktorii v japonském Hiradu, odkud byli ale roku 1623 vyhnáni.\n\nNa přelomu 20. a 30. let začalo pro společnost období vážné krize. Morová epidemie v Anglii v roce 1625, po ní následující hospodářská recese a zuřící třicetiletá válka na kontinentě značně znesnadnila financování společnosti. Situaci nepomohly aní války a hladomor v indickém Gudžarátu ani zvyšující se nizozemská konkurence (běžně docházelo k pirátským přepadům a bojům mezi východoindickými společnostmi). Navíc ještě musela bojovat s vnitřní konkurencí v podobě utvářející se Skotské Východoindické společnosti, kterou musela nakonec ta britská vyplatit jak u krále (půjčka £20 000 ), tak u zakladatele SVIS Jamese Cunninghama. Společnost musela uzavřít některé faktorie, úplně se stáhla z Moluk. Největší pohroma však přišla za občanské války v Anglii. Akcionáři společnosti se rozdělili na republikány a royalisty, navíc její lodě byly použity v bitvách znesvářených stran. V roce 1653 dokonce Oliver Cromwell zastavil platnost charty společnosti. Ta byla obnovena v roce 1657 za \"půjčku\" £50 000 .\n\nPo restauraci královské moci v Británii se situace měnila k lepšímu. Pomohl jí nepřátelský vztah s Cromwellem a pár \"půjček\" králi (£3 000 ) a jeho bratrovi (£1 000 ). Další vzpruhou pro společnost byl tzv. \"Zákon o plavbě\" (1651), který vylučoval Nizozemce z obchodu s Anglií. Navíc získala rozsáhlá práva, co se týče styku s asijskými státy. Společnost mohla vyhlašovat válku a uzavírat mír s domorodými vládci, spravovat území kolem svých pevností a soudit a trestat místní obyvatelstvo. Také mohla razit mince (1676), jen pro užití v Orientu. Začala tedy razit rupie, picey a pagody. Tím získala téměř úplnou hospodářskou nezávislost na panovníkovi. Důležitou roli hrálo převedení korunní provincie na ostrově Bombaj (věno královny Kateřiny z Braganzy) do jejích rukou. Bombaj se brzy stala centrem obchodu s Indií a výchozím bodem pro podmanění si celého subkontinentu.\n\nDne 1. ledna 1874 byla společnost oficiálně rozpuštěna. Obchodní jméno však nadále existovalo pod ministerstvem financí. V roce 1974 byla společnost odkoupena soukromými investory a zaměřila se na obchod s kávou a čajem. V roce 2010 se stal majitelem britský obchodník indického původu, Sanjiv Mehta. Společnost má sídlo v Londýně.\n\nVýchodoindická společnost se objevila také v některých současných filmech.\nJako příklad by mohla posloužit série filmů Piráti z Karibiku.\n\n\n\n"}
{"id": "319006", "url": "https://cs.wikipedia.org/wiki?curid=319006", "title": "Válka za nezávislost Namibie", "text": "Válka za nezávislost Namibie\n\nVálka za nezávislost Namibie (, také známá jako Jihoafrická pohraniční válka, , v Jížní Africe dále známá jako Angolan Bush War) byl převážně asymetrický konflikt, který probíhal v Namibii (tehdy v Jihozápadní Africe), Zambii a Angole od 26. srpna 1966 do 21. března 1990 mezi Jihoafrickými obrannými silami (SADF) a lidovou osvobozeneckou namibijskou armádou (PLAN) - ozbrojeným křídlem Jihozápadní africké lidové organizace (SWAPO). Jihoafrická pohraniční válka vyústila v jednu z největších bitev na africkém kontinentu od druhé světové války a úzce souvisela s angolskou občanskou válkou.\n\nSWAPO po několika desetiletích neúspěšných peticí prostřednictvím Organizace spojených národů a Mezinárodního soudního dvora za nezávislost Namibie vytvořila v roce 1962 organizaci PLAN s materiální pomocí SSSR, ČLR a spřátelných afrických zemí, jako Tanzanie, Ghana a Alžírsko. V srpnu 1966 se mezi organizací PLAN a jihoafrickými úřady rozhořely boje. V letech 1975 až 1988 podnikla Jižní Afrika do Angoly a Zambie masivní konvenční nájezdy, aby eliminovala předsunuté operační základny organizace PLAN. Proti povstalcům byly nasazeny také speciální jednotky jako Koevoet a 32 prapor vycvičený k provádění průzkumu a sledování partyzánských hnutí.\n\nJak konflikt postupoval, stala se jihoafrická taktika stále agresivnější. Jihoafrické nájezdy způsobovaly angole ztráty a občas vyústily ve vážné vedlejší škody na ekonomických zařízeních považovaných pro angolskou ekonomiku za životně důležité. Zjevně tyto nájezdy zastavit, ale také narušit rostoucí spojenectví mezi jihoafrickými obranými silami a organizací UNITA, která dostávala zajatou výzbroj organizace PLAN, začal Sovětský svaz podporovat angolské jednotky (FAPLA) prostřednictvím velkého kontingentu vojenských poradců a moderních vojenských technologií, které v 80. letech dosáhly hodnoty až čtyř miliard dolarů. Počínaje rokem 1984 si byli pravidelní angolští vojáci pod sovětským velením dostatečně jistí, aby mohli čelit SADF. Jejich pozice byly také posíleny tisíci kubánskými jednotkami. Válečný stav mezi Jihoafrickou republikou a Angolou na okamžik skončil po uzavření krátkodobých dohod z Lusaky, ale v srpnu 1985 boje opět vypukly, když organizace PLAN i UNITA využily příměří k posílení svých vlastních partyzánských činností, čímž byly obnoveny bojové akce jednotek FAPLA, které vyvrcholily bitvou o Cuito Cuanavale. Jihoafrická pohraniční válka byla prakticky ukončena trojstrannou dohodou zprostředkovanou Spojenými státy, které se angažovaly ve stažení kubánského a jihoafrického vojenského personálu z Angoly a jihozápadní Afriky. PLAN zahájila svou závěrečnou partyzánskou kampaň v dubnu 1989. a Jihozápadní Afrika formálně získala nezávislost jako Namibijská republika o rok později, 21. března 1990.\n\nPřestože se bojovalo převážně v sousedních státech, měla jihoafrická pohraniční válka na jihoafrickou společnost velký kulturní a politický dopad. Vláda apartheidu věnovala značné úsilí prezentovat válku jako součást politiky zadržování proti regionálnímu sovětskému expanzionismu a použila ji k vyvolání veřejných protikomunistických nálad. Toto téma zůstává nedílnou součástí současné jihoafrické literatury, zvláště v dílech psaných v afrikánštině, čímž vznikl jedinečný žánr známý jako \"grensliteratuur\" (přímo “pohraniční literatura”).\n\nPo první světové válce získala Jižní Afrika od Společnosti národů mandát ke správě Jihozápadní Afriky. Po rozpuštění Společnosti národů roku 1946 a jejím nahrazením Organizací spojených národů Jižní Afrika odmítla vzdát se mandátu a nahradit ho mezinárodní správou OSN. Jihoafrická vláda Jihozápadní Afriku nikdy oficiálně nepřipojila ke svému území, přestože ji spravovala jako pátou provincii s bělošskou menšinou, která měla své zastoupení v parlamentu Jihoafrické republiky.\n\nBěhem šedesátých let, kdy evropské mocnosti povolily svým koloniím a svěřeneckým územím vyhlásit nezávislost, se vytvářel tlak na Jihoafrickou republiku, aby umožnila vyhlášení nezávislosti pro Jihozápadní Afriku.\nNa základě stížnosti proti pokračující přítomnosti Jihoafrické republiky v Jihozápadní Africe, přednesené v roce 1966 Etiopií a Libérií a zamítnuté Mezinárodním soudním dvorem, pak OSN zrušilo Jihoafrické republice mandát nad územím Jihozápadní Afriky.\n\nRoku 1966 začala Lidová organizace Jihozápadní Afriky SWAPO vedená Samem Nujomou a Hermanem Toivo Ja Toivou partyzánskou válku proti Jihoafrické republice. Její militantní křídlo zvané Lidová osvobozenecká vojska Namibie (PLAN) provádělo nepřátelské útoky ze základny v Zambii.\n\nRoku 1968 byla Jihozápadní Afrika přejmenována na Namibii.\n\nPo vyhlášení nezávislosti v Angole v roce 1975 založila organizace SWAPO základny v jižní části této země. Válka během let zesílila, zvláště na severu Namibie, při hranicích s Angolou. Jihoafrická vojska začala s útoky na základny v Angole, zatímco ozbrojené síly SWAPO útočily z Namibie.\n\nV roce 1971 Mezinárodní soudní dvůr podpořil mandát Spojených národů nad Namibií a rozhodl, že Jihoafrické republiky je v Namibii přítomna nelegálně a je proto je povinna s okamžitou platností z ní co nejrychleji odvolat svou administrativu. Soudní dvůr také doporučil členským státům Spojených Národů neuznávat a nepodporovat přítomnost Jihoafrické republiky v Namibii.\n\nV roce 1976 Spojené národy odsoudily Jihoafrickou republiku za nelegální okupaci území a o rok později uznala Rada bezpečnosti OSN SWAPO za jediného legitimního reprezentanta Namibie.\n\nRoku 1977 se zformovala Západní kontaktní skupina (Western Contact Group) ve složení Kanada, Francie, USA, Velká Británie a Západní Německo. Zahájili spojené diplomatické úsilí k předložení mezinárodně přijatelné přeměně k namibijské nezávislosti. Úsilí kontaktní skupiny vedlo k představení rezoluce Rady bezpečnosti č. 435 (z roku 1978) pro vyřešení namibijské otázky. Návrh na vyrovnání, který se stal známým jako Plán Spojených národů (UN Plan), byl vypracován po zdlouhavých jednáních mezi Jihoafrickou republikou, státy, kterých se otázka týkala (Angola, Botswana, Mosambik, Tanzanie, Zambie, Zimbabwe), organizací SWAPO, úředníky Spojených národů a Západní kontaktní skupinou.\n\nNávrh požadoval uspořádání voleb v Namibii pod dohledem a kontrolou Spojených národů, zastavení všech nepřátelských výpadů a omezení činnosti namibijské a jihoafrické armády, polovojenských oddílů a policie.\n\nJihoafrická republika souhlasila se spoluprací za účelem splnění zmíněné rezoluce. Navzdory tomuto návrhu se v Namibii v prosinci 1978 konaly volby, které ovšem SWAPO a některé politické strany bojkotovaly.\n\nJihoafrická republika pokračovala ve správě Namibie v průběhu jejího zavádění multirasových koalicí a jmenování hlavního správce. Vyjednávání se po roce 1978 zaměřilo na problémy jako například dohled nad volbami spojený s realizací návrhu na vyrovnání.\n\nV období 1973–1988 byli komisaři Spojených národů zklamáni. Jihoafrická republika odmítla uznat některého ze spojeneckých komisařů. Nicméně jednání postupovala s finským komisařem Martiim Ahtisaarim, který hrál klíčovou roli v získání souhlasu ústavních principů od tzv. front-line state (Angoly, Botswany, Mosambiku, Tanzanie, Zambie, Zimbabwe), SWAPO a Západní kontaktní skupiny v roce 1982. Tento souhlas vytvořil rámec pro namibijské demokratické zřízení. Jihoafrická Republika uznala rezoluci OSN až v roce 1985 kdy prezident Pieter Willem Botha podstoupil administrativní kontrolu nad územím Namibie prozatímní vládě.\n\nNová, přechodná vláda národní jednoty složená z jmenovaných členů šesti jihoafrických stran byla dosazena roku 1985. Hlavní jihoafrický správce si ponechal právo vetovat zákony a Jihoafrická republika pokračovala ve výkonu pravomoci zahraničních záležitostí a obrany. Ozbrojené složka SWAPO však nadále pokračovala v boji.\n\nRole vlády Spojených států jako zprostředkovatele byla během období 1973 – 1988 kritická a také sporná. Příkladem je intenzivní úsilí (z roku 1984) docílit stažení jihoafrických obranných sil z jižní Angoly.\n\nNakonec, když se v roce 1987 vyhlídka na namibijskou nezávislost zdála být dobrá byl jmenován další komisař pro Namibii Bernt Carlsson. Jeho role byla spravovat zemi, formulovat rámec ústavy a organizovat spravedlivé a svobodné volby založené na nerasovém univerzálním právu.\nV květnu 1988 americká zprostředkující skupina vedená Chesterem A. Crockerem (tajemníkem USA pro africké záležitosti) přivedla vyjednavače z Angoly, Kuby, Jihoafrické Republiky a sovětské pozorovatele do Londýna.\n\nPo dalších 7 měsíců vykazovali intenzivní diplomatickou aktivitu. Zúčastněné strany chtěly vypracovat dohodu, která by do regionu přinesla mír a umožnila by realizaci rezoluci Rady Bezpečnosti č. 435. Na moskevském summitu, konaném na přelomu května a června 1988 mezi Ronaldem Reaganem a Michailem Gorbačovem bylo dohodnuto, že kubánští vojáci budou staženi z Angoly a zastaví se sovětská vojenská pomoc jakmile se Jihoafrická Republika stáhne z Namibie. Návrh byl vypracován a v prosinci 1988 souhlasila Jihoafrická Republika s předáním kontroly nad Namibií Spojeným Národům.\n\nTato dohoda, známá jako Brazzavillský protokol, kromě toho ustanovila Spojenou pozorovací komisi se Spojenými státy a Sovětským Svazem jako pozorovateli. Protokol obsahoval ještě bilaterální smlouvu mezi Kubou a Angolou, ve které souhlasily s úplným stažením kubánských vojenských jednotek z Angoly. Smlouvy byly podepsány 22. prosince 1988 v New Yorku.\n\nBěhem měsíce, kdy byly podepsány Newyorské smlouvy utrpěl jihoafrický prezident Pieter Willem Botha mrtvičku, která mu zabránila účasti na setkání s namibijskými představiteli, konaná 20. ledna 1989.\n\nNahradil jej zastupující J. Christian Heunis. Prezident Botha se plně zotavil tak, že 1. dubna 1989 když byla realizace rezoluce OSN č.435 oficiálně zahájeno a jihoafrický hlavní správce Louis Pienaar začal s administrativní přeměnou Namibie k nezávislosti. Bývalý komisař a pozdější zvláštní zástupce Spojených Národů Martti Ahtisaari přijel do hlavního města Windhoeku v dubnu 1989, aby vedl misi Spojených Národů mise UNTAG.\n\nPřeměna k nezávislosti odstartovala nejistě v rozporu s písemným ujištěním prezidenta SWAPO Samem Nujomou generálnímu tajemníkovi OSN, že dodržuje příměří a že zpět do země se vrací pouze odzbrojení Namibijci, bylo uvedeno, že přibližně 2 000 ozbrojených příslušníků militantního křídla SWAPO překročilo angolské hranice se zjevným pokusem ustanovit vojenskou přítomnost v severní části Namibie. Martti Ahtisaari se poradil s britskou ministerskou předsedkyní vlády Margaret Thatcherovou, která byla toho času na návštěvě Jihoafrické republiky a následně schválil limitovaný kontingent jihoafrických vojáků na pomoc jihozápadní africké policii v obnovení pořádku v Namibii.\n\nNásledovalo období intenzivních bojů při kterých bylo zabito 375 namibijských vojáků. V narychlo uspořádaném setkání Spojené monitorovací komise na Mount Etjo poblíž Windhoeku (9. dubna 1989), bylo dohodnuto omezení jihoafrických sil.\n\nV říjnu 1989 pod dohledem Rady bezpečnosti OSN byla nucena Pretoria demobilizovat 1600 členů rozpuštěné povstalecké skupiny Koevoet, kteří byli začleněni do jihozápadní africké policie.\n\nOtázka Koevoetu byla jedna z nejsložitějších, kterým mise UNTAG musela čelit. Tato povstalecká skupina byla Jihoafrickou Republikou zformována po přijetí rezoluce Spojených Národů č. 435 a proto nebyla zmíněna v návrhu na vyrovnání nebo v souvisejících dokumentech. Spojené Národy pokládaly Koevoet za polovojenskou skupinu, která má být rozpuštěna, avšak jednotka pokračovala v rozestavování obrněných a těžce vyzbrojených konvojů na severu země. V červnu 1989 se komisař Martti Ahtisaari (jako speciální zástupce) a hlavní správce Namibie (Louis Pienaar) shodli, že takovéto chování je naprostém rozporu s Návrhem na vyrovnání, které požadovalo, aby byla policie jen lehce vyzbrojena. Kromě toho velká většina členů Koevoetu byla naprosto nezpůsobilých pro pokračování v práci u jihozápadní africké policie (SWAPOL). V rezoluci č. 640 z 29. srpna 1989 Rada bezpečnosti proto požadovala rozpuštění jednotek Koevoet a jejich velitelských struktur. Jihoafrický ministr zahraničí Pik Botha 28. září 1989 oznámil, že 1200 bývalých členů Koevoet bude následující den demobilizováno. Dalších 400 bývalých členů bylo demobilizováno na konci října. Na tyto demobilizace dohlíželi vojenští kontroloři mise UNTAG.\n\nJedenáctiměsíční období přeměny skončilo poměrně hladce. Političtí vězni byli propuštěni na amnestii, diskriminující legislativa zrušena, Jihoafrická Republika stáhla všechny své ozbrojené síly z Namibie.\n\nVíce než 40 000 uprchlíků se vrátilo bezpečně a dobrovolně pod záštitou úřadu Vysokého komisaře pro uprchlíky při OSN. Vrátili se i politici a bojovníci SWAPO.\n\nNásledné volby se konaly v listopadu 1989. Byly speciálním zástupcem uznány svobodnými a spravedlivými.\n\nOrganizace SWAPO v nich získala 57 % hlasů. Unikla jí dvoutřetinová většina, aby mohla sama navrhnout a prosadit konstrukci a znění ústavy. Opoziční strana Democratic Turnhalle Alliance získala 29 % hlasů. Ústavodárné shromáždění pořádalo své první zasedání 21. listopadu 1989 a jednomyslně rozhodlo o použití ústavních principů z roku 1982 v nové namibijské ústavě.\n\n9. února 1990 ústavodárné shromáždění navrhlo a přijalo ústavu. Dne nezávislosti Namibie 21. března 1990 se zúčastnilo mnoho mezinárodních představitelů, nechyběli ani generální tajemník OSN Javier Pérez de Cuéllar nebo jihoafrický prezident Frederik Willem de Klerk, kteří společně udělili Namibii nezávislost.\n\nPrvním namibijským prezidentem se stal Sam Nujoma, dlouholetý šéf organizace SWAPO.\n\n"}
{"id": "319007", "url": "https://cs.wikipedia.org/wiki?curid=319007", "title": "Lachiš", "text": "Lachiš\n\nLachiš (hebrejsky: לכיש) bylo významné starověké město v Izraeli. Nachází se v Šefele 7 km jihovýchodně od města Kirjat Gat. Lachiš je poprvé zmíněn v Amarnských listech (EA 287, 288, 328, 329, 335) jako Lakiša. Na archeologickém nalezišti se dnes nachází národní park Lachiš.\n\nZa vlády Rechav'ama (hebrejsky רְחַבְעָם), se stal Lachiš po Jeruzalému druhým největším městem v Judsku. Roku 760 př. n. l. město poničilo silné zemětřesení. V roce 701 př. n. l., během povstání krále Chizkiáše proti Asýrii, bylo město dobyto Sancheribem. Bitvu ukazují nástěnné reliéfy, objevené v Ninive. Město bylo částečně obnoveno a definitivně zničeno Nabuchadnesarem II. za jeho tažení proti Judsku (586 př. n. l.).\nNěkdejší slavné město bylo nalezené počátkem 19. století. Návštěvníci národního parku mohou obdivovat pozůstatky kanaánských chrámů, promyšlený vodovodní systém nebo městskou bránu. Britští archeologové při svých pátráních nalezli studnu o hloubce 44 metrů. Právě tato studna pak byla důvodem, proč obyvatelé Lachiše tak dlouho dokázali odolávat proti cizím vetřelcům (Asyřanům, Babyloňanům, atp.). Významným nálezem britského archeologa Starkeyho z roku 1935 jsou tzv. Lakíšské dopisy z doby asyrského obležení.\n\n\n"}
{"id": "319008", "url": "https://cs.wikipedia.org/wiki?curid=319008", "title": "Dick Advocaat", "text": "Dick Advocaat\n\nDirk Nicolaas \"Dick\" Advocaat (narozen 27. září 1947 v Haagu) je nizozemský fotbalový trenér a bývalý profesionální hráč. V současnosti je trenérem nizozemského Feyenoordu. Během své trenérské kariéry vedl i reprezentace Nizozemska, Jižní Koreje, Spojených arabských emirátů, Belgie, Ruska a Srbska.\n\nSrbskou reprezentaci trénoval pouhé čtyři zápasy, než v listopadu 2014 u týmu skončil. V březnu 2015 nahradil u anglického prvoligového celku Sunderland AFC odvolaného kouče Guse Poyeta a podepsal smlouvu do konce sezony.\n\nAdvocaat se stal teprve desátým trenérem v historii Rangers a prvním zahraničním, když začátkem června 1998 nastoupil na místo uvolněné jeho předchůdcem Walterem Smithem.\n\nS pomocí klubového předsedy Davida Murrayho přebudoval mužstvo četnými příchody a odchody. Mezi posilami se objevily jména jako Andrej Kančelskis, Arthur Numan, Giovanni van Bronckhorst a Colin Hendry. Hned v první sezóně se probojoval do finále Ligového poháru, kde na stadionu Celtic Park porazil St. Johnstone 2:1, prosadili se Guivarc'h a Albertz. Tentýž stadion měl 2. května 1999 možnost vidět prohru domácího Celticu s Rangers 0:2, prosadili se McCann a z penalty Albertz. Přes sedm tisíc fanoušků hostů mohlo slavit mistrovský titul. Když Rod Wallace vstřelil jediný gól dalšího zápasu proti Celticu ve finále Tennent’s Scottish Cupu, získali Rangers \"treble\".\nCesta Pohárem UEFA skončila ve 3. kole (\"de facto\" osmifinále) proti Parmě, která soutěž vyhrála.\n\nDalší rok získali Rangers \"double\", když vyhráli ve finále Skotského poháru 4:0 nad Aberdeenem a v lize získali titul s 21 bodovým náskokem nad Celticem.\n\nCeltic zareagoval angažováním trenéra Martina O’Neilla. První zápas mezi oběma kouči skončil porážkou nizozemského kouče 2:6.\nTuto sezónu to byl naopak Celtic, kdo získal \"treble\".\n\nV průběhu sezóny 2001/02, Advocaatovy čtvrté v Rangers, odstoupil z funkce trenéra a přijal roli sportovního ředitele. V prosinci klub angažoval trenéra Alexe McLeishe. Skotský celek zažil alespoň úspěch v Poháru UEFA, kde postoupil do 4. kola (\"de facto\" osmifinále).\n\nAdvocaat opustil Rangers v listopadu 2002, aby se plně věnoval práci u reprezentace Nizozemska.\n\nPo brzkém vyhazovu předchozího trenéra Jean-Paula de Jonga po pouhých čtyřech zápasech se stal Advocaat trenérem FC Utrecht.\nSezonu zakončil na šestém místě a v play-off Utrechtu zajistil předkolo Evropské ligy.\n\nNa konci října 2019 se 72letý Advocaat stal koučem Feyenoordu, poté co byl po sérii špatných výsledků propuštěn Jaap Stam.\nAdvocaat podepsal smlouvu do konce sezony.\n\n\n\n\n\n"}
{"id": "319009", "url": "https://cs.wikipedia.org/wiki?curid=319009", "title": "Heliografie", "text": "Heliografie\n\nHeliografie nebo niepceotypie je nejstarší fotografická technika pro zhotovení kontaktních reprodukcí grafických listů a snímků z camery obscury. Název je odvozen od řeckých slov helios (slunce) a grafé (psaní, kresba).\n\nAutorem vynálezu heliografie je Nicéphore Niépce, který experimentoval s fotochemickou cestou reprodukce pro kamenotisk (litografii). Na litografickou desku s vrstvou světlocitlivé fermeže kopíroval roku 1813 pomocí slunečního světla kresby a grafické listy, jejichž papír byl zprůsvitněn. Roku 1816 použil malou cameru obscuru a papír se světlocitlivou vrstvou chloridu stříbrného, avšak snímky nebyly ustálené a obraz časem zmizel.\n\nPo řadě pokusů s různými světlocitlivými látkami a podložkami zhotovil Nicéphore Niépce roku 1822 reprodukci mědirytiny papeže Pia VII. na vrstvu přírodního asfaltu rozpuštěného v petroleji, nanesenou na skleněnou desku. Reprodukce se však nedochovala. Niépce pak jako podložku využíval litografický kámen a zinkové desky, které po leptání nebo rytí použil k tisku. Nejstarší dochovanou fotografickou reprodukcí, kterou na měděnou destičku zhotovil v roce 1825, je obrázek muže vedoucího koně.\n\nNiépce rovněž pokračoval v pokusech s camerou obscurou. Roku 1824 vytvořil snímek na kámen s asfaltovou vrstvou, zachycující pohled z jeho pracovny na boční křídlo domu a budovu na dvoře, který se však rovněž nezachoval. Zřejmě roku 1826, nejpozději však následujícího roku, zhotovil za slunného dne Niépce snímek pohledu z okna svého domu na dvůr s hospodářskými budovami a stromem v pozadí, který do roku 2002 býval považován za nejstarší dochovanou fotografii. Použil cameru obscuru s předsádkou. Expozice snímku o rozměrech 163×203 mm trvala 8 hodin, takže slunce postupně osvětlovalo obě strany dvora. Obraz snímal na asfaltovou vrstvu, která v osvětlených částech tvrdla a vytvořila bílé plochy. Stíny jsou tmavé plochy cínové podložky po smytí neosvětleného asfaltu roztokem levandulového oleje a terpentýnu.\n\nHeliografie byla nahrazena dokonalejší technikou, daguerrotypií, vyvinutou z heliografie Francouzem Louisem Daguerrem v roce 1839, a kalotypií, objevenou Angličanem Williamem Foxem Talbotem nezávisle ve stejné době.\n\n\nDalší historické fotografické techniky:\n\n"}
{"id": "319052", "url": "https://cs.wikipedia.org/wiki?curid=319052", "title": "Julianne Moore", "text": "Julianne Moore\n\nJulianne Moore, rodným jménem Julie Anne Smith, (přechýleně \"Mooreová\", \"Smithová\"; * 3. prosince 1960 Fayetteville, Severní Karolína) je americká herečka, která si zahrála po boku Anthonyho Hopkinse v thrilleru \"Hannibal\". Paleontoložku Sarah Hardingovou ztvárnila ve \"\".\n\nObjevila se také ve filmech \"Hodiny\" (2002), \"Next\" (2007), či \"Děcka jsou v pohodě\" (2010). Za postavu Alice Howlandové ve snímku \"Pořád jsem to já\" (2014) získala Oscara, Zlatý Glóbus i Cenu BAFTA za nejlepší herecký výkon v hlavní roli. Zlatý glóbus již předtím obdržela za film \"Prostřihy\" (1994) a televizní drama \"Prezidentské volby\" (2012).\n\nNarodila se ve Fort Bragg v Severní Karolíně. Její otec, Peter Moore Smith, pracoval jako výsadkář u americké armády, později se stal plukovníkem a vojenským soudcem. Její matka Anne byla psycholožka a sociální pracovnice ze Skotska, která emigrovala do Spojených států jako dítě v roce 1950. Má mladší sestru Valerii a mladšího bratra Petera. Rodina se několikrát stěhovala, do států Alabama, Georgia, Texas, Panama, Nebraska, Aljaška, New York a Virginia, takže Julianne postupně navštěvovala devět různých škol.\n\nV šestnácti letech se její rodina přestěhovala do německého Frankfurtu, kde navštěvovala Frankfurt American High School. Plánovala se stát doktorkou. S herectvím začala ve školních produkcích a s pomocí učitelky angličtiny se rozhodla zkusit hereckou kariéru. Byla přijata na Bostonskou univerzitu, kde v roce 1983 získala bakalářský titul v dramatickém umění (BFA).\n\nPo maturitě se Julianne přestěhovala do New York City a živila se jako servírka. Začala pracovat na své herecké kariéře v divadlech a v televizi. Na obrazovce se poprvé objevila v roce 1984 v epizodě telenovely \"The Edge of Night\". Průlom v její kariéře nastal o rok později, kdy získala roli v televizním seriálu \"As the World Turns\". V něm hrála do roku 1988 a za roli získala ocenění Daytime Emmy Award. V roce 1987 získala roli v mini-seriálu stanice CBS \"I'll Take Manhattan\". Nejprve skončila s telenovelami a chtěla se soustředit na divadlo, kdyý byla obsazena do role Ofélie v Shakespearově hře \"Hamlet\" v divadle Guthrie Theater. Brzy na to se však vrátila do televizních seriálů jako \"Money, Power, Murder\" (1989), \"The Last to Go\" (1991) a \"Cast a Deadly Spell\" (1991). \n\nV roce 1990 začala pracovat na divadelní produkci hry Uncle Vanya. Tentýž rok si zahrála ve filmu \"\". Další role přišla až v roce 1992 s thrillerem \"Ruka na kolébce. \"V tomtéž roce se objevila v komedii \"Proměna Betty Lou\". O rok později se objevila ve filmu \"Benny a Joon\" s Johnny Deppem. S Harrisonem Fordem si zahrála ve filmu \"Uprchlík\". Film se stal jedním z největších amerických hitů roku.\n\nFilmař Robert Altman viděl herečku v produkci Čechovovy hry Strýček Váňa (\"Uncle Vanya\") a zaujal ho její výkon. Rozhodl se proto obsadit ji do dramatického filmu \"Prostřihy\".\" \"Film zažil obrovský úspěch a obdržel cenu za nejlepší obsazení na Filmovém festivalu v Benátkách a Zlatý glóbus. Julianne získala nominaci na cenu Independent Spirit Awards. Následoval film \"Vanya on 42nd Street\" v roce 1994, kdy za roli Yeleny získala cenu Boston Society of Film Critics Award v kategorii Nejlepší herečka.\n\nV roce 1995 získala hlavní roli ve filmu \"Safe \" a vedlejší role ve filmech \"Dva v tom\" a \"Nikdo není sám.\" Ve filmu \"Nájemní vrazi\" se objevila jako Electra po boku Sylvestera Stallona a Antonia Banderase. Film získal negativní kritiku, ale vydělal 83,5 milionů dolarů po celém světě.\n\nDalší úspěch zaznamenala s filmem Stevena Spielberga ve filmu \"\". První nominace na Oscara přišla s filmem \"Hříšné noci\" (1997). Za roli získala nominaci na Zlatý glóbus a Screen Actors Guild Award. Následoval úspěch s filmem \"Big Lebowski. \"Na konci roku 1998 se objevila v remaku klasiky od Alfreda Hitchcocka \"Psycho.\"\n\nZa roli ve filmu \"Ideální manžel \"z roku 1999 získala nominaci na Zlatý Glóbus v kategorii Nejlepší herečka v muzikálu nebo komedii. Ten samý rok získala také nominaci v kategorii Nejlepší herečka v dramatu za film \"Hranice lásky\".Za roli získala i druhou nominaci na Oskara a také nominaci na Filmovou cenu Britské akademie a Screen Actors Guild Award.\n\nV roce 2000 získala cameo roli ve filmu \"Proutník\". Na začátku roku 2001 se objevila jako agentka FBI Claire Starlingová ve filmu \"Hannibal\", pokračování Oscary oceněného filmu \"Mlčení jehňátek\", kde hrála po boku Anthonyho Hopkinse. V roce 2001 se objevila také v sci-fi komedii \"Evoluce, \" v dramatickém filmu \"Světoběžník \" a ve filmu \"Ostrovní zprávy.\"\n\nV roce 2002 byla nominovaná ve dvou kategoriích cen Oscarů. Nominaci obdržela za film \"Daleko do nebe \" a \"Hodiny\". Film \"Hodiny\" získal 9 nominací na Oscara, včetně ceny za nejlepší film.\n\nV roce 2003 nehrála v žádném filmu, ale v roce 2004 hned ve třech. První dva filmy nezaznamenaly velký úspěch: \"Marie a Bruce\" neměl premiéru v kinech, film \"Zákon přitažlivosti\" získal negativní kritiku. Úspěch zaznamela pouze thriller \"Zloději paměti. \"\n\nV roce 2005 získala roli v komedii \"Nevěřte mužům\". V roce 2006 měl premiéru film \"Ve stínu pravdy \"a \"Potomci lidí\". Od listopadu roku 2006 do května 2007 se objevovala v Broadwayské hře \"The Vertical Hour\".\n\nV roce 2007 se objevila ve filmu \"Next,\" po boku Nicolase Cage a Jessicy Bielové. Následoval film \"Divoká krása\", který obdržel negativní kritiku. Ve filmu \". \"V roce 2009 hrála s Markem Ruffalo ve filmu \"Slepota, \"vedlejší roli ve filmu \"Soukromé životy Pippy Lee,\" v erotickém filmu \"Pokušení,\" po boku Amandy Seyfriedové a Liama Neesona. Krátce poté se objevila v dramatickém filmu \"Single Man\", po boku Colina Firtha.\n\nObjevila se v pěti epizodách Emmy oceněném seriálu \"Studio 30 Rock.\" V roce 2010 získala roli ve filmu \"Skrýš. \"Po boku Annette Benning si zahrála ve filmu \"Děcka jsou v pohodě\", komedie o lesbickém páru, jejichž děti hledají svého otce. Film obdržel nominaci na Oskara v kategorii Nejlepší film a Julianne získala svou šestou nominaci na Zlatý Glóbus a druhou nominaci na cenu BAFTA.\n\nV roce 2011 se objevila v komediálním filmu \"Bláznivá, zatracená láska\", po boku Steva Carella, Emmy Stone a Ryana Goslinga. Film vydělal přes 142,8 milionů dolarů. Získala roli v HBO televizním filmu \"Prezidentské volby\" a za roli získala cenu Zlatý Glóbus, Emmy a SAG Award.\n\nV roce 2012 se objevila v dramatickém filmu \"V tátově stínu \"a ve filmu \"Co všechno věděla Maisie\". V roce 2013 získala vedlejší roli ve filmu Josepha Gordon-Levitta \"Don Jon\". Další film \"Učitelka angličtiny \"byl záporně hodnocen kritiky. V říjnu 2013 si zahrála roli Margaret White v hororovém filmu \"Carrie.\"\n\nPrvní zveřejněný film roku 2014 byl thriller \"NON-STOP\", kde hrála po boku Liama Neesona. Film vydělal přes 198 milionů dolarů.\nV květnu 2014 byla oceněna cenou za nejlepší herečku na Filmovém festivalu Cannes za roli ve filmu \"Mapy ke hvězdám.\" Roli získala ve třetím dílu filmové série \"Hunger Games\" – \". \"Roli prezidentky Almy Coinové si zahraje i ve čtvrtém díle \"\". V roce 2014 také získala hlavní roli ve filmu \"Pořád jsem to já\", kde hrála profesorku s diagnostikovanou Alzheimerovou chorobou. Za předvedený výkon získala Zlatý Glóbus, Screen Actors Guild Award, Critics' Choice Movie Awards i Oskara.\n\nV únoru 2015 se uskutečnila premiéra filmu \"Sedmý syn\", ve kterém ztvárnila zlou královnu. Po boku Ellen Page se objevila ve filmu \"Freeheld\" a v romantické komedii \"Maggie má plán\" si zahrála s Gretou Gerwigovou. V roce 2016 natočila film \"Okouzlení\", spolu s Michelle Williamsovou. Dále hrála ve špionážním filmu \"\" a dvojroli ve filmu Wonderstruck, adaptaci historického románu pro děti od Briana Selznicka. Dále hrála v \"\", satirickém thrilleru od bratří Coenů, který režíroval George Clooney. \n\nSebastián Lelio ji obsadil do \"Gloria Bell\", remaku chilského filmu Gloria. Dále si zahrála operní zúpěvačku v thrilleru \"Bel Canto\", napsaném podle románu Ann Patchettové. S manželem hrála ve filmu \" After the Wedding\", remaku dánského filmu téhož titulu od Susanne Bierové. Do krátkého filmu \"The Staggering Girl\" ji roku 2018 obsadil Luca Guadagnino.\n\nRoku 2019 přijela s manželem Bartem Freundlichem na Mezinárodní filmový festival do Karlových Varů, aby převzala Křišťálový glóbus, Cenu prezidenta festivalu za umělecký přínos světovému filmu.\n\nHerec a režisér John Gould Rubin byl jejím prvním manželem, pár se seznámil v roce 1984 a vzali se o dva roky později. Rozešli se v roce 1993 a v roce 1995 byli rozvedeni. S režisérem Bartem Freundlichem (* 1970) navázala partnerský vztah v roce 1996. V prosinci 1997 se jim narodil syn Caleb a v dubnu 2002 dcera Liv. Pár se vzal v srpnu 2003.\n\n"}
{"id": "319053", "url": "https://cs.wikipedia.org/wiki?curid=319053", "title": "Fiat X1/9", "text": "Fiat X1/9\n\nFiat X1/9 je sportovní dvoumístný italský automobil navržený společností Bertone a vyráběný nejprve v letech 1972–1982 automobilkou Fiat a následně v letech 1982–1989 společností Bertone. Celkem bylo vyrobeno přibližně 160 000 vozů (součet výroby Fiat a Bertone).\n\nVůz je oceňován pro svůj design, výklopné světlomety, lehkou odnímatelnou střechu, zavazadlový prostor vpředu i vzadu a v neposlední řadě pro umístění motoru před zadní nápravou (první sériově vyráběný vůz s touto koncepcí), což přineslo vyvážené zatížení přední a zadní nápravy a tím i bezpečný vůz s vynikajícími jízdními vlastnostmi. Vůz byl také od počátku navrhován tak, aby vyhověl tehdejším americkým bezpečnostním a emisním předpisům.\n\nModel X1/9 vycházel z konceptu \"Autobianchi A112 Bertone Runabout\", který byl poprvé vystavován v roce 1969. Koncept \"Runabout\" měl výrazný klínový tvar a přestože některé obzvláště avantgardní dílčí prvky designu se do produkční verze \"X1/9\" nedostaly, je podobnost zřejmá a dala modelu \"X1/9\"velmi výrazný a nezaměnitelný vzhled.\n\nModel \"X1/9\" využívá tehdy zcela nový motor Fiat 128 SOHC a převodovku z Fiatu 128, motor a převodovka byly ovšem umístěny příčně před zadní nápravu, před motor byla umístěna palivová nádrž a náhradní kolo. Tím se dosáhlo takřka ideálního rozložení hmotnosti na přední a zadní nápravu, kromě toho se získal zavazadlový prostor vpředu i vzadu.\n\nZajímavé je i samotné označení modelu (\"X1/9\"). Fiat v době pro označování svých automobilů používal číselný systém (např. 127, 128, 124, 131) označující relativní pozici v modelové řadě, ale model X1/9 si uchoval svůj \"prototypový kód\" i jako \"obchodní jméno\". (U prototypů se označení X0 používalo pro motory, X1 pro osobní automobily a X2 pro užitkové vozy. Číslice 9 znamená, že šlo o devátý osobní automobil vyvinutým v rámci tohoto systému značení.)\n\nObjem motoru 1290 (55,2 kW): v letech 1972–1978 nebo 1498 cm³ (63 kW): v letech 1978–1989. Maximální rychlost byla 170, respektive 185 km/h.\n\nKódy barev pro barvy \"mica red (408)\" and \"mica blue (407)\" (používané v letech 1988 až 1989) nejsou uvedeny v katalogu barev Fiat (protože jde o \"Bertone\" barvy). Najdeme je ale v katalogu barev Volvo, protože barvy použité pro Volvo 780 jsou stejné jako pro model Bertone X1/9 (dokonce používají i stejné číselné kódy 408/407). Je to tím, že Volvo i X1/9 byly vyráběny a lakovány ve stejnou dobu a ve stejném závodě Bertone.\n\nPůvodně byla první prezentace \"modelu X1/9\" plánována na autosalon v Turíně (listopad 1972), ale nakonec byla záměrně odložena až na období skončení přehlídky, aby se zabránilo kolizi s uvedením nového městského auta Fiat 126 na trh. První zkušební jízdy pro motoristické novináře se konaly koncem listopadu 1972 na Sicílii na silnicích, kde se jezdil slavný závod Targa Florio.\n\n\"Model X1/9\" měl nahradit Fiat 850 Spider (také design Bertone), nikoliv dražší Fiat 124 Sport Spider, jehož výroba pokračovala nadále. Karosérie byla vyráběna v závodě Grugliasco (Turín) společnosti Bertone, odkud se převážela na finální montáž do závodu Fiat Lingotto.\n\nJak bylo uvedeno výše, \"model X1/9\" používal motor, který byl odvozen z modelu Fiat 128, konkrétně \"Fiat 128 Coupé 1300\", ale s určitými úpravami, např. používal hliníkovou hlavu, hliníkovou olejovou vanu a některé další upravené součásti. Motor s dvojitým karburátorem Weber a při kompresním poměrem 8,9:1 dosahoval výkonu 75 koní (55 kW) při 6000 otáček, točivý moment byl 97 Nm při 3400 otáčkách.\n\nPlně synchronizovaná čtyřstupňová převodovka byla také převzata z Fiatu 128, ale byla jinak zpřevodována, aby se využila lepší aerodynamika sportovního vozu. V důsledku toho X1/9 dosahoval rychlost přes 170 km, o 10 km/h více než Fiat 128 Coupé 1300 s téměř shodným motorem (přestože Fiat 128 byl o 65 kg lehčí).\n\nDisky z lehkých slitin byly za příplatek, standardně se dodávaly ocelové o rozměrech 4,5J×13 palců, s pneumatikami 145 HR 13. Všechna kola měla nezávislé zavěšení typu typu MacPherson. Brzdy jsou kotoučové na všech kolech o průměru 227 mm.\n\nInteriér byl standardně čalouněný koženkou, dvě sedadla s integrovanými opěrkami hlavy byla prošita ozdobným stehem, volant je čtyřramenný (připomínající ten, který byl použit u automobilu Lamborghini Marzal).\n\nPůvodní model se čtyřstupňovou převodovkou a motorem o objemu 1,3 litru lze na první pohled rozlišit od pozdějšího modelu s pětistupňovou převodovkou a motorem 1,5 litru podle odlišných nárazníků a jiného víka motorového prostoru.\n\nFiat oficiálně začal vyrábět verzi s pravostranným řízen až v roce 1976. Předtím prováděla tyto úpravy firma Radbourne Racing pro prodej na britském trhu. Není známo, že by se dochoval některý kus s touto úpravou.\nV roce 1982, krátce po uvedení modelu 1500 (verze s motorem 1,5 litru a pětistupňovou převodovkou) byla celá výroba přemístěna do závodu Bertone, tento model se posléze označoval jako \"Bertone X1/9\". Kromě výše popsaných odlišností nárazníků a víka motoru byly změny provedeny také v interiéru, zejména byl upraven prostor pro nohy, aby vysoké osoby mohly sedět pohodlněji, než umožňoval původní design.\n\nPoslední výrobní série byla nazvána \"Gran Finale\" a prodávala se v období 1989/1990. Byly to modifikace prováděné dealery, které se označovaly jako speciální edice (SE) a zahrnovala přidání zadního spoileru a znaku Gran Finale.\n\nVzhledem k tomu, že Bertone od počátku model vyvíjel s ohledem na prodej v USA, verze zde prodávané byly hodně podobné evropské verzi. Přesto zde určité odlišnosti existují a model X1/9 prošel v USA třemi generacemi: 1974, 1975-78 a 1979-87.\n\nModel z roku 1974 se nejvíce blížil evropské verzi, ale měl odlišné nárazníky, motor o objenu 1290 cm³ se čtyřstupňovou převodovkou měl výkon 63 hp (47 kW).\nAutomobily pro USA z let 1975-78 byly nejvíce odlišné. Měly mohutné nárazníky vpředu i vzadu. Aby byly splněny přísné emisní normy USA, byly X1/9s vybaveny recirkulačními ventily výfukových plynů, vzduchovými čerpadly a systémy s aktivním uhlím. Tyto automobily měly výkon 61 hp (45 kW).\nV roce 1979 získaly americké vozy motor o objemu 1498 cm³ pětistupňové převodovky, výkon se zvýšil na 67 hp (50 kW). Model z roku 1979 používal stejné systémy pro dosažení emisních limitů jako předchozí modely.\n\nModelové roky 1980 a 1981 znamenaly přechod od karburátoru na systém vstřikování paliva L-Jetronic firmy Bosch. Kombinace vstřikování paliva, katalyzátoru a bezolovnatého benzínu umožnila těmto automobilům splnit kalifornské a pozdější federální emisní normy. Vozidla se systémem vstřikování palivem měla výkon 75 hp (56 kW).\n\nU modelu z roku 1979 došlo také k řadě změn exteriéru i interiéru včetně integrovaných nárazníků vpředu i vzadu, nové čelní mřížky, změnila se přístrojová deska a některé ovládací prvky byly přemístěny ze středové konzole na přístrojovou desku a naopak.\n\nBěhem roku 1982 Fiat ukončil přímé působení na trhu USA. Společnost International Automobile Importers, Inc., kterou vedl vedené Malcolm Bricklin, převzala marketing a veškeré poprodejní služby. Výroba modelu se kompletně (nejen pro USA, ale i pro Evropu) přesunula do závodu Bertone, který pokračoval v dalších úpravách jako je lepší ochrana proti korozi, upravená sedadla a modernizovaný elektrický systém pro modely z roku 1984.\n\nV druhé polovině 80. let prodeje v USA klesaly a tak rok 1987 byl posledním rokem, kdy společnost International Automobile Importers dovezla X1/9 do USA. Od poloviny roku 1987 do konce výroby v roce 1989 byly Bertone X1/9 dováženy do USA firmou M.I.K. Automotive, Inc. z Kalifornie, kterou vlastnil Miro Kefurt, který v té době byl pro Bertone dealerem číslo jedna v USA. Poslední kusy X1/9 byly do USA dovezeny v dubnu 1990 (vyrobeny byly již v prosinci 1989, kdy jejich výroba definitivně skončila).\n\nBertone vytvořil nejméně dvě designerské a inženýrské studie během výroby běžného \"modelu X1/9\".\n\nPrvní byla celohliníková karoserie vyvinutá ve spolupráci se společností ALCAN. Bylo vyrobeno pět celohliníkových vozů tak. aby byla dosažena stejná pevnost a tuhost jako u běžných vozů a tyto vozy byly testovány na vibrace, hluk, zatížení a odolnost vůči korozi. Úspora hmotnosti byla třetina proti běžnému vozu.\n\nDruhá studie byla navržena jako vůz pro 2 + 1 osobu a byla dokončena v roce 1981. Vůz byl prodloužen asi o 18 centimetrů v prostoru mezi dveřmi a zadní nápravou, přes pět centimetrů byl rozšířen. Náhradní pneumatika byla přesunuta do nového prostoru za sedadlem řidiče a třetí sedadlo bylo přidáno do prostoru za sedadlem spolujezdce původně použitým pro rezervu. Motor s objemem 1,5 litru byl nahrazen motorem 2.0 litru DOHC FIAT, aby vyšší výkon kompenzoval zvýšenou hmotnost. Nejméně jeden exemplář vozu 2 + 1 byl vystavován v muzeu Bertone předtím, než společnost v roce 2014 zbankrotovala.\n\nFilipinetti X1/9 od Scuderia Filipinetti byl poprvé představen na autosalonu v Ženevě mezi 15. 3. 1973 až 25. 3. 1973 jako první závodní vůz odvozený od Fiat X1/9. Byl vytvořen v kooperaci s Fiatem, pod vedením technika a závodníka Mike Parkese, který později vyvinul a postavil Lancii Stratos. Filipinetti X1/9 měl motor o objemu 1290 cm³ s mechanickým vstřikováním paliva Lucas. Výkon byl asi 119 kW při 8600 ot./min a maximální rychlost 210 km/h.\n\nAbarth, dceřiná společnost Fiat v roce 1973 vyvinula model \"Abarth X1/9 Prototipo\", který měl nahradil \"124 Spider Abarth\" jako hlavní rallye auto Fiatu (ale nakonec byl jako hlavní soutěžní vůz vybrán jiný projekt, \"131 Abarth\").\n\nPrototipo X1/9 používal motor o objemu 1840 cm³ s vlastní 16ventilovou hlavou válců a dvojitými 44 mm Weber IDF karburátory. Zvnějšku měl vůz vytažené blatníky, malý „kachničkový“ zadní spoiler a nasávání vzduchu ve stylu F1, které bylo navržen tak, aby nasávalo chladný vzduch z prostoru nad střechou. Všechny vozy Prototipo X1/9 závodily v tradičním barevném provedení Abarth: žlutozelené/žluté a oranžové/růžové schéma.\n\nProtože šlo o prototypy, nelze přesně říci, kolik automobilů bylo vyrobeno. Komponenty a celé karosérie byly běžně vyměňovány a nahrazovány jako součást procesu vývoje, ale předpokládá se, že celkem bylo vyrobeno 5 vozů.\n\nSpolečnost Dallara Automobili si v roce 1975 vybrala model X1/9 pro svou účast na World Sportscar Championship. Použila upravený motor s vlastní 16ventilovou hlavou, zcela přepracované zavěšení a odlišnou karoserii, na které jsou nejnápadnější masivní blatníky pro široká kola a velké zadní křídlo.\nNásledující fotografie jsou z 18. setkání italských vozů, které se uskutečnilo v sobotu 29. dubna v Poděbradech.\n\n\n"}
{"id": "319055", "url": "https://cs.wikipedia.org/wiki?curid=319055", "title": "Ford Capri", "text": "Ford Capri\n\nFord Capri byl sportovní automobil americké automobilky Ford. Vyráběl se ve třech generacích. Celkem bylo vyrobeno 1 922 847 automobilů typu Capri. Karoserie typu kupé pojme 2+2 cestující.\n\nJméno „Capri“ bylo u evropských Fordů použito poprvé u Fordu Consul Capri. Bylo to dvoudveřové coupé odvozené od Fordu Consul Classic.Výroba začala roku 1961 a skončila v roce 1964, kdy teto typ nahradil Ford Consul Corsair.\n\n\nKoncepce modelu Ford Capri vycházela z obchodního sloganu \"\"The car you always promised yourself\"\" (auto, které sis vždycky přál), tj. základní tvary byly odvozeny z obchodně úspěšného Fordu Mustang a upraveny pro specifika evropského trhu.\n\nJednalo se o relativně levný automobil s klasickou koncepcí, tj. ve předu podélně uloženy motor s převodovkou, kardan, pohon zadní nápravy (ta byla uložena na listových perech). Capri bylo dostupným automobilem pro „normální lidi“ a „normální ježdění“ (tj. v týdnu do práce a o víkendu i „na okruh“). Jednou z hlavních předností modelu Ford Capri byla nabídka vidlicových V6 motorů.\n\nPrvní generace Mk.I se vyráběla v letech 1968 až 1974. Poprvé byla představena na autosalonu v Bruselu v lednu 1969. Vyrobilo se přes milion kusů. Byl navržen v Británii, ale výroba probíhala i v Německu, Belgii a Austrálii. Ford Capri je také přezdíván jako evropský Ford Mustang. Technický základ byl převzat z modelu Cortina, z Mustangu byla použity v podstatě jen základní tvary a filozofie, tj. levný sportovní automobil pro masy. Capri získalo mnoho úspěchů v soutěžích. Němec Dieter Glemser zvítězil v šampionátu evropských cestovních vozů v roce 1971. V případě první generace Capri byly rozdíly mezi běžně prodávanou verzí a sportovní 2600 RS značné. Samostatnou kapitolu pak tvoří rozšířené okruhové speciály 3100 RS.\n\n\n\nVyráběla se v letech 1974 až 1977. Proti první generaci byla upravena pro pohodlnější cestování. Zatímco Mk.I byla koncipována jako „evropský mustang“, verze Mk.II byla navržena s ohledem na komfort posádky. Přístup do zavazadlového prostou byl usnadněn díky třetím zadním dveřím. Rozměry karoserie byly celkově větší a design interiéru modernější a ergonomicky lépe řešený (např. základní ovládací prvky se přenesly z palubní desky k volantu).\nCharakteristickými znaky verze Mk.II je třídveřová karoserie s obdélníkovými světly ve předu. Do základní výbavy byla včleněna taky „boule“ na kapotě motoru, v případě Mk.I byla pouze u sportovních verzí Capri (RS).\n\nV roce 1975 byla z vozu odvozena sportovní edice John Player Special. 2. generace Capri si zahrála v seriálu Profesionálové. Doyle řídil stříbrný 3,0 Series X a Bodie zlatý 3,0 Ghia.\n\n\n\nTřetí generace Capri byla v podstatě faceliftem verze Mk.II (označuje se také jako Mk.IIB). Zatímco Capri Mk.I a Mk.II jsou v mnoha rysech odlišná auta, poslední verze Mk.III mnoho změn nepřinesla. Charakteristickým znakem Mk.III jsou 4 kulaté světlomety ve předu (podobně jako u Mk.I RS) a mohutné černé nárazníky. Změny se dočkala také přední plastová mřížka chladiče (většina \"tuningářů\" dodnes používá masku z Mk.II).\nModernizovaná verze Mk.III se vyráběla v letech 1977 až 1986. Poprvé byla představena na autosalonu v Ženevě v roce 1978. Třetí generace si také zahrála v seriálu Profesionálové. Doyle řídil zlatý 3,0 Sport (1980-81) a Bodie řídil stříbrný 3,0 Sport (1978-81).\n\n\n\n\nV posledních letech vznikly návrhy na nové Capri. je několik verzí vycházejících z Mondea a Focusu\n\n"}
{"id": "319057", "url": "https://cs.wikipedia.org/wiki?curid=319057", "title": "Charmion King", "text": "Charmion King\n\nCharmion King (25. července 1925 Toronto – 6. ledna 2007 Toronto) byla kanadská herečka.\n"}
{"id": "319058", "url": "https://cs.wikipedia.org/wiki?curid=319058", "title": "Comfortably Numb", "text": "Comfortably Numb\n\n„Comfortably Numb“ je skladba od britské rockové skupiny Pink Floyd, která byla vydaná na jejich dvojalbu \"The Wall\" z roku 1979. Zároveň byla ten samý rok vydaná jako singl, na jehož „B“ straně byla nahrávka „Hey You“.\n\nTato skladba je jednou z tří písní na albu \"The Wall\", jejichž autorem je spolu s Rogerem Watersem i kytarista a pozdější leader skupiny, David Gilmour. Gilmour měl hudební nápady, nahrané na demo pro tuto skladbu připravené na svůj pozdější sólový projekt.\n\n„Comfortably Numb“ je jednou z nejslavnějších skladeb Pink Floyd. Je uznávaná hlavně díky kytarovým sólům – ve skladbě jsou hraná dvě. Druhé z nich je fanoušky, kritikou ale i samotným Gilmourem považované za nejlepší, jaké kdy nahrál. V časopise Guitar World je „Comfortably Numb“ umístěná na čtvrtém místě ve stovce nejlepších kytarových sól. V hlasovaní na serveru \"Yahoo\" získalo kytarové sólo první místo u diváků televizního kanálu \"Planet Rock\" V roce 1989 členové fanzinu skupiny Pink Floyd, \"The Amazing Pudding\", zvolili tuto skladbu za jejich nejlepší píseň. Časopis Rolling Stone dal tuto píseň na 314. místo seznamu 500 nejlepších skladeb všech dob.\n\nSkladba „Comfortably Numb“ je spolu se skladbou „Mother“ jednou z mála samostatných hudebních děl, která nejsou přímo zvukově propojená na ostatní díla alba. Podle časopisu \"Rolling Stone\" text písně pochází z Watersovy osobní zkušenosti po tom, jak dostal injekci na utišení při hepatitidě v roce 1977 před koncertem \"Animals tour\" ve Philadelphii „byly to dvě nejdelší hodiny mého života“, říká Waters. „Zkoušet hrát na koncertu ve stavu, kdy jsem měl problém zvednout ruku.“ O aranžmá finální verze skladby vedli Waters s Gilmourem spory. Gilmour si ji představoval (oproti albu) drsnější, a Waters chtěl, aby sólo bylo na začátku skladby.\n\nTak jako ostatní skladby alba \"The Wall\", píseň „Comfortably Numb“ je vyprávěním části příběhu jeho hlavního protagonisty Pinka. Pink se cítí úplně izolovaný od společnosti, nedokáže odolat tlaku postavení rockové hvězdy a před odchodem na koncertní vystoupení kolabuje v hotelovém pokoji. K Pinkovi je přivolaný lékař, který mu dává injekci, co by ho měla probrat. Text písně je koncipovaný jako dialog doktora (Waters) s Pinkem (Gilmour).\n\n\nPoznámka: Délka skladby na albech je různá. „Comfortably Numb“ končí při* 6:53 na ,* 7:26 na Is There Anybody Out There? The Wall Live 1980–81,* 8:02 na The Wall – Live in Berlin,* 8:10 na In the Flesh,* 8:56 na Delicate Sound of Thunder,* 7:59 na The Departed Soundtrack, * 9:29 na Pulse\n"}
{"id": "319059", "url": "https://cs.wikipedia.org/wiki?curid=319059", "title": "Károly Ferenczy", "text": "Károly Ferenczy\n\nKároly Ferenczy (1862, Vídeň - 1917, Budapest) byl maďarský impresionistický malíř.\n\nVystudoval práva a ekonomii a malbě se začal plně věnovat až po dokončení studií pod vlivem své manželky Olgy Fialka. Pro více inspirace se vydal na cestu po Itálii a poté roku 1887 studovat malířství v Paříži na Julianově akademii. Z Paříže odjíždí roku 1889 do Szentendre, klidného městečka nedaleko Budapešti, kde nalezl tvůrčí atmosféru pro realizaci svých naturalistických pláten. Roku 1893 se přestěhoval se svou rodinou do Mnichova, kde se setkal s malíři z okruhu Simona Hollosyho. Většina těchto umělců se rozhodla roku 1896 Mnichov opustit a založit uměleckou kolonii v sedmihradské Nagybányi (dnešní rumunská Baia Mare). Jeho výstava v Budapešti v roce 1903 se dočkala triumfálního úspěchu. Do maďarské metropole se umělec roku 1906 také přestěhoval a stal se profesorem malby na budapešťské akademii, ale léta stále trávíval v Nagybányi. Ve své poslední tvůrčí etapě se věnoval především aktu.\n\nÚspěšnými umělci se staly i jeho děti. Nejstarší syn Valér Ferenczy se též věnoval malbě a sepsal memoáry o svém otci. Béni Ferenczy se stal sochařem, významná je především jeho tvorba figurální a plastická. Noémi Ferenczy se proslavila především svými gobelíny. Díla členů celé rodiny lze zhlédnout v galerii Ferenczyových v Szentendre.\n\n\n"}
{"id": "319061", "url": "https://cs.wikipedia.org/wiki?curid=319061", "title": "Medvědice", "text": "Medvědice\n\nNázev Medvědice má více významů:\n\n"}
{"id": "319063", "url": "https://cs.wikipedia.org/wiki?curid=319063", "title": "Seznam obcí v departementu Doubs", "text": "Seznam obcí v departementu Doubs\n\nToto je seznam obcí v departementu Doubs ve Francii:\n"}
{"id": "319075", "url": "https://cs.wikipedia.org/wiki?curid=319075", "title": "Kirjat Gat", "text": "Kirjat Gat\n\nKirjat Gat (hebrejsky קִרְיַת גַּת, arabsky كريات جات, v oficiálním přepisu do angličtiny Qiryat Gat, přepisováno též Kiryat Gat) je město v Izraeli v Jižním distriktu. Starostou je Aviram Dahari.\n\nNachází se v nadmořské výšce 125 metrů cca 56 km jižně od Tel Avivu, 43 km severně od Beerševy a 68 km od Jeruzaléma. Leží v rovinaté a zemědělsky využívané krajině v regionu Šefela, který na jih odtud přechází pozvolna do pouštní krajiny Negevské pouště. Podél severní strany města prochází vodní tok Lachiš.\n\nLeží v hustě osídlené oblasti, která je etnicky převážně židovská. Město je na dopravní síť napojeno pomocí dálnice číslo 40 a dálnice číslo 35, které se tu kříží. Podél východního okraje města vede od počátku 21. století nová dálnice číslo 6 (\"Transizraelská dálnice\"). Stojí tu železniční stanice Kirjat Gat. Prochází tudy železniční trať Tel Aviv-Beerševa. Z ní tu k západu odbočuje železniční trať Kirjat Gat-Aškelon, která ale slouží jen pro nákladní přepravu.\n\nJméno obce odkazuje na biblické město \"Gát\" citované v první knize Samuelově 6,17 Bylo kdysi jedním z pěti hlavních měst Pelištejců. Předpokládalo se, že historické město Gat existovalo ve stejné lokalitě. Postupem času a díky archeologickým výzkumům bylo zjištěno, že skutečné město Gat se nacházelo 13 km severovýchodně.\n\nBěhem války za nezávislost v roce 1948 se v okolí dnešního Kirjat Gat odehrávaly těžké boje mezi Izraelci a Egypťany, kteří se zde opevnili v enklávě okolo tehejšího arabského města al-Faludža. Po skončení války byl region začleněn do státu Izrael a zdejší arabská populace byla vysídlena.\n\nNovověký Kirat Gat byl založen roku 1954. Podle jiného zdroje vznikl až v září 1955. Uvádí se rovněž 11. leden 1956.\n\nKirjat Gat byl založen jako takzvané Rozvojové město. Jeho prvními obyvateli bylo osmnáct rodin židovských imigrantů z Maroka. Šlo o plánovitě budované městské centrum širšího regionu Chevel Lachiš, který byl cíleně osidlován a ve kterém byly v téže době založeny desítky vesnic. Status města obec získala roku 1972.\n\nMístní ekonomika byla z počátku založena na zpracování zemědělských plodin (bavlna) z okolní oblasti Chevel Lachiš.\n\nPodle údajů z roku 2009 tvořili naprostou většinu obyvatel Židé – cca 44 400 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 47 400 osob).\n\nJde o středně velkou obec městského typu s dlouhodobě stagnující populací. K 31. prosinci 2014 zde žilo 50 600 lidí. V 90. letech nastal nejdynamičtější příliv přistěhovalců, zejména ze zemí bývalého Sovětského svazu. Navzdory existenci knihkupectví s ruskou literaturou, dochází k pochopitelné jazykové asimilaci těchto lidí. Je běžné na ulici spatřit matku oslovující dítě rusky, které jí odpovídá hebrejsky. Ve městě žije i početná komunita etiopských Židů (jedna z nejpočetnějších v rámci celého Izraele).\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "319086", "url": "https://cs.wikipedia.org/wiki?curid=319086", "title": "Valuta", "text": "Valuta\n\nValuta (italsky „to, co platí“ od \"valere\", platit) je pojem pro peníze zahraničních měn v hotovosti – ve formě mincí nebo bankovek. Bezhotovostním protějškem valuty je tzv. deviza.\n\n"}
{"id": "319087", "url": "https://cs.wikipedia.org/wiki?curid=319087", "title": "Guš Dan", "text": "Guš Dan\n\nGuš Dan (hebrejsky: גוש דן) je metropolitní oblast Tel Avivu, která zahrnuje oblast Tel Avivu a Centrálního distriktu v Izraeli. Nachází se při Středozemním moři a je největší izraelskou metropolitní oblastí. Její populace čítá přes 3 miliony obyvatel.\n\nNázev Guš Dan znamená doslova „Blok Dan“ a jmenuje se tak proto, že tato oblast byla za Izraelského království územím kmene Dan. Podle Tanachu se kmen původně pokusil usadit v centrální přímořské oblasti Kanaánu, ale kvůli nepřátelství Pelištejců, kteří tam již žili, se museli usadit v kopcovité krajině s vyhlídkou na údolí Sorek. Místo tábora začalo být známé jako \"Machane Dan\" („Tábory Dan“). Území, na kterém se pokusili usadit, se rozkládalo od Jopy (dnešní Jaffy) na severu po Šefelu na jihu. Kvůli nepřátelství ze strany Pelištejců se kmen Dan nakonec vzdal nadějí usídlit se poblíž centrálního pobřeží a namísto toho migroval na sever země. Po dobytí města Lajiš přemístil kmen své hlavní město tam a přejmenoval ho na Dan. Přesto se jako Guš Dan označuje původní oblast.\n\nGuš Dan se dělí na vnitřní a vnější prstenec:\n\nNa autobusovou dopravu v metropolitní oblasti Guš Dan se zaměřuje společnost Dan Bus Company, i když v některých městech oblasti je postupně vytlačována společností Kavim company. Oblast je napojena na většinu hlavních izraelských dálnic, jako je dálnice 1, dálnice 2, dálnice 4 a dálnice 5. Dopravní dostupnost také zajišťuje místní Ajalonská dálnice.\n\n"}
{"id": "319088", "url": "https://cs.wikipedia.org/wiki?curid=319088", "title": "Sinabung", "text": "Sinabung\n\nSinabung je stratovulkán v Indonésii. Nachází se na ostrově Sumatra, asi 50 km jihozápadně od města Medan.\n\nMasiv vulkánu je tvořený převážně andezity a dacity, jeho vrchol je ukončený sérií překrývajících se kráterů. Nejmladší z těchto kráterů je nejjižněji položený.\n\nV neděli 29. srpna 2010 byla zaznamenána erupce spojená s lávovými proudy a sopečným popelem, který vystoupal až do výše 1,5 km. Místní úřady zahájily evakuaci asi 10 tisíc lidí.\nJedná se o první erupci sopky od roku 1600. Aktivita ve formě fumarol byla v okolí vrcholu sopky pozorovaná naposledy v roce 1912.\n\nDalší dvojí erupce následovala 3. listopadu 2013, po níž ze sopky stoupal sloup prachu vysoký až 7 kilometrů. Policie a armáda z okolí evakuovaly více než tisíc lidí.\n\nV roce 2014 nastala další silná erupce, při které zahynulo nejméně 14 lidí.\n\n"}
{"id": "319089", "url": "https://cs.wikipedia.org/wiki?curid=319089", "title": "Karkulka", "text": "Karkulka\n\nKarkulka může být :\n\n"}
{"id": "319091", "url": "https://cs.wikipedia.org/wiki?curid=319091", "title": "CC", "text": "CC\n\nSpojení písmen C a C může mít různé významy:\n\n"}
{"id": "319094", "url": "https://cs.wikipedia.org/wiki?curid=319094", "title": "Adelunga Toghi", "text": "Adelunga Toghi\n\nAdelunga Toghi (rusky: \"гора Аделунга\", nazývaná zkráceně \"Adelunga\") je často označována jako nejvyšší hora Uzbekistánu. Nachází se na severovýchodě země v provincii Taškent a se svými 4301 m je zároveň nejvyšším vrcholem Pskemského pohoří.\n\nPodle starších sovětských pramenů patří prvenství mezi nejvyššími vrcholy Uzbekistánu \"Štítu 22. sjezdu Komunistické strany\" (nyní Khazret Sultan) se 4643 m, který se nachází v pohoří Gissar na jihovýchodě země.\n"}
{"id": "319098", "url": "https://cs.wikipedia.org/wiki?curid=319098", "title": "Východní Jeruzalém", "text": "Východní Jeruzalém\n\nVýchodní Jeruzalém je označení pro část Jeruzaléma, která byla v roce 1948 ve válce o nezávislost obsazena Jordánskem a následně v roce 1967 v šestidenní válce Izraelem. Zahrnuje jeruzalémské Staré město a některé z nejsvětějších míst judaismu, křesťanství a islámu, jako například Chrámovou horu, Zeď nářků, mešitu Al-aksá a baziliku Svatého hrobu. Toto označení tedy představuje oblast, která byla v letech 1949-1967 pod jordánskou správou, a která byla začleněna do města Jeruzalém po roce 1967.\n\nPo Válce o nezávislost v roce 1948 byl Jeruzalém rozdělen na dvě části. Západní část, která byla obydlená převážně Židy, přešla pod izraelskou správu, zatímco východní část, obydlená převážně Araby, přešla pod jordánskou správu. Arabové žijící v západní části Jeruzaléma byli nuceni odejít a stejný osud postihl i Židy ve východní části Jeruzaléma. Jedinou oblastí ve východní části Jeruzaléma, která byla ponechána v izraelských rukou, po 19 let jordánské správy, byla hora Skopus, kde se nachází Hebrejská univerzita. Toto území tak tvořilo enklávu a proto se nepovažuje za součást východního Jeruzaléma. Po šestidenní válce v roce 1967 přešla východní část Jeruzaléma pod izraelskou správu a byla sloučena se západní oblastí, ještě společně s několika sousedícími vesnicemi ze Západního břehu. V listopadu 1967 vydala RB OSN rezoluci č.242, která požadovala izraelské stažení z území, která okupuje po „posledním konfliktu“. Jeruzalém však v rezoluci výslovně zmíněn nebyl. V roce 1980 přijal Kneset , ve kterém je uvedeno, že: \"„Jeruzalém, celý a sjednocený, je hlavním městem Izraele.“\" Tento zákon však OSN spolu s ostatními státy světa neuznává.\n\n"}
{"id": "319099", "url": "https://cs.wikipedia.org/wiki?curid=319099", "title": "Ornella Muti", "text": "Ornella Muti\n\nOrnella Muti (* 9. března 1955, Řím), rodným jménem Francesca Romana Rivelli, je italská herečka a bývalá modelka.\n\nJejí otec,neapolský novinář, zemřel, když jí bylo 10 let. Matka Ilse Renate Krause pocházela z Estonska, kde se narodila ruským emigrantům z Petrohradu, byla sochařkou. Kromě Francesci Romany měli ještě dceru Claudii (1951). V mládí pracovala Ornella Muti jako modelka. Jako čtrnáctiletá debutovala ve filmu Damiana Damianiho \"Nejkrásnější manželka\" (La moglie più bella, 1970).\n\nByla dvakrát vdaná, nejdříve za Alessia Orana v letech 1975–1981 (hráli spolu ve filmu \"Nejkrásnější manželka\") a později za Federika Facchinettiho (1988–1996). Od roku 1998 žije s plastickým chirurgem Stefanem Piccolim. Její nejstarší dcera Naike Rivelli je také modelkou a herečkou.\n\nV sedmdesátých letech spolupracuje se slavnými italskými režiséry – s Mariem Monicellim (\"Romanzo popolare\", 1974; \"I nuovi mostri\" / Nová strašidla, 1977), s Dinem Risim (Primo amore / První láska, 1978) a se Sergiem Corbuccim (Zločin à la Neapol, 1978). Vytváří postavy svůdných a svéhlavých mladých dívek, které sice vypadají nevinně, ale pod jejich prostou tvářičkou se skrývá cílevědomá a rozhodná povaha. Její sláva brzy přesáhne hranice Itálie, přesto natáčí zejména filmy místní provenience. Její pokus prorazit v Hollywoodu skončil neúspěchem. \n\nZ anglo-americké produkce patří mezi její úspěšné snímky hlavně \"Oscar\" (1991), \"Byl jednou jeden zločin\" (1992), \"Flash Gordon\" (1980) a \"Codice privato\" (1988) – za roli v tomto filmu byla nominována na cenu Evropské filmové akademie. Z poslední doby lze uvést film Do Říma s láskou (\"To Rome With Love\", USA) s režisérem Woody Allenem.\n\nVe filmu ztvárnila i některé literární postavy. Ve filmu \"Swannova láska\" (1984) podle předlohy Marcela Prousta se objevila pod vedením režiséra Volkera Schlöndorffa coby Odette de Crécy, setkáme se s ní rovněž ve filmu \"Kronika ohlášené smrti\" (1987) podle románu Gabriela Garcii Márqueze.\n\nNěkolikrát natáčí i se svou dcerou Naike. Většinou obě hrají tutéž postavu, ale v různé době, například v televizní adaptaci románu Alexandra Dumase \"Hrabě Monte Christo\" (1998). \n\nV roce 1998 poprvé navštívila Českou republiku. Nejprve v rámci reklamní kampaně parfému Viva di Tosca a poté jako oficiální host Mezinárodního filmového festivalu v Karlových Varech. Přestavila zde černou komedii \"Někde ve městě\", v němž vytvořila postavu nevěrné manželky. V roce 2000 se účastnila se MFF dětského filmu ve Zlíně. \n\nV roce 1994 ji čtenáři časopisu \"Class\" zvolili nejkrásnější ženou světa. V roce 2008 uvedla na trh novou řadu vlastních klenotů a otevřela obchody v Paříži, Milánu, Římě, Rize, Moskvě a Alma Atě. Ňadra má pojištěna na částku 350 000 dolarů.\n\nV únoru 2015 dostala u soudu v italském Pordenone trest osm měsíců vězení a pokutu v přepočtu 16 a půl tisíce korun, jelikož se v roce 2011 podle soudce dopustila podvodu, když zrušila účast na představení kvůli večeři s Vladimirem Putinem, který byl v té době ruským premiérem.\n\n\n"}
{"id": "319104", "url": "https://cs.wikipedia.org/wiki?curid=319104", "title": "Ü-Cang", "text": "Ü-Cang\n\nÜ-Cang (tibetsky: དབུས་གཙང་, Wylie: dbus gtsang), je jedna ze tří tradičních částí historického Tibetu. Další dvě jsou Kham a Amdo. Tradičně se Ü-Cang skládá ze dvou částí Ü a Cang. Ü-Cang se také nazývá \"Centrální Tibet\". Město Lhasa je centrem Ü a Žikace centrem Cangu.\nV poslední době se za Ü-cang považuje i oblast Ngari na západě a náhorní plošina Čhangthang. V Ngari se nachází nejpostávnější hora Asie Kailas. V Ü-cangu pramení řeka Jarlung Canpo, většinu území pokrývají hory.\n\nÜ-cang se považuje za kolébku tibetské civilizace a dodnes je kulturním a náboženským centrem Tibeťanů. Podle tibetských legend se první lidé vyvinuli z opic v kraji Lhokha, kde také vznikla první tibetská království. Po pádu mocné tibetské říše v 10. století se rozloha malých království málokdy rozšířila mimo hranice Ü nebo Cangu. Přesto Tibeťané na celé Tibetské náhorní plošině vždy považovali Lhasu za náboženské centrum.\nV roce 1965 byly oblasti Ü-cang, Ngari, Čhangthang a západní Kham ustanoveny jako Tibetskou autonomní oblast v rámci ČLR.\n\n\"Více informací také na Geografie Tibetu \".<br>\nÜ-cang leží severně od Himálají, východně od oblasti Ngari, jižně od Nagčhu a západně od oblasti Čhamdo (obě součásti Khamu).\nV Ü-cangu je množství velkých jezer a vysokých hor, Ü-cang zahrnuje i oblast severně od Mount Everestu.\n\n"}
{"id": "319105", "url": "https://cs.wikipedia.org/wiki?curid=319105", "title": "Žmolkování", "text": "Žmolkování\n\nŽmolky jsou nežádoucí uzlíky, které vznikají po určitém opotřebení textilie na jejím povrchu. Žmolkování se velmi často označuje anglickým výrazem \"pilling\".\n\nVlivem tření při běžném používání textilie se pozvolna uvolňují některá vlákna ze svazku v přízi, zauzlí se s konečky blízkých odstávajících vláken a vytvoří na povrchu pleteniny nebo tkaniny klubíčko pevně zachycené ve struktuře textilie.\n\nŽmolky se dají odstranit různými kartáči nebo škrabkami (viz snímek vpravo) údajně bez viditelného poškození textilie, vzniku nového pillingu se tím však nezabrání.\n\nVýrobci textilií se snaží předcházet pillingu využitím vlastností, které snižují náchylnost ke žmolkování:\n\nNáchylnost ke žmolkování se naopak zvyšuje:\n\núpravami, které uhlazují povrch textilie, apreturou silikonem, praním s přídavkem zvláčňovadel\n\nK posouzení žmolkovitosti existuje několik zkušebních metod (odíráním, praním atd.) specifikovaných pro jednotlivé druhy textilií s kvantitativním hodnocením náchylnosti k pillingu. Z odborné literatury však nejsou známy závazné normy k jejich používání.\n\n\n"}
{"id": "319106", "url": "https://cs.wikipedia.org/wiki?curid=319106", "title": "Amdo", "text": "Amdo\n\nAmdo (ཨ་མདོ།) je jedna ze tří historických zemí Tibetu. Další dvě jsou Kham a Ü-Cang. V Amdu ve vesnici Tagccher se narodil současný 14. dalajláma Tändzin Gjamccho. Provincii většinou vládli místní vládci, avšak po čínské anexi v padesátých letech 20. století byla rozdělena mezi čínské provincie Kan-su, S’-čchuan a Čching-chaj.\n\nAmdo je převážně rovinaté, avšak ve vysoké nadmořské výšce. V oblasti Golog dosahuje průměrná nadmořská výška 4000 metrů. V Amdu (dnes Čching-chaj) pramení tři významné asijské veletoky Mačhu - Žlutá řeka, Dřičhu - Jang-c’-ťiang a Dzačhu - Mekong.\nV Amdu se nachází velké množství jezer, největší z nich je Kukunor v blízkosti města Si-ning.\n\nZápadní část tvoří převážně pouště a polopouště, největší z nich Cchajdamská pánev. V minulých desetiletích zde Číňané začali těžit ropu, zemní plyn, sůl, hořčík, draslík a další.\n\nSkrz Amdo vede železnice spojující Čínu s Tibetem, včetně několika nejvýše položených železničních stanic na světě. Oblasti jsou ale velmi zřídka obydlené a vlak zde nezastavuje.\n\nAmdu se také přezdívá Ccho-Ngün (Modré jezero) podle názvu jezera v tibetštině (མཚོ་སྔོན།, Mtsho sngon, Kukunor). V dnešní provincii Čching-chaj tradiční dělení vycházelo od pozice vůči tomuto jezeru a dále vůči pozici k Žluté řece Mačhu (རྨ་ཆུ་, rMa cchu).\n\nOblast Amda zahrnuje několik původních tibetských etnik. Obecně se tibetský obyvatel Amda nazývá Amdowa (ཨ་མདོ་བ་).\nNa severovýchodním konci Amda při hranicích s čínskými oblastmi žije národ Gjäl rong (རྒྱལ་རོང་). Toto etnikum se vyznačuje specifickou architekturou, stylem oblékáním i odlišným dialektem tibetštiny. Dnes oblasti obývané Gjäl-rongy náleží do autonomních prefektur Kardze (okres Rongbrag རོང་བྲག་རྫོང་།) a Ngawa (okres Čhučhen ཆུ་ཆེན་རྫོང་།).\n\nV historii bylo Amdo na vysoké kulturní úrovni. Mnoho známých tibetských spisovatelů a malířů obrazů Thangka pocházelo z mnístních velkých klášterů.\n\nAmdo tibetština (ཨ་མདོ་སྐད་, A-mdo skad) je jazyk mluvený v Amdu od oblasti kláštera Labrang v provincii Kan-su, v oblasti Ngawa v S’-čchuanu a na většině území provincie Čching-chaj. Amdo tibetština není tónový jazyk a do současnosti se vyslovují všechny psané souhlásky jak existují v psané podobě, což v ostatních tibetských dialektech již vymizelo.\nVelké rozdíly v mluveném jazyce existují především mezi oblastmi pasteveckými a zemědělskými.\nVětšina původních obyvatel Amda jsou pastevci, proto v některých oblastech Amda existovalo až několik set výrazů pro různé druhy krav a ovcí. Dodnes se zachovalo rozlišování jen několik desítek názvů (podle pohlaví, stáří, věku, chuti mléka atd.). Poslední desítky let má na jazyk velký vliv čínština, která se stala úředním jazykem. Také velké množství nových slov je přeloženo (významově či foneticky) právě z čínštiny.\n\n"}
{"id": "319108", "url": "https://cs.wikipedia.org/wiki?curid=319108", "title": "Vad", "text": "Vad\n\nVad ( ) nebo Velký Vad ( ) je řeka v Penzenské oblasti a v Mordvinské republice v Rusku. Je dlouhá 222 km. Plocha povodí měří 6500 km².\n\nVzniká soutokem několika potoků, jež jsou napájeny podzemními prameny. Teče mezi pozvolnými bažinatými a lesnatými břehy. Ústí zleva do Mokše (povodí Oky).\n\nPrůměrný průtok vody na horním toku u Avdalova činí 7,5 m³/s.\n\nPři dostatečném vodním stavu je splavná pro vodáky.\n"}
{"id": "319114", "url": "https://cs.wikipedia.org/wiki?curid=319114", "title": "Kham", "text": "Kham\n\nKham (tibetsky: ཁམས་, wylie:khams) je jedna ze tří tradičních částí Tibetu. Další dvě jsou Ü-Cang a Amdo.\nKham pokrývá východní část Tibetu a v současné době je rozdělen mezi čínské provincie S’-čchuan, Čching-chaj, Jün-nan a Tibetské autonomní oblasti.\nOblasti se také přezdívalo \"Čtyři řeky, šest pohoří\" (tibetsky: ཆུ་བཞི་སྒང་དྲུག་, wylie: Chu bzhi sgang drug; \"Čhuži Gangdrug\"). Název vychází z geografických podmínek Khamu, protékají zde 4 řeky (Salwin, Mekong, Dlouhá řeka a řeka Jalung a podél Tibetské náhorní plošiny se táhne šest pohoří.\nDnes se pod pojmem \"Čhuži Gangdrug\" odkazuje na partyzánskou organizaci tibetských válečníků, kteří v období 50.-70. let 20. století s pomocí americké CIA bojovali proti čínské armádě. \n\nDíky členitému terénu zde nikdy neexistovalo jedno království, ale desítky malých království a samostatných území, která spolu neustále bojovala. Králové nepodléhali ani čínským císařům, ani vládě ve Lhase. Obyvatelé se hlásí k tibetskému buddhismu, jehož představitel je dalajláma.\nMezi nejznámější království patří království Dege, s hlavním sídlem v dnešním okrese Dege.\n\nČína považovala Kham za součást svého území. Po rozpadu čínského císařství v roce 1912 nově vzniklá Čínská republika vytvořila na tomto území \"Zvláštní administrativní oblast\", v roce 1939 přejmenovanou na provincii Sikhang (čínsky: 西康省, pchin-jin: Xīkāng Shěng). Provincii zachovala v roce 1950 i nově vzniklá komunistická čínská vláda. V roce 1955 byla provincie Sikhang zrušena a oblast rozdělena mezi Tibetskou AO a provincii S'-čchuan.\n\nV únoru 1913 vyhlásil dalajláma Thubtän Gjamccho Tibetskou republiku, čímž potvrdil nezávislost na Číně. Vyhlášená republika zahrnovala území Ü-cangu, Khamu i Amda.\n\nAni tibetská vláda, ani čínská vláda však území neměla pod kontrolou. V Khamu do konce 50. let 20. století vládli místní králové.\nOblast provincie Sikhang měla rozlohu 451 521 km.\n\nprovincie S'-čchuan (16 současných okresů):\nprovincie Jün-nan (3 okresy):\nprovincie Čching-chaj (6 okresů):\nTibetská autonomní oblast (25 okresů):\n\nV Khamu žijí Tibeťané, kterým se dodnes přezdívá \"Khamba\". Díky válečnické minulosti jsou statnější postavy, než Tibeťané z Ü-cangu a Amda a také agresivnější. Podle Čínské republiky měla v roce 1947 provincie Sikhang 1 651 132 obyvatel. V roce 1990 měla provincie Sikhang podle Čínské republiky 2 694 917 obyvatel.\nDialektu tibetštiny na území Khamu se říká Kham-ke (ཁམས་སྐད་). Díky členitosti terénu se však v jednotlivých částech Khamu vyvinuly odlišné dialekty \"khamštiny\".\n\n"}
{"id": "319122", "url": "https://cs.wikipedia.org/wiki?curid=319122", "title": "Granada (rozcestník)", "text": "Granada (rozcestník)\n\nGranada nebo Grenada může znamenat:\n\n\n\n"}
{"id": "319123", "url": "https://cs.wikipedia.org/wiki?curid=319123", "title": "Robin Söderling", "text": "Robin Söderling\n\nRobin Söderling (*14. srpna 1984) je bývalý švédský profesionální tenista, dříve dlouhodobě nejlepší hráč této země. K listopadu 2010 vyhrál na okruhu ATP World Tour šest turnajů ve dvouhře a jeden turnaj ve čtyřhře. Kromě toho zvítězil na čtyřech challengerech (Tampere, Istanbul, Heilbronn a Sunrise). V letech 2009 a 2010 se probojoval do finále grandslamu French Open. V obou ročnících vyřadil obhájce titulu – roku 2009 Rafaela Nadala, čímž se stal k danému datu jediným tenistou, jenž ho na druhém grandslamu porazil, a v roce 2010 pak Rogera Federera, čímž ukončil jeho rekordní sérii 23 grandslamových semifinále v řadě. Do roku 2010 jej trénoval bývalý druhý hráč světa Magnus Norman.\n\nPo premiérovém triumfu v kategorii \"Masters\" v listopadu 2010 v Paříži dosáhl v klasifikaci žebříčku ATP na své maximum, když byl hodocený na 4. místě ve dvouhře (listopad 2010). Nejvyšším umístěním ve čtyřhře je 109. místo (květen 2009). V roce 2010 byl jediným Švédem mezi nejlepšími 200 hráči žebříčku ATP.\n\nRobin Söderling se od roku 2011 léčí s mononukleózou a již čtvrtým rokem se neobjevuje na okruhu ATP. Sám připustil i možnost, že už se k tenisu nikdy nevrátí.\n\nOtec Bo je právník, matka Britt-Inger v domácnosti. Má sestru Sandru, která učí ve škole. Je zasnoubený s Jenny Moströmovou.\n\nSöderling se zúčastnil 8 zápasů v Davisově poháru za tým Švédska s bilancí 10-3 ve dvouhře a 1-1 ve čtyřhře.\n\n\n"}
{"id": "319128", "url": "https://cs.wikipedia.org/wiki?curid=319128", "title": "Ofek", "text": "Ofek\n\nOfek (také Ofeq, hebrejsky: אופק, doslova \"„Horizont“\") je označení pro sérii izraelských převážně špionážních satelitů provozovaných izraelským Ministerstvem obrany. První dva v řadě, Ofek-1 a Ofek-2 byly vypuštěny pro demonstraci izraelského vědeckého a technologického pokroku, zatímco ty následující od Ofek-3 až po současný Ofek-11 jsou špionážními satelity určenými ke sledování situace v regionu Blízkého východu.\nVšechny satelity Ofek kromě Ofek-8 byly vypuštěny izraelskými nosnými raketami Šavit, které jsou postavené na bázi balistické rakety Jericho 2, z letecké základny izraelského vojenského letectva Palmachim ve středním Izraeli. Satelit Ofek-8 byl vynesen indickou raketou, která startovala z území Indie. První satelit, Ofek-1 byl vypuštěn 19. září 1988 a zatím poslední satelit, Ofek-11 byl vynesen na oběžnou dráhu 13. září 2016. \n\nNosné rakety Šavit i samotné satelity jsou navrhovány a konstruovány firmou Israel Aerospace Industries (IAI), která je ve státním vlastnictví Izraele. Na projektu Ofek se dále podílejí nebo podílely izraelské společnosti Israel Military Industries (výrobce zbraní, munice a vojenských technologií), Rafael Advanced Defense Systems (výrobce pokročilých obranných zbraňových systémů), Elbit Systems (dodavatel optického vybavení satelitů) a Elisra (výrobce radarů a zařízení pro elektronickou komunikaci).\n\nZatímco satelity většiny jiných zemí jsou posílány do vesmíru nosnými raketami se startem směrem na východ, aby využily energii rotace Země, rakety Šavit se satelity Ofek startují v protisměru otáčení Země (po retrográdní dráze), tj. směrem na západ. Je to proto, že základna Palmachim se nachází na pobřeží Středozemního moře několik kilometrů na jih od hlavního města Tel Aviv, takže vyhořelé stupně nosné rakety padají do moře, ne do obydlených oblastí Izraele a také je tím vyřešen potenciálně nebezpečný přelet nad sousedními arabskými státy.\n\nSatelity Ofek obíhají Zemi se sklonem dráhy 142 stupňů, aby při jejich přeletech nad oblastí Blízkého východu bylo získáno dostatečné množství slunečního světla pro snímkování. Toto má značný význam, neboť satelity Ofek zvládnou v rámci jednoho dne za denního světla 6 přeletů nad oblastí zájmu, zatímco americké nebo ruské špionážní satelity zaznamenají na svých vyšších oběžných drahách jen 1–2 přelety.\n\nTechnické detaily satelitů Ofek jsou drženy v tajnosti, avšak existují indicie, že jsou vybaveny senzory citlivými na UV záření i viditelné světlo. Většina satelitů ze série je vybavena optickými kamerami schopnými pořizovat snímky pouze za denního světla, satelity Ofek-8 a Ofek-10 však disponují radarem se syntetickou aperturou (SAR), který dokáže snímat zemský povrch nezávisle na oblačnosti nebo množství světla. Schopnosti zobrazovacích zařízení se zlepšují s rostoucím pořadovým číslem satelitu v sérii, Ofek-11 na oběžné dráze s perigeem 393 km a apogeem 499 km má optické zařízení s rozlišovací schopností 0,5 metru.\n\nNosná raketa Šavit je odvozena z izraelské balistické rakety Jericho 2 zkonstruované v 80. letech 20. stol., která je sama vylepšenou verzí rakety Jericho vyvinuté ve spolupráci s francouzským leteckým výrobcem Dassault Aviation. Raketa má tři stupně a je poháněna tuhým palivem. První verze rakety Šavit používala v 1. a 2. stupni motory ATSM-9, ve 3. stupni motor AUS-51. Druhá verze, označovaná jako Šavit-1, byla poháněna motorem ATSM-13 v 1. stupni, 2. a 3. stupeň si ponechaly motory předchozí verze. Nejnovější verze, Šavit-2, má dva motory ATSM-13 a ve 3. stupni zůstal motor AUS-51. Původní verze rakety Šavit vynesla na oběžnou dráhu satelity Ofek-1 a Ofek-2, verze Šavit-1 potom satelity Ofek-3 až Ofek-6 v letech 1995–2004 a od roku 2007 je pro vesmírné mise programu Ofek využívána verze Šavit-2. Schopnost rakety Šavit vynést na oběžnou dráhu náklad o hmotnosti 300 kg (váha satelitu Ofek-5) a více, navíc v nevýhodném retrográdním směru startu (v protisměru otáčení Země), je podle některých pozorovatelů fakticky demonstrace její možnosti sloužit jako mezikontinentální balistická raketa.\n\n\n"}
{"id": "319137", "url": "https://cs.wikipedia.org/wiki?curid=319137", "title": "Kvantitativní polymerázová řetězová reakce", "text": "Kvantitativní polymerázová řetězová reakce\n\nKvantitativní polymerázová řetězová reakce (nejčastěji označované jako Real-time PCR nebo qPCR) je metoda založena na principu klasické PCR, umožňuje však kvantifikaci sledovaného úseku DNA v reálném čase. Na rozdíl od běžné PCR, kde se analyzuje až výsledný produkt (amplifikovaná DNA) pomocí elektroforézy v agaróze, je při Real-time PCR zaznamenáván každý cyklus PCR ve skutečném čase. Záznam amplifikace je založen na principu fluorescence, kdy se používají sondy (fluorescenční látky), které se váží specificky nebo nespecificky na amplifikované DNA.\n\nKvantitativní polymerázová řetězová reakce je podobně jako klasická PCR prováděna v přístroji termocyklér, který je oproti klasické verzi vybaven optickým zařízením pro snímání intenzity fluorescenčního záření ze sond v reálném čase. Optický signál je zaznamenáván a zpracováván specializovaným software prostřednictvím matematických metod.\n\nZa účelem kvantifikace určitého úseku DNA jsou hojně využívány metody založené na konstrukci tzv. \"standardní křivky\". Při této metodě je nejprve na základě naměřených fluorescenčních intenzit pro každý vyšetřovaný vzorek vytvořena tzv. amplifikační křivka. Následně je na základě dané prahové hodnoty pro každou amplifikační křivku určen bod tzv. Crossing point (CT). Lineární regresí CT bodů od standardů (vzorků se známou počáteční koncentrací sledovaného úseku DNA) je sestavena standardní křivka, která představuje závislost počáteční koncentrace vzorků na intenzitě naměřeného fluorescenčního záření. Dosazením CT bodů od neznámých vzorků do příslušné standardní křivky jsou následně získány přibližné hodnoty jejich počátečních koncentrací pro vyšetřovaný segment DNA.\n\nMAK2 (Mass Action Kinetic with 2 parameters) empirický model, který vyžaduje pouze jeden standardní vzorek a svou přesností se vyrovná klasické metodě využívající standardní křivku. Tento model se hodí pro POCT (Point of Care) systémy, kde by příprava více standardů zdržovala. Metoda byla odvozena na základě reakční kinetiky v exponenciální fázi PCR. Od svého objevení v roce 2010 byla tato metoda podrobena rozsáhlému testování a kritice. Ukázalo se , že MAK 2 funguje spolehlivě pouze v případě, že je efektivita reakce (faktor nárůstu kopií DNA za jednu periodu teplotního cyklu) v exponenciální fázi přibližně konstantní.\n\n"}
{"id": "319139", "url": "https://cs.wikipedia.org/wiki?curid=319139", "title": "Domácí vodárna", "text": "Domácí vodárna\n\nDomácí vodárna je zařízení pro dopravu a úpravu vody z vlastního zdroje do domovního vodovodu. Vlastním zdrojem může být studna, vodní tok či nádrž s dešťovou vodou. Zřizují se v místech, kde není možnost napojení na veřejný vodovod, nebo tam, kde je to výhodné z hlediska uživatele.\n\n\n\n\n\n\n"}
{"id": "319141", "url": "https://cs.wikipedia.org/wiki?curid=319141", "title": "León (Nikaragua)", "text": "León (Nikaragua)\n\nLeón (celým názvem \"Santiago de los Caballeros de León\") je druhé největší město v Nikaragui. Je správní centrem stejnojmenného departementu León. Rozkládá se na severovýchodě státu, přibližně 18 km od pobřeží Tichého oceánu. Přestože není hlavní ani nejlidnatější město státu, představuje León centrum vzdělanosti celé Nikaraguy. Důležitý je také obchod a turistický ruch. V blízkosti města se nachází sopka Momotombo. Katedrála Nanebevzetí blahoslavené Panny Marie v Leónu je největší a nejstarší v celé střední Americe a od roku 2011 je zapsána na seznam světového dědictví UNESCO. \n\nMěsto založil už v roce 1524 Francisco Hernández de Córdoba. Původní město se nacházelo přibližně 30 km východně od současného města. Během koloniálního období pod nadvládou Španělů se město velkoryse rozvíjelo a konkurovalo svým postavením dalšímu významnému nikaragujskému městu Granada. Roku 1610 byl León ovšem zničen erupcí nedaleké sopky Momotombo. Ruiny původního města známé pod názvem León Viejo (Starý León) jsou od roku 2000 zapsané na seznamu světového dědictví UNESCO. V roce 1813 byla v „novém“ Leónu založena nejstarší univerzita ve středoamerickém regionu. Po získání definitivní nezávislosti země (v roce 1838 vystoupením z Středoamerické federativní republiky) byl León hlavním městem nového státu. Hlavní město se následně několikrát stěhovalo mezi Leónem a Granadou, až v roce 1858 byl zvolen kompromis a hlavním městem se stala Managua. \n\n\n"}
{"id": "319144", "url": "https://cs.wikipedia.org/wiki?curid=319144", "title": "Johann Jacob Leu", "text": "Johann Jacob Leu\n\nJohann Jacob Leu (26. ledna 1689 Curych - 10. listopadu 1768 tamtéž) byl švýcarský encyklopedista a bankéř.\n\nPo studijních cestách po Německu, Nizozemsku a Francii nastoupil roku 1740 v Zürichu úřednickou dráhu; od roku 1749 byl zodpovědný za městské finance. \n\nSpolu se svými syny vydával od roku 1747 dvacetisvazkový \"Allgemeines Helvetisches, Eydgenössisches, Oder Schweitzerisches Lexicon\". Také publikoval právnické a jiné příručky.\n\nRoku 1755 založil bankovní dům, současnou Bank Leu a roku 1759 se stal starostou města Zürich.\n\n"}
{"id": "319150", "url": "https://cs.wikipedia.org/wiki?curid=319150", "title": "Stadion Na Stínadlech", "text": "Stadion Na Stínadlech\n\nAGC Aréna Na Stínadlech (dříve jen Na Stínadlech) je fotbalový stadion, na kterém hraje domácí klub FK Teplice, a také zde hraje některé kvalifikační zápasy česká fotbalová reprezentace, které zde má pozoruhodnou bilanci, jelikož zde nikdy neprohrála a pouze jedenkrát remizovala. S kapacitou 18 221 diváků je to třetí největší fotbalový stadion v Česku.\n\nKoncem 60. let se v Teplicích začalo mluvit o potřebě nového fotbalového stadiónu. Původní v Nádražní ulici (přezdívaný U drožďárny) byl zastaralý, s dřevěnou tribunou. Tato potřeba byla zohledněna, a tak byl 9. května 1973 nový stadión slavnostně otevřen. Stavba stadiónu byla poněkud uspěchaná, jelikož musel být z politických důvodů otevřen v den výročí osvobození Sovětskou armádou. I přes tuto překážku se stal jedním z nejmodernějších fotbalových stadiónů ve světě a byl právem chloubou československého fotbalu. Význam stadiónu dokazuje také to, že se jeho otevření účastnil i tehdejší prezident FIFA, anglický sir Stanley Rous. Starý stadion U Drožďárny se slavnou tradicí i předválečného prvoligového fotbalu Teplitzer FK byl zanedlouho po otevření nového areálu zlikvidován.\n\nKapacita stadiónu je 18 221 sedících diváků, čímž se řadí mezi největší fotbalové stánky v České republice. Větší jsou pouze pražské stadióny Letná a Eden. Stadion má 17 255 míst krytých a pouze malá severní tribuna nemá střechu. Na stadiónu od jeho otevření probíhaly četné rekonstrukce. Úpravy, zahrnující bezbariérový přístup, osvětlení 1600 luxů, 78 míst pro píšící novináře, možnost televizních přenosů, dostatečný počet toalet i pokladen splňují od roku 1996 všechna kritéria UEFA pro pořádání mezistátních reprezentačních i pohárových zápasů. V areálu jsou i dva tenisové kurty s umělým povrchem a osvětlením. Recepce pak nabízí i prodej reklamních předmětů, poblíž recepce jsou kanceláře OV Fotbalového svazu. Uvnitř i v sousedství areálu v Alejní ulici jsou parkoviště pro návštěvníky i zastávka trolejbusů a autobusů MHD, dále je zde tréninkové fotbalové hřiště a vedle místo bývalého zimního stadionu byl koncem roku 2018 otevřen nový Kaufland, na jehož střeše je lanové centrum jako prolézačka.\n\n\n\n"}
{"id": "319156", "url": "https://cs.wikipedia.org/wiki?curid=319156", "title": "Kostel Nejsvětější Trojice (Vladislav)", "text": "Kostel Nejsvětější Trojice (Vladislav)\n\nKostel Nejsvětější Trojice ve Vladislavi je sakrální stavbou, jež byla prohlášena za nemovitou kulturní památku. Kostel je farním pro Římskokatolickou farnost Vladislav.\n\nNejstarší částí kostela je románský presbytář zakončený půlkruhovou apsidou. Na nejranější období románského slohu (2. pol. 11. století) ukazují valená klenba, prostá římsa a mohutné zdivo zužující se vzhůru. Chrámová loď je z doby baroka, avšak vchod z podkruchtí je gotický, takže i v gotické době kostel zaznamenal stavební úpravy. V této době byla připojena i věž, protože schody, které na ni vedou, mají gotický vchod. Měla však jen kamennou dolní část, horní část – zvonice – byla zřejmě dřevěná. V době renesanční se nahrazovaly dřevěné zvonice kamennými věžemi. Věže typu vladislavské mají původ v 2. pol. 16. století. Jejich vzorem je krásná renesanční věž na moravskokrumlovském zámku. V této oblasti je takových věží (ale zjednodušených) více. Např. Jamolice, Dolní Dubňany a také Valeč, která je blízkým sousedem Vladislavi.\n\nZa třicetileté války zůstal kostel ve Vladislavi ve velice špatném stavu. Opravy se dočkal roku 1680, a to ve slohu barokním. Zřejmé jsou i pozůstatky baroka: klenba nad chrámovou lodí s čtyřmi kopulovitými klenebními poli. Dále byla změněna \"gotická okna\" v dnešní tvar, bylo změněno \"románské okno\" za oltářem a také \"okno v kněžišti\". Kostel byl přifařen ke kostelu sv. Martina z Tours v Třebíči.\nNová farnost vznikla teprve v roku 1727 a fara byla obnovena v roku 1859. Proto bylo vybavení kostela nehodnotné a laciné. Byly však i nějaké výjimky:\n\n\n\nFara ve Vladislavi se připomíná v listinách poprvé r. 1358.\n\nZa třicetileté války budova fary chátrala a v roce 1674 byla zbořeništěm. V roce 1728 zde byla zřízena lokálie a postavila se nová budova. Ta měla 2 pokoje a 1 kuchyň a byla pokryta šindelem. Vedle fary stálo hospodářské stavení, které k ní patřilo. K tomuto statku patřila také kůlna a stodola. Tuto stodolu vladislavskému faráři \"Petru Klimentovi\" daroval 9. dubna 1858 děkan \"Jan Janoušek\". V roce 1843 byla fara podle \"P. Šírka\" (vladislavského kněze) nazývána domem bídným. Proto se v roce 1867 začalo se stavbou nové fary i se studnou. Základní kámen byl položen 8. května 1867.\n\n\n\n"}
{"id": "319159", "url": "https://cs.wikipedia.org/wiki?curid=319159", "title": "Ťažká dolina", "text": "Ťažká dolina\n\nŤažká dolina (dříve Česká dolina) je údolí ve Vysokých Tatrách v okrese Poprad na Slovensku. Údolí je dlouhé asi 2 km.\n\nÚdolí odbočuje z Bielovodské doliny západním směrem a je od ní odděleno skalním prahem. Na západě je zakončena hřebenem mezi Veľkým Žabím štítem a Rysy, kterým prochází slovensko-polská hranice a hlavním hřebenem Vysokých Tater mezi Rysy a Vysokou. Na severu ji ohraničuje hřeben Mlynára a z něj odbočující výběžek zakončený Malou Mlynárovou kopou. Na jihu je to opět hlavní hřeben mezi Vysokou a Gánkem a z něj vybíhající odbočka zakončená Pustou stráží.\n\nÚdolí se nachází nad horní hranicí lesa. Nejnižší stupeň je porostlý kosodřevinou. Vyšší stupně jsou travnaté a skalnaté.\n\nV údolí se nachází dvě plesa – Ťažké pleso a Zmrzlé pleso. Oběma protéká Ťažký potok, který při ústí údolí vytváří Ťažký vodopád.\n\nÚdolí je přístupná jen s horským vůdcem.\n\nÚdolí se původně jmenovalo \"Česká dolina\". K 1. červnu 2006 bylo slovenským kartografickým úřadem přejmenováno na \"Ťažká dolina\". Původní název totiž neodpovídal goralskému ekvivalentu slova \"ciężki\" (\"těžký\", slovensky \"ťažký\"), což je název používaný místními obyvateli. Název \"Česká dolina\" vznikl dle současné oficiální úřední verze špatným porozuměním berlínského kartografa Alberta Sydowa v roce 1830.. Velkou emotivní roli v rozhodování o přejmenování tradičních názvů Český štít, Česká dolina, Česká věž, České pleso a Český vodopád hrála také emancipace Slováků vůči Polákům a Čechům, neboť běžně používané označení Vysokých Tater od polských hranic na jih zní České Tatry. Tento regionální název používal například malíř Rafal Malczewski a básnířka Marie Jasnorzewska-Pawlikowska.\n\n"}
{"id": "319163", "url": "https://cs.wikipedia.org/wiki?curid=319163", "title": "Smlouva o nešíření jaderných zbraní", "text": "Smlouva o nešíření jaderných zbraní\n\nSmlouva o nešíření jaderných zbraní (anglicky: \"Treaty on the Non-Proliferation of Nuclear Weapons\") je mezinárodní smlouva, která má omezit šíření jaderných zbraní. Byla podepsána 1. července 1968 a vstoupila v platnost v roce 1970. Do současné doby byla podepsána a ratifikována 189 zeměmi, z nichž pět – Spojené státy americké, Spojené království Velké Británie a Severního Irska, Francouzská republika, SSSR a Čínská lidová republika – vlastní jaderné zbraně. Myšlenkou této smlouvy je, že se státy, které vlastní jaderné zbraně, zaváží k jadernému odzbrojení, zatímco státy, které nevlastní jaderné zbraně, se vzdají práva je vyrábět nebo je jinak získávat. Na oplátku, že se státy, které nedisponují jadernými zbraněmi vzdají jejich výroby, jim byl přislíben rovnoprávný přístup k jaderným technologiím. Jedinými státy, které smlouvu nepodepsaly jsou Indie, Izrael a Pákistán. Severní Korea smlouvu přijala, ale později vypověděla. Všechny tyto státy také jaderné zbraně vlastní: všichni kromě Izraele oznámily úspěšné provedení jaderného testu, Izrael dosud oficiálně držení jaderných zbraní nepřiznal, ale z různých nepřímých dokladů lze usuzovat, že jimi rovněž disponuje.\n\n"}
{"id": "319164", "url": "https://cs.wikipedia.org/wiki?curid=319164", "title": "Otto Maria Stritzko", "text": "Otto Maria Stritzko\n\nOtto Maria Stritzko (2. února 1908 Jaroměřice nad Rokytnou – 24. června 1986 Stará Říše), byl český malíř, grafik a restaurátor.\n\nStudoval Uměleckoprůmyslovou školu v Praze u prof. Bendy a Hoffbauera, studia však nedokončil. Kromě malířské a restaurátorské tvorby se věnoval také ilustrátorství a grafické úpravě knih.\n\nJeho manželkou byla dcera Josefa Floriana, katolického vydavatele ze Staré Říše, kam se za ní odstěhoval v roce 1940.\nByl otcem malířky Juliany Jirousové, manželky básníka Ivana Martina Jirouse.\n\n"}
{"id": "319165", "url": "https://cs.wikipedia.org/wiki?curid=319165", "title": "Helena Hrychová", "text": "Helena Hrychová\n\nHelena Hrychová (* 11. června 1944 v Praze) je česká překladatelka z angličtiny. Věnuje se hlavně překladům beletrie a literatury faktu, při své práci často spolupracuje se svým manželem spisovatelem a překladatelem Ervínem Hrychem. Mimo jiné také překládá dílo Terryho Pratchetta, autora známého románu Zeměplocha.\n\n"}
{"id": "319166", "url": "https://cs.wikipedia.org/wiki?curid=319166", "title": "Mengusovská dolina", "text": "Mengusovská dolina\n\nMengusovská dolina je ledovcové údolí ve slovenské části Vysokých Tater.\n\nÚdolí se nachází na jižní straně pohoří. Protéká jím Hincov potok, ze kterého vzniká řeka Poprad. V horní části se dělí na Hincovu kotlinu a Kotlinu Žabích ples. V dolní části při ústí Zlomiskové doliny je Popradské pleso.\n\nMengusovská dolina je národní přírodní rezervace na území Tatranského národního parku. Nachází se v katastrálním území města Vysoké Tatry a obce Tatranská Javorina v okrese Poprad v Prešovském kraji. Rezervace byla vyhlášena v roce 1991 na rozloze 16,13 km².\n\n"}
{"id": "319168", "url": "https://cs.wikipedia.org/wiki?curid=319168", "title": "Stanley Rous", "text": "Stanley Rous\n\nSir Stanley Rous (25. dubna 1895 Watford - 18. července 1986 Londýn) byl anglický fotbalový rozhodčí a funkcionář.\n\nMezi léty 1961 až 1974 působil jako prezident FIFA. V této funkci se v květnu 1973 zúčastnil v severočeských Teplicích otevření nového fotbalového stadionu Na Stínadlech.\n"}
{"id": "319169", "url": "https://cs.wikipedia.org/wiki?curid=319169", "title": "Velická dolina", "text": "Velická dolina\n\nVelická dolina je údolí ve slovenské části Vysokých Tater.\n\nÚdolí se nachází na jižní straně pohoří. Protéká jím Velický potok. Uprostřed údolí je Velické pleso, u kterého stojí chata Sliezsky dom. V údolí se nachází i další plesa – Dlhé pleso a dvě Horné Velické plieska.\n\nVelická dolina je národní přírodní rezervace v oblasti TANAP. Nachází se v katastrálním území města Vysoké Tatry a obce Tatranská Javorina v okrese Poprad v Prešovském kraji. Území bylo vyhlášeno či novelizováno v roce 1991 na rozloze 1 217,2200 ha. Ochranné pásmo nebylo stanoveno.\n\n"}
{"id": "319172", "url": "https://cs.wikipedia.org/wiki?curid=319172", "title": "Kostel Narození Panny Marie (Drysice)", "text": "Kostel Narození Panny Marie (Drysice)\n\nŘímskokatolický farní kostel Narození Panny Marie je kostel, jenž stojí ve vesnici Drysice poblíž okresního města Vyškov.\n\nSe stavbou kostela se začalo koncem roku 1887.\n\n"}
{"id": "319176", "url": "https://cs.wikipedia.org/wiki?curid=319176", "title": "Emppu Vuorinen", "text": "Emppu Vuorinen\n\nEmppu Vuorinen, vlastním jménem Erno Matti Juhani Vuorinen (* 24. června 1978), je finský kytarista. \n\nNarodil se v malém finském městečku Kitee, kde také vznikla metalová skupina Nightwish, ve které hraje. Jeho rodné jméno je Erno, ale dal si přezdívku Emppu, protože se jméno Erno Finům špatně vyslovuje. \n\nEmppu se už od svých 12 let učil hře na akustickou kytaru, ale od roku 1977 se věnuje hře na kytaru elektrickou kytaru. Studoval spolu se svým sousedem a nejlepším přítelem Tuomasem Holopainenem na hudební konzervatoři. Zde potkali operní zpěvačku Tarju Turunen a založili s ní symphonic metalovou skupinu, kterou podle jejich první písně nazvali Nightwish. Emppu s Jukkou Nevalainenem museli absolvovat povinnou vojenskou službu. Po návratu se věnovali hudbě v Nightwish.\n\nEmppu v začátcích používal kytary značky Washburn (bílou a fialovou WASHBURN CS-780 se zlatým hardwarem), ale později přešel na kytary ESP. V současné době hraje na bílou a fialovou ESP Horizon, ESP EV-1 se snímači Seymour Duncan (TB-5 u kobylky, SHR-1 uprostřed a SH-2 u krku) a dvojzvratným tremolem. Ve videoklipech k písním Amaranth a Bye Bye Beautiful použil ESP Eclipse ve vínově černé.\n\nJeho hlavní zesilovače jsou Mesa/Boogie Dual Rectifiers s reproduktory 4×12 Marshall JCM 800.\n\nEmppu při svých sólech používá tapping a vibráto. Některá jeho sóla jsou hodně melodická, jiná zase progresivnější. Také rád \"převádí\" svá sóla z durových skladeb do mollových (např. sólo v durové skladbě \"High Hopes\" převedl do mollového coveru \"Symphony of Destruction\").\n\n"}
{"id": "319177", "url": "https://cs.wikipedia.org/wiki?curid=319177", "title": "Kostel svatého Ferdinanda (Chvalkovice na Hané)", "text": "Kostel svatého Ferdinanda (Chvalkovice na Hané)\n\nŘímskokatolický farní Kostel svatého Ferdinanda je kostel, jenž stojí ve vesnici Chvalkovice na Hané poblíž okresního města Vyškov.\n\nKostel byl postaven v 17. století původně v gotickém stylu, později upraven do stylu barokního.\n"}
{"id": "319179", "url": "https://cs.wikipedia.org/wiki?curid=319179", "title": "Vladimír Židek", "text": "Vladimír Židek\n\nProf. Ing. Vladimír Židek, CSc. D.E.S.S. (15. října 1946, Frýdek-Místek – 25. června 2010, Nosislav) byl český pedagog. Na Mendelově zemědělské a lesnické univerzitě v Brně učil jednotlivé předměty geoinformatiky trvale již od roku 1990. Od 70. let žil v Nosislavi. Byl aktivním členem domácích a zahraničních organizací, má za sebou bohatou publikační a výzkumnou činnost.\n\nVzděláním byl lesní inženýr, pracoval v četných zaměstnáních: byl vedoucí knihovny lesnického výzkumného ústavu ve Zbraslavi, mistr stavebního závodu Státních lesů v Brně, geodet v Archeologickém ústavu (dokumentace a dendrochronologické zpracování pilotů velkomoravského mostu v Mikulčicích), dále byl profesionální hasič v Brně, bioklimatolog v Ústavu ekologie lesa v Soběšicích, specialista na dálkový průzkum Země v Agropodniku Gottwaldov (provoz dálkově řízených letadel v Brně), specialista ve Výzkumném ústavu pro zúrodňování zemědělských půd a poté ve Výzkumném ústavě rostlinné výroby v Hrušovanech u Brna.\n\nV roce 1990 nastoupil na lesnickou fakultu a zahájil svou akademickou dráhu, v roce 1991 získal diplom CSc. v oboru kartografie na Geografickém ústavě ČSAV v Brně. V letech 1993-94 byl na studijním pobytu v Toulouse ve Francii, na Universitě Pierre a Marie Curieových v Paříži 6 pak získal postgraduální diplom ve specializaci dálkový průzkum Země (\"Diplôme d'Etudes Supérieures Spécialisées\", ve zkratce za jménem: \"D.E.S.S.\"). Po habilitaci v roce 1993 se stal docentem pro obor Hospodářská úprava lesů, specializace geoinformatika. V letech 1994-2006 byl vedoucím Ústavu geodézie a fotogrammetrie, který transformoval na dnešní Ústav geoinformačních technologií. Roku 1997 se stal prorektorem MZLU pro zahraniční styky a informace, kterým byl až do roku 2000. Roku 2004 byl jmenován prvním českým profesorem geoinformatiky. \n\nV letech 1989–1990 se angažoval v místní samosprávě.\n\n"}
{"id": "319183", "url": "https://cs.wikipedia.org/wiki?curid=319183", "title": "Čeští spravedliví mezi národy", "text": "Čeští spravedliví mezi národy\n\nČeští spravedliví mezi národy – titul Spravedlivý mezi národy uděluje izraelská \"Komise pro rozpoznávání spravedlivých\", která funguje při památníku Jad vašem. Komise tento titul doposud udělila 109 osobám z České republiky (stav k 1. lednu 2013).\n\nNíže je uveden abecední seznam, přičemž v závorce je rok udělení.\n\n"}
{"id": "319184", "url": "https://cs.wikipedia.org/wiki?curid=319184", "title": "Kostel svaté Kunhuty (Brno)", "text": "Kostel svaté Kunhuty (Brno)\n\nKostel svaté Kunhuty se nachází v areálu Vojenské nemocnice v Brně-Zábrdovicích, na území městské části Brno-Židenice. Jedná se o jednu z nejstarších staveb v Brně. \n\nSlavnostně vysvěcen byl roku 1211 za přítomnosti krále Přemysla Otakara I., markraběte Vladislava Jindřicha, hnězdenského arcibiskupa Jindřicha Kietlitze, pražského biskupa Daniela a olomouckého biskupa Roberta a využíván byl jako farní kostel. \n\nV jeho blízkosti v následujících letech vznikl zábrdovický klášter. V 80. letech 18. století byl klášter zrušen, do jeho budov byla přestěhována brněnská vojenská nemocnice, kostel byl odsvěcen (farním se stal bývalý klášterní kostel Nanebevzetí Panny Marie) a byl využit jako skladiště. V letech 2001 a 2002 byl bývalý kostel svaté Kunhuty kompletně zrekonstruován a vznikla v něm lékárna Vojenské nemocnice.\n\n"}
{"id": "319186", "url": "https://cs.wikipedia.org/wiki?curid=319186", "title": "Sefer Tora", "text": "Sefer Tora\n\nSefer Tora ( , dosl. „kniha (svitek) zákona“) je v současnosti standardní označení pro pergamenový svitek s textem Tóry používaný k liturgickému čtení při bohoslužbách. Sefer Tora se těší v judaismu mimořádné úctě a má status posvátného předmětu.\n\nPodle tradice zapsal Mojžíš veškerá Boží přikázání do Knihy zákona (ספר תורה). Jeden svitek byl uschován v Arše úmluvy, po jednom svitku pak dostal každý z dvanácti izraelských kmenů. Osud těchto svitků není až na výjimky dále zmiňován, konkrétně se Kniha zákona vynořuje opět až v 2. knize královské 22,8, kde je popisována jako kniha nalezená v jeruzalémském Chrámu. Podle některých biblistů se mohlo jednat o knihu Deuteronomium. V Nehemjášovi 8, 1 je popisována ceremonie, při které Ezdráš přináší před shromážděný lid „knihu Mojžíšova zákona“ a veřejně z ní předčítá. Z této praxe je odvozováno dnešní synagogální čtení z Tóry.\n\nText Tóry je napsán ručně kvalifikovaným písařem (sofer) inkoustem na pergamen, vyrobený z kůže košer zvířete poraženého rituálně správným způsobem. Rozměry a rozsazení textu a jednotlivých slov je pevně stanoveno, stejně jako písmo, kterým je text psán (tzv. Stam). Stejná pravidla se vztahují i na tfilin a mezuzu. Svitek je upevněn na dvou dřevěných tyčích (עצי חיים \"acej chajim\", dosl. „stromy života“). Pokud je svitek smotán, bývá někdy omotán povijanem (, \"vimpl\"), který je podobný povijanu pro novorozeňata. Tento zvyk je obvyklý především u aškenázských židů. Smotaný svitek je přikrytý pláštíkem (, \"me'il\"), který je často bohatě vyšíván a kromě náboženských motivů (jako koruna Tóry, desatero apod.) obsahuje i jméno osoby, která jej vyrobila nebo která jeho výrobu sponzorovala. Přes horní držadla je pak zavěšen stříbrný štít (, \"chošen\"), připomínající štít, který nosil velekněz v Chrámu, a ukazovátko ( \"jad\", dosl. „ruka“), které při čtení používá předčítající, aby se svitku nedotkl prsty. Na horní držadla jsou pak nasazeny stříbrné nástavce (, \"rimonim\", dosl. „granátová jablka“) nebo koruna (כתר \"keter\"). Nástavce jsou opatřeny zvonečky, které se rozezní, kdykoli je Tóra nesena v synagoze kolem bimy a věřící tak i v případě, kdy je synagoga zcela zaplněna, slyší, kde se Tora právě nachází a otáčeí se směrem k ní (podle některých minhagů je nevhodné otáčet se k Tóře zády).\n\nSefer Tora se užívá k liturgickému čtení během bohoslužeb v synagoze. Svitek nesmí být nijak fyzicky poškozen a všechna písmenka musí být rovněž jasně čitelná, jinak svitek není možné užívat. Pokud není zrovna čten, je uchováván v aronu ha-kodeš v synagoze.\n\n"}
{"id": "319187", "url": "https://cs.wikipedia.org/wiki?curid=319187", "title": "Pjana", "text": "Pjana\n\nPjana ( ) je řeka v Mordvinské republice a v Nižněnovgorodské oblasti v Rusku. Je dlouhá 436 km. Plocha povodí měří 8 060 km².\n\nTok řeky se vyznačuje mimořádnou členitostí. Podél břehů se často vyskytují krasové jeskyně a závaly na povrchu. Ústí zleva do Sury (povodí Volhy) na 116 říčním kilometru.\n\nZdrojem vody jsou především sněhové srážky. Průměrný průtok vody činí 25 m³/s, maximální 1500 m³/s a minimální 10 až 12 m³/s. Zamrzá v listopadu a rozmrzá v dubnu.\n\nVodní doprava je možná na dolním toku. Na řece leží město Sergač.\n"}
{"id": "319189", "url": "https://cs.wikipedia.org/wiki?curid=319189", "title": "Kostel svatého Benedikta (Pustiměř)", "text": "Kostel svatého Benedikta (Pustiměř)\n\nŘímskokatolický farní Kostel svatého Benedikta je kostel, jenž stojí v obci Pustiměř poblíž okresního města Vyškov.\n\nStavba kostela byla započata v únoru roku 1900 a to bouráním starého kostela. To vše pod patronací olomouckého arcibiskupa Prof. ThDr. Theodora Kohna. Stavba kostela trvala necelé dva roky. Nový kostel byl hotov a předán v červenci roku 1901 a v neděli 24. července jej benedikoval rajhradský prelát Benedikt Jan Karel Korčian. Pracovalo na něm denně až 31 zedníků, 15 učňů, 29 nádeníků, 18 nádenic. Cihel z pustiměřské cihelny na něj bylo spotřebováno cca 773 415.\n\nV roce 1996 byla odeslána žádost Ministerstvu kultury o zařazení kostela mezi kulturní památky. Žádosti bylo vyhověno až po intervenci 22. února 2001.\n\n\n"}
{"id": "319196", "url": "https://cs.wikipedia.org/wiki?curid=319196", "title": "Arctic Bay", "text": "Arctic Bay\n\nArctic Bay (česky „Ledová zátoka“) je malá eskymácká osada na severním pobřeží Baffinova ostrova v teritoriu Nunavut v Kanadě.\n\nV roce 2006 činila zdejší populace 690 osob, což je nárůst 6,8% oproti roku 2001.\n\nV okolí Arctic Bay se usídlovali první Eskymáci již před pěti tisíci let. Prvními Evropany, kteří toto místo spatřili, byla roku 1872 posádka velrybářské lodi kapitána Williema Adamse, který dal osadě její anglický název.\n\nEskymácký název pro Arctic Bay je „\"Ikpiarjuk\"“, což se dá přeložit jako \"kapsa\".\n\nDoprava je možná po moři, ale existuje zde i letiště, odkud létají pravidelné spoje do hlavního města teritoria Nunavut Iqaluitu.\n\nKromě letiště je zde také škola a nemocnice.\n"}
{"id": "319201", "url": "https://cs.wikipedia.org/wiki?curid=319201", "title": "Kimmirut", "text": "Kimmirut\n\nKimmirut (), v minulosti též Lake Harbour, je malá osada na břehu Hudsonova průlivu na Baffinově ostrově v kanadském teritoriu Nunavut.\n\nV roce 2006 zde žilo 411 obyvatel, což činí nárůst 5,1% oproti konsensu před pěti lety.\n\nDoprava probíhá přes zdejší letiště. V roce 2005 přišel návrh spojit Kimmirut cestou s hlavním městem Nunavutu Iqaluit, která se však ukázala příliš nákladná díky neprostupnému horskému terénu.\n\n"}
{"id": "319205", "url": "https://cs.wikipedia.org/wiki?curid=319205", "title": "Soupiska české fotbalové reprezentace na Mistrovství Evropy 1996", "text": "Soupiska české fotbalové reprezentace na Mistrovství Evropy 1996\n\nČeská fotbalová reprezentace získala na Mistrovství Evropy v roce 1996 v Anglii stříbrnou medaili, když prohrála ve finále s Německem 2:1 po prodloužení.\n"}
{"id": "319206", "url": "https://cs.wikipedia.org/wiki?curid=319206", "title": "Soupiska české fotbalové reprezentace na Mistrovství Evropy 2000", "text": "Soupiska české fotbalové reprezentace na Mistrovství Evropy 2000\n\nČeská fotbalová reprezentace na mistrovství Evropy v 2000 v Nizozemsku a Belgii nepostoupila ze základní skupiny.\n"}
{"id": "319207", "url": "https://cs.wikipedia.org/wiki?curid=319207", "title": "Soupiska české fotbalové reprezentace na Mistrovství Evropy 2004", "text": "Soupiska české fotbalové reprezentace na Mistrovství Evropy 2004\n"}
{"id": "319209", "url": "https://cs.wikipedia.org/wiki?curid=319209", "title": "Bratislavská integrovaná doprava", "text": "Bratislavská integrovaná doprava\n\nBratislavská integrovaná doprava (IDS BK, starší název: Bratislavská integrovaná doprava, zkráceně BID) je integrovaný dopravní systém, který by měl zatraktivnit veřejnou dopravy zavedením intervalových jízdních řádů, očíslováním linek příměstské dopravy, zpřehledněním, atraktivnějších tarify a zrušení zbytečného dotování několika souběžných dopravních spojů.\n\nPrvní etapa IDS BK měla být spuštěna 1. března 2013 na území města Bratislava a okresu Malacky, kvůli technickým problémům byla spuštěna až 1. června 2013. Do projektu jsou zapojeni dopravci Dopravní podnik Bratislava, Slovak Lines, Železniční společnost Slovensko (jen vlaky kategorie Os a REX) a RegioJet. Koordinátorem projektu je společnost Bratislavská integrovaná doprava, a.s.\n\nTřetí etapa byla spuštěna 1. listopadu 2015, která integruje i okresy Senec a Pezinok a některé další obce mimo Bratislavský kraj. Současně byl sjednocený typ jízdenek ve všech formách dopravy v kraji a byla upravena jejich cena.\n\n\n"}
{"id": "319212", "url": "https://cs.wikipedia.org/wiki?curid=319212", "title": "Edward Herrmann", "text": "Edward Herrmann\n\nEdward Kirk Herrmann (21. červenec 1943, Washington, D.C. – 31. prosince 2014 New York) byl americký herec.\n\nJeho rodiče jsou Jean a John Herrmannovi. Po otci má německé předky. Vyrůstal v Michiganu, studoval na Bucknell University v Pensylvánii. Jeho herecká kariéra začala v sedmdesátých letech, hrál třeba po boku Roberta Redforda ve filmu \"Velký Waldo Pepper\" nebo Goldie Hawn ve filmu \"Přes palubu\". Hrál také ve filmech \"The Paper Chase\", \"Velký Gatsby\", \"Ztracení hoši\", \"Sám doma a bohatý\" nebo ve filmu Woodyho Allena \"Purpurová růže z Káhiry\". Ve dvou televizních filmech si také zahrál prezidenta Franklina Delano Roosevelta.\n\nZa roli v seriálu \"Advokáti\" získal v roce 1999 cenu Emmy. V Česku je nejznámější díky roli Richarda Gilmorea v seriálu \"Gilmorova děvčata\".\n\n"}
{"id": "319215", "url": "https://cs.wikipedia.org/wiki?curid=319215", "title": "Bitva u Krasného", "text": "Bitva u Krasného\n\nBitva u Krasného byla bitvou napoleonských válek mezi ruskou armádou vedenou maršálem Kutuzovem a francouzskou vedenou císařem Napoleonem.\n\n2. listopadu Napoleon dorazil do Smolenska. V předchozích dnech utrpěli Francouzi velmi těžké ztráty a navíc jejich zásoby byly jen nepatrné. Napoleon zde zůstal jen čtyři dny. Většina francouzských vojáků byla vyčerpána. Téměř týden Napoleon ustupoval ke Krasnému směrem na Oršu. Navíc byla francouzská armáda kvůli sílícím mrazům rozdělena na mezi sebou izolované sledy, čehož Rusové patřičně využili. 12. listopadu rozkázal ruský maršál Kutuzov generálu Miloradovičovi, aby se přesunul ke Krasnému a odřízl Francouzům ústupové cesty.\n\n15. listopadu došlo k prvním bojům a další den byl poražen Beaurhamaisův sbor, čehož Kutuzov využil a zaútočil na Francouze roztažené na cestě. To provedly 17. listopadu tři oddíly: Tormasovův se měl dostat za Dobrého do francouzského týlu a zabránit Francouzům v ústupu, Miloradovičův měl nepozorovaně zaujmout postavení u vesnic Merlino a Ržavka a nechat Davouta projít ke Krasnému a poté mu vpadnout do týla a Golicynův oddíl měl od vesnice Uvarovo zaútočit na Francouze v Krasném. Následkem tohoto plánu a jeho dobrého uskutečnění musel Napoleon čelit útoku ze všech stran. Většina sborů se ve zmatku rozutekla a Neyův sbor byl dokonce obklíčen, z něhož se jen malé skupince vedené samotným Neyem povedlo probít z obklíčení. Zbytky se 18. listopadu vzdaly.\n\nBitva u Krasného podlomila víru velké armády a značně poškodila Napoleonovu reputaci. Kutuzov po bitvě o Napoleonovi řekl: Bonaparte je k nepoznání. Člověk by chvílemi uvěřil tomu, že už není geniální.\n\nP. A. Žilin: Kutuzov\n"}
{"id": "319227", "url": "https://cs.wikipedia.org/wiki?curid=319227", "title": "Mionší", "text": "Mionší\n\nMionší je národní přírodní rezervace v okrese Frýdek-Místek, chránící rozsáhlý prales jehličnatých i listnatých stromů. Rozloha rezervace je 169,7 hektarů, čímž se Mionší řadí mezi největší pralesy v České republice.\n\nRozkládá se v chráněné krajinné oblasti Beskydy asi kilometr východně od obce Horní Lomná. Nadmořská výška rezervace je 720 až 949 metrů – nejvyšším bodem je vrch Úplaz. Kromě toho na území pralesa leží vrcholy Velká Polana a Mionší vrch. Severní a západní okraj rezervace ve vzdálenosti asi 0,5 až 1 km obtéká říčka Lomná. Do rezervace samotné je vstup zakázán, přístup k ní je pomocí naučné stezky zřízené roku 2005 která má začátek severně od pralesa na břehu Lomné.\n\nPrales je tvořen zejména jedlemi a buky s příměsemi javoru klenu a smrku. Z dalších dřevin je zastoupen např. jasan ztepilý, javor mléč, jilm horský a třešeň ptačí, z keřů pak bez červený, zimolez černý a další. V porostu se uchovalo několik menších lesních luk a pastvin – polan; prales tak tvoří biotop, v němž žije mnoho živočichů a rostlin.\n\nZ rostlin se zde vyskytují např. hlavinka horská, hořec tolitový, krtičník žláznatý, kyčelnice cibulkonosná, kyčelnice devítilistá, kyčelnice žláznatá, lilie zlatohlavá, mečík střechovitý, měsíčnice vytrvalá, netýkavka nedůtklivá, pcháč bělohlavý, pětiprstka žežulník, prstnatec bezový, prstnatec Fuchsův, šalvěj lepkavá, samorostlík klasnatý, sněženka podsněžník, udatna lesní, vratička měsíční a žindava evropská.\n\nPrales Mionší je významný též jako mykologická lokalita, především pokud jde o velmi četný výskyt různých druhů dřevokazných hub, jako jsou troudnatce, třepenitky, hlíva ústřičná, rezavec lesknavý, dřevomor červený, anýzovník vonný, černorosol bukový, václavka smrková a další. V roce 1961 byla v pralese Mionší nalezena dosud největší plodnice lesklokorky ploské o rozměrech 180 x 80 x 60 cm a váze 96 kg. Nález byl uložen jako exponát ve Slezském muzeu v Opavě.\n\nZ ptáků v pralese příhodné prostředí nacházejí například čáp černý, datel černý, datlík tříprstý, jeřábek lesní, kulíšek nejmenší, lejsek malý, puštík bělavý, strakapoud bělohřbetý, tetřev hlušec a žluna šedá.\n\nÚzemí pralesa není přístupné veřejnosti. Do prostoru až ke hranici národní přírodní rezervace vede neznačená naučná stezka od infocentra Matyščina louka v Dolní Lomné. Vstup na tuto stezku, který je zpoplatněný, je možný pouze s průvodcem, a to od 1. června do 15. září jen o víkendech vždy v 9.30 a ve 13 hodin.\n\nPrales Mionší se objevuje v dílech předních fotografů, jako jsou: Josef Sudek, Rudolf Janda, Herbert Thiel, Jan Byrtus, Roman Burda, Vladimír Bichler a Petr Helbich. Jako první fotograf ve třicátých letech 20. století objevil kouzlo pralesu Mionší pro veřejnost Rudolf Janda.\n\n\n"}
{"id": "319230", "url": "https://cs.wikipedia.org/wiki?curid=319230", "title": "Sýkora parukářka", "text": "Sýkora parukářka\n\nSýkora parukářka (\"Lophophanes cristatus\", dříve \"Parus cristatus\") je malý druh pěvce z čeledi sýkorovitých (Paridae).\n\nJe o něco menší než vrabec domácí, dorůstá 12–13 cm, v rozpětí křídel měří 17–20 cm a váží 10-13 g. Mezi evropskými sýkorami je zcela nezaměnitelná, a to zejména díky výrazné chocholce na hlavě. Svrchní strana těla je hnědá, od černobílé hlavy jasně oddělená tmavým pruhem, který pokračuje až pod zobák, kde přechází do velké podélné skvrny. Spodina těla je hnědobílá a končetiny, zobák i oči tmavé. Obě pohlaví jsou si přitom velmi podobná.\n\nVábení zní nejčastěji jako „cicigyrrrr“ nebo „gyrrrr“. Zpěv je tichý, cvrčivý.\n\nSýkora parukářka se vyskytuje na rozsáhlém území Evropy a západní Asie. Její areál rozšíření sahá od Španělska až po Ural, přičemž jeho severní hranice se nachází na severu Ruska a jižní pak v pásmu od jižního Španělska přes jih Francie a jižní Alpy po Bulharsko a Řecko.\n\nJe stálá a vázaná především na jehličnaté lesy, může se však vyskytovat také v lesích smíšených či v parcích a zahradách s porosty jehličnanů.\n\nV České republice hnízdí až po nadmořskou výšku 1700 m n. m., a to v počtu 250-500 tisíc párů. Její populační trend je stabilní.\n\nJe velmi čilá a dobře šplhá. Během zimního období se občas vyskytuje také ve smíšených hejnech s jinými druhy sýkor.\nV létě se v její potravě objevují převážně malí bezobratlí, včetně členovců, hmyzu, jeho larev a pavouků, zatímco v zimě se živí semeny.\nHnízdí 1-2x ročně od března do července v dutinách stromů, které sama buduje ve ztrouchnivělém dřevě. Občas využívá také budky. V jedné snůšce je 5-7 světlých, 16,4-12,6 mm velkých, hnědě skvrnitých vajec, na jejichž 13-16 denní inkubaci se podílí samotná samice, kterou samec během tohoto období krmí. Mláďata hnízdo opouštějí po 18-22 dnech.\n\n\n"}
{"id": "319233", "url": "https://cs.wikipedia.org/wiki?curid=319233", "title": "Okres Komárom", "text": "Okres Komárom\n\nOkres Komárom ( ) je okres v severním Maďarsku v župě Komárom-Esztergom. Jeho správním centrem je město Komárom.\n\n"}
{"id": "319234", "url": "https://cs.wikipedia.org/wiki?curid=319234", "title": "Devátá brána", "text": "Devátá brána\n\nDevátá brána je americký neonoirový thriller od režiséra Romana Polanského z roku 1999. Ve filmu je znalec starých tisků Dean Corso (Johnny Depp) najat bibliofilem Borisem Balkanem (Frank Langella), aby ověřil tři kopie knihy ze 17. století s okultní tematikou. Děj filmu je založen na knize Artura Pérez-Reverta \"Dumasův klub\".\n\nHlavní postavou je Dean Corso v podání Johnnyho Deppa, který se zabývá určováním pravosti knih. Jednoho dne si Deana najme sběratel Boris Balkan, kterého hraje Frank Langella, aby prověřil pravost knihy \"Devět bran do Království stínů\", jejímž údajným autorem má být sám Lucifer. Ale toto dílo vlastní ještě dvě další osoby a pouze jedna z těchto tří knih je ta pravá. Problémem ale je, že všichni vlastníci jsou přesvědčeni, že právě ta jejich kniha je pravá. A proto je Dean Borisem vyslán do Evropy, aby ověřil pravost těchto knih. Dean Corso brzy zjistí, že tyto knihy jsou nějak propojeny a tudíž jsou všechny pravé. A jejich spojením je prý možné odhalit obřad, který umožňuje vyvolání Ďábla.\nOriginální název: The Ninth Gate \nRežie: Roman Polanski \nV hlavních rolí: Johnny Depp a Frank Langella \nDále hrají: Lena Olin, Emmanuelle Seigner, Barbara Jefford, Jack Taylor, José López Rodero \nRok natočení: 1999 \nDélka filmu: 128 minut \nLokace: mimo jiné i Chateau de Puivert (hrad)\n\n"}
{"id": "319235", "url": "https://cs.wikipedia.org/wiki?curid=319235", "title": "Mokša", "text": "Mokša\n\nMokša ( , ) je řeka v Penzenské oblasti a v Mordvinské republice a částečně také tekoucí po hranici s Rjazaňskou, Nižněnovgorodskou oblastí v Rusku. Je dlouhá 656 km. Plocha povodí měří 51 000 km².\n\nPramení na severozápadních svazích Povolžské vysočiny a protéká kopcovitou krajinou. Na dolním toku teče přes Ockodonskou rovinu. Ústí zprava do Oky (povodí Volhy).\nHlavním přítokem je Cna zleva.\n\nZdrojem vody jsou především sněhové srážky. Průměrný průtok vody ve vzdálenosti 72 km od ústí činí 95 m³/s, maximální 2360 m³/s a minimální 8,5 m³/s. Zamrzá v listopadu až na začátku prosince a rozmrzá v dubnu. V dubnu pak dosahuje nejvyšších stavů, přičemž na dolním toku někdy až v květnu.\n\nJe splavná pro vodáky. Vodní doprava je možná od vesnice Kadoma. Na řece byly vybudovány malé vodní elektrárny a leží na ní města Těmnikov, Krasnomobodsk.\n"}
{"id": "319237", "url": "https://cs.wikipedia.org/wiki?curid=319237", "title": "Husa velká", "text": "Husa velká\n\nHusa velká (též husa divoká nebo šedá; \"Anser anser\") je široce rozšířený druh eurasijské husy. Společně s husou labutí (\"A. cygnoides\") je též předkem všech plemen husy domácí (\"A. anser\" f. \"domesticus\") vyšlechtěné ve střední Evropě.\n\nJe naší největší původní husou, dorůstá délky 75–100 cm, v rozpětí křídel měří 147–180 cm a váží 2,5–4 kg. Hmotnost u samců se přitom pohybuje mezi 3–5 kg, u samic pak mezi 2–3,5 kg. Má zavalité tělo, dlouhá silná brka a silný zobák. Opeření má hnědošedé s tmavším zbarvením na hlavě a světlejším břichem s proměnlivým černým pruhováním. Svrchní strana křídel je převážně světlá s černými letkami, končetiny má růžové a zobák žlutý (u poddruhu husa velká evropská – \"A. a. anser\") nebo růžový (u poddruhu husa velká asijská – \"A. a. rubrirostris\"). Obě pohlaví se zbarvením neliší, mladí ptáci pak postrádají černé zbarvení na břiše a mají navíc i šedé končetiny a šedožlutý zobák.\n\nVe střední Evropě žije podobná husa polní (\"A. fabalis\"), která je celkově hnědší a od husy velké se liší také tmavým zobákem s různě širokým oranžovým pruhem.\n\nU druhu bylo zaznamenáno více než 12 různých hlasových projevů, z nichž je nejčastější a nejznámější tříslabičné „ga-ga-ga“, které zní v porovnání s jinými husami drsněji a hlouběji.\n\nHusa velká žije na rozsáhlém území Eurasie. Její rozšíření pozměnil člověk, jelikož se jednalo o lovný druh. Hnízdí zejména v severní a východní Evropě (na Islandu, ve Skandinávii, Německu, Polsku) a v Asii v rozmezí od Turecka až po Čínu. Člověkem byla zavlečena též na Falklandské ostrovy. Většina populací je tažných, evropští ptáci zimují ve Velké Británii (v případě islandské populace), Nizozemsku, Španělsku, Francii, Středomoří a severní Africe.\n\nEvropská populace čítá 120 000 – 190 000 párů.\n\nV Česku hnízdí hlavně na rybníčcích v oblastech jižních Čech a Moravy. Počet hnízdících ptáků je zde přitom odhadován na 580–670 párů.\n\nK životu preferuje močály, jezera a rybníky s dostatečně zarostlými břehy, ostrůvky a přilehlými loukami, na kterých pátrá po potravě. Polodivoce se s ní lze setkat též na větších parkových jezírcích.\n\nMůže být aktivní jak ve dne, tak v noci. Hřaduje na otevřených vodních plochách. Žije v trvalých párech, které se s výjimkou hnízdního období sdružují v hejnech čítajících i několik tisíc jedinců. Od září do konce října odlétá na jih, odkud se zpět do střední Evropy vrací již během února. Migruje ve známých formacích tvaru písmene V.\n\nŽiví se téměř výhradně rostlinnou stravou, požírá přitom jak rostliny vodní, tak suchozemské. Nejčastěji se v její potravě objevují různé druhy travin. Dále se živí kořínky, hlízami, bobulemi, semeny (např. obilnin) a ve velmi malé míře také malými vodními živočichy.\n\nPohlavně dospívá ve věku 2–3 let. Hnízdí jednou ročně od března do července. Námluvy i samotné páření probíhá na vodě. Velké hnízdo z rákosových stébel a větviček staví samotná samice v rákosí, na vrbách i na ostrůvcích pod keři a následně jej vystýlá peřím. V jedné snůšce je 4–6 smetanově bílých, 85,9 x 58,4 mm velkých vajec, na jejichž 27–28 denní inkubaci se podílí samotná samice. Samec během tohoto období zůstává v blízkosti hnízda a střeží jej od případných predátorů. Mláďata jsou prekociální, opeřují se ve věku 50–60 dnů a s rodiči zůstávají obvykle až do začátku další hnízdní sezóny.\n\nVe volné přírodě se dožívá až 20 let. Zatím nejstarší volně žijící jedinec zaznamenaný v Evropě se dožil celých 23 let a 7 měsíců.\n\nMezi hlavní predátory husy velké patří velcí dravci, jakými jsou zejména orli, krkavcovití, zdivočelí psi a lišky. Ohrožuje jí též ztráta přirozeného biotopu, kterou způsobuje např. vysušování mokřadů, znečišťování vod, otrava olovem a rušení na hnízdištích.\n\n\n"}
{"id": "319239", "url": "https://cs.wikipedia.org/wiki?curid=319239", "title": "Tóru Takemicu", "text": "Tóru Takemicu\n\nTóru Takemicu ( ; anglický přepis Toru Takemitsu, 8. října 1930, Tokio, Japonsko – 20. února 1996, tamtéž) patří mezi nejvýznamnější japonské skladatele. Komponoval ve stylu západní vážné hudby s výraznými prvky japonské melodiky, čímž vytvořil originální hudební syntézu západního a východního světa. Užitím jak klasických západních, tak tradičních japonských hudebních nástrojů dospěl k vlastnímu ojedinělému zvuku svých skladeb.\n\nTóru Takemicu se narodil v Tokiu 8. října 1930. Pro dráhu hudebního skladatele se rozhodl již v šestnácti letech, ačkoliv měl velmi málo formálního hudebního vzdělání a po celý svůj život zůstal víceméně samoukem. V jeho umělecké činnosti jej ovlivnila zejména francouzská vážná hudba, stopy vlivu Debussyho či Messiaena lze nalézt již od jeho prvních kompozic.\n\nPrvní mezinárodní pozornosti se Takemicuho dílu dostalo v roce 1957, kdy jeho skladbu Rekviem pro smyčce veřejně ocenil Igor Stravinskij. V následujícím desetiletí jeho mezinárodní úspěch vzrůstal a byl korunován provedením díla November Steps (1967), složeného ke 125. výročí Newyorské filharmonie, ve kterém Takemicu poprvé uvedl japonské hudební nástroje do kontextu západní vážné hudby.\n\nV 60. a 70. letech 20. století pokračoval Takemicu ve svých experimentálních fúzích východních a západních hudebních stylů, ve kterých spojoval jedinečný étos japonského folklóru se západními hudebními technikami (např. v jedné z jeho nejhranějších skladeb „Hejno dosedá v zahradě tvaru pětiúhelníku“ z roku 1977). Ačkoliv se posléze přiklonil k větší líbivosti a posluchačské nenáročnosti, vždy si zachoval zvukovou a formální originalitu svých skladeb.\n\nHlavní část díla Tóru Takemicu tvoří orchestrální a komorní skladby, nelze však opominout jeho tvorbu pro film, neboť doprovodil téměř 100 snímků (např. „Ran“ režiséra Kurosawy nebo thriller „Raising Sun“ režiséra Kaufmana).\n\nTóru Takemicu zemřel v Tokiu 20. února 1996.\n\n"}
{"id": "319246", "url": "https://cs.wikipedia.org/wiki?curid=319246", "title": "Ács", "text": "Ács\n\nÁcs je město v severním Maďarsku v okrese Komárom v severomaďarské župě Komárom-Esztergom. Město se rozkládá na ploše 103,83 km² a žije zde 6771 obyvatel.\n\nNachází se zde dva kostely. Jeden je postaven ve 12.–13. století, druhý je ze 17. století. Sousedními obcemi sídla jsou Zlatná na Ostrove, Komárom, Csém, Kisigmánd, Nagyigmánd, Bábolna, Bana, Bőny, Nagyszentjános a Veľké Kosihy.\n\n\n"}
{"id": "319253", "url": "https://cs.wikipedia.org/wiki?curid=319253", "title": "Státní znak Rakouska", "text": "Státní znak Rakouska\n\nStátní znak Rakouska byl přijat zákonem dne 1. května 1945.\n\nZnak tvoří černá orlice se zlatou hradební korunkou a zbrojí, nesoucí na prsou červený štítek se stříbrným břevnem. V drápech drží zlatý srp a zlaté kladivo, představující rolníky a dělníky (hradební korunka zastupuje městský stav). Od roku 1945 má na nohou roztržený stříbrný řetěz jako připomínku osvobození od nacismu.\n\nZnak Německého Rakouska roku 1918 – 1919.\n\n\n\n"}
{"id": "319254", "url": "https://cs.wikipedia.org/wiki?curid=319254", "title": "Igor Larionov", "text": "Igor Larionov\n\nIgor Larionov (rusky:Игорь Николаевич Ларионов) (* 3. prosince 1960, Voskresensk, Sovětský svaz) je bývalý reprezentační hokejista, narozený v Sovětském svazu dne 3. prosince 1960 a přezdívaný \"profesor\". Od počátku své kariéry v roce 1978 hrál za několik hokejových klubů a to jak v Sovětském svazu, tak i v USA a Kanadě. V sovětské reprezentaci byl členem legendární a obávané pětky spolu s Krutovem, Makarovem, Fetisovem a Kasatonovem. V roce 1996 se rozhodl nastoupit za Rusko na Světovém poháru až po potvrzení, že tým nepovede trenér Tichonov. Po ukončení hráčské kariéry se začal zabývat podnikáním v oblasti vín. Od roku 2008 je členem realizačního týmu SKA Petrohrad. Je členem Síně slávy IIHF i Hokejové síně slávy v Torontu\n\nIgor Larionov se narodil v městě Voskresensk. S hokejem začal na ulici. Od 7 do 17 let hrával za místní tým. Jako teenager získá své jméno, když se dostane do první trojky týmu a vyhraje kanadské bodování národního turnaje Palet D'or. V sezóně 1980/1981 v zápase proti CSKA Moskva si ho všimne Tichonov a zařadí ho do svého týmu. Brzy nahradí Žlutkova a stává se místo něj centrem první útočné formace. Nevyhovuje mu zdejší vojenský systém. Záviděl Krutovovi, že už na olympiádě v 20 letech, protože už hrál za CSKA. Je znám svou zeleninovou dietou.\n\nIgor umí skvěle jazyky a tak byl první, kdo na Kanadském poháru 1981 promluvil s Gretzkym. Na olympijských hrách v Sarajevu, kde získal svou první zlatou medaili byl Tichonovem pokárán, že mluví s \"nepřáteli\". Během období 1985/1986 je úplně zakázáno cestovat do zahraničí. Až na malé výjimky, jako například turné po USA. V roce 1986 se oženil s krasobruslařkou Elenou Batanovou. Igor byl jmenován poručíkem. Tichonov plně chválí Larionova, ale Igor ho už má dost. Myslí si, že olympiáda v Calgary bude poslední soutěží \"Big Five\". Na olympiádě hraje fantasticky a opět vyhraje zlatou medaili.\n\nIgor Larionov napsal Tichonovi dopis, ve kterém si přeje, aby je uvolnil do NHL. Nakonec se mu po velkém boji podaří trenéra přesvědčit, díky čemuž v roce 1989 konečně může do NHL.\nV roce 1989 podepsal smlouvu s Vancouverem na tři sezony. V Moskvě měl jen dvoupokojový byt, ale tady má dům se třemi koupelnami. První rok hraje s Vladimírem Krutovem, ale ten brzy odejde a také hraje s Pavlem Bure. Igor se dostal i do play off, ale tam se jim nedařilo.\nRozhodl se přestoupit do švýcarského HC Lugano, se kterým se NLA dostal až do semifinále.\n\nV sezóně 1993/1994 se vrátí do NHL, ale tentokrát do San José, kde se potkává s Makarovem. První rok byl dobrý, ale ve druhém si zlomil nohu a po jeho návratu se tým velice změnil. Jeff Norton také odešel.\n\nV sezóně 1995/1996 přestoupí do Detroitu, kde se potkává s Fetisovem. Zde vzniká \"Ruská pětka\". První rok sice Stanley nezískali, ale v sezóně 1996/1997 se Igor dočkal svého prvního Stanley Cupu a tím vstupu do Triple Gold Club. Jenže ho postihla nehoda, kterou měl Fetisov a Konstantinov. Fetisov byl schopný hrát, ale Konstantinov ne. On měl jet původně s nimi, ale rozhodl se, že nepojede. V sezóně 1997/1998 Stanley Cup obhájil. V sezóně 2000/2001 hrál za Floridu, ale poté se vrátil. Tato sezóna nebyla pro Detroit úspěšná. V sezóně 2001/2002 přestoupil do Detroitu Dominik Hašek. Igor se v play off proti St.Louis zranil, ale vrátil v půli sedmizápasové bitvy proti Coloradu. Sedmý zápas Detroit vyhrál 7:0 a Igor měl 2 asistence. Ve finále proti Carolině dal ve 3. finále nejslavnější gól své kariéry, když rozhodl ve 3.prodloužení svým gólem o vítězství Detroitu. Gól dával i ve 4. finále a v 5.finále na gól nahrával. Díky tomu získal svůj 3. a poslední Stanley Cup v 41 letech. Ale pokračoval dál. V sezóně 2002/2003 Detroit vypadl play off s Mighty Ducks of Anaheim.\nV sezóně 2003/2004 chtěl prodloužit s Detroitem, ale nakonec podepsal New Jersey Devils. V tuto sezónu vstřelil 1 gól a play off odehrál 1 zápas.\n\nPoté se rozhodl v 43 letech ukončit kariéru. V roce 2005 ještě odehrál 2 zápasy za Brunflo, švédský tým hrající ve 3. švédské lize. Dal 1 gól na 3 přihrál. V roce 2008 byl uveden do hokejové síně slávy.\n\nVyhrál 2× juniorské mistrovství světa v letech 1979, 1980. Vyhrál Kanadský pohár v roce 1981, mistrovství světa zlato 1982, 1983, 1986 1989 stříbro 1987 a bronz 1985. Olympijské hry zlato 1984 a 1988 a bronz 2002, zde byl kapitánem ruské reprezentace.\n\n\n\n\nBěhem své kariéry získal třikrát Stanley Cup, v letech 1997, 1998 a 2002, pokaždé s týmem Detroit Red Wings.\n\n"}
{"id": "319259", "url": "https://cs.wikipedia.org/wiki?curid=319259", "title": "Římskokatolická farnost Blažovice", "text": "Římskokatolická farnost Blažovice\n\nŘímskokatolická farnost Blažovice je územní společenství římských katolíků v obci Blažovice s farním kostelem Božského srdce Páně v děkanátu Modřice.\n\nOd dávných dob patřily Blažovice k farnosti Tvarožná. V roce 1923 se obyvatelé Blažovic rozhodli založit Kostelní jednotu s cílem vybudovat v obci kostel. Již v červenci roku 1923 zakoupila Kostelní jednota pro tento účel pozemek od hraběte Mitrovského za 7 404 Kč. Základní kámen byl položen v roce 1930, kostel podle projektu architekta Metoděje Zoubka byl dokončen v roce 1934, v červnu toho roku jej vysvětil brněnský biskup Josef Kupka. V roce 2002 proběhla celková oprava chrámu. Samostatná blažovická farnost byla zřízena od 1. ledna 2001.\n\nBlažovickým rodákem byl Šebestián Kubínek, moravský písmák, laický katolický kazatel a šiřitel dobrých knih v 19. století.\nAdministrátorem excurrendo farnosti byl od srpna 2008 do července 2015 kněz z farnosti Tvarožná P. Josef Rybecký. Od srpna 2015 byl administrátorem excurrendo R. D. Mgr. Jiří Brtník.Toho s platností od září 2018 vystřídal R. D. Mgr. David Ambrož.\n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 8. listopad. Adorační den připadá na 2. prosinec.\n\nJednou ročně, zpravidla v únoru, vychází farní časopis Blažovický poutník.\n\nVe farnosti se pravidelně pořádá tříkrálová sbírka. V roce 2015 se při ní vybralo 49 021 korun.\n\nFarnost se zapojila do projektu Noc kostelů. V březnu 2017 udělil ve farnosti svátost biřmování biskup Vojtěch Cikrle.\n"}
{"id": "319262", "url": "https://cs.wikipedia.org/wiki?curid=319262", "title": "Heřmánek pravý", "text": "Heřmánek pravý\n\nHeřmánek pravý (\"Matricaria chamomilla,\" synonymum \"Matricaria recutita\"), také heřmánek lékařský, je jednoletá nebo ozimá léčivá rostlina z čeledi hvězdnicovitých. Hojně se využívá v kosmetice a léčitelství, v aromaterapii i homeopatii. Je to jedna z nejoblíbenějších a velmi dlouho známých léčivých bylin s prakticky univerzálním účinkem.\n\nLidově nazýván \"rumánek, marunka, harmaníček či kamilka. \"Odborný název pochází pravděpodobně z latinského slova \"mater\" (matka), resp. \"matrix\", tj. děloha, zřejmě podle dutého květního lůžka nebo podle toho, že je bylinou užívanou též k léčení ženských nemocí a hygieně. Český výraz \"heřmánek\" potom z latinského \"armanilla\" s přidáním počátečního \"h-\" (staročesky ještě \"ormánek\").\n\nV rámci čeledi hvězdnicovitých patří rod \"Matricaria\" do její nejrozsáhlejší podčeledi \"Asteroideae\" a v ní dále do tribu \"Anthemidae.\" V něm podle molekulárních studií spoluvytváří monofyletický subtribus \"Matricariinae\" společně rody \"Achillea\" (řebříček) v rozšířeném pojetí (včetně rodů \"Leucocyclus\" a \"Otanthus\"), \"Anacyclus\" a \"Heliocauta\".\n\nTaxon \"Matricaria recutita\" L., 1753, má celou řadu synonym, vzhledem k poměrně komplikované nomenklatorické historiiː\n\nJe to jednoletá nebo ozimá, 15 až 50 cm vysoká, příjemně vonící bylina. Lodyha je přímá nebo vystoupaná, lysá, příp. pod úbory řídce chlupatá a zpravidla bohatě větvená. Listy jsou řídké, střídavě přisedlé, 3-7 cm dlouhé, 2-3x zpeřené v drobné čárkovité až niťovité úkrojky. Kořen je krátký, vřetenovitého tvaru.\n\nKvěty jsou jako u ostatních hvězdnicovitých rostlin drobné, uspořádané do úborů o průměru 10-25 mm vyrůstajících na 3-10 cm dlouhých stopkách; úbory jsou uspořádány v řídkém vrcholičnatém květenství a na jedné rostlině jich může být až 200. V úboru jsou květy dvojího druhuː bílé jazykovité květy s 6-9 mm dlouhou ligulou, kterých je nejčastěji 15, jsou uspořádány po obvodu; brzy po rozvití úboru se sklánějí směrem dolů. V terči úboru jsou květy žluté, trubkovité, pětičetné a jsou umístěny na kuželovitě vyklenutém květním lůžku, které je uvnitř duté a na povrchu je bez plevek. Zákrov je polokulovitý, jeho listeny jsou víceřadě uspořádané, světle zelené s tmavší hnědou žilkou uprostřed, tupě podlouhlé, s širokým suchomázdřitým lemem.\n\nHeřmánek kvete od května či června do srpna až září; opylován je hmyzem, docházet může i k autogamii. Plodem je drobná neochmýřená nažka, která je asi 1 mm dlouhá, lehce zakřivená a smáčklá, na bázi zúžená, na vnitřní straně s 4-5 nízkými žebry. Semena jsou běžně šířena živočichy, včetně člověka.\n\nPloidie druhu je 2n=18.\n\nHeřmánek pravý může být zaměněn za podobný heřmánek římský, který je ovšem též léčivý, nebo za neúčinné druhy heřmánkovec nevonný nebo rmen rolní. Heřmánek pravý jde poznat podle typické intenzivní vůně a žlutého vyklenutého středu květů. Květy heřmánkovce ani rmenu nemají charakteristickou vůni, žádný z nich také na rozdíl od heřmánku pravého nemá vyklenuté a duté květní lůžko. \n\nHeřmánek pravý je hemikryptofyt nebo častěji terofyt, který roste na ruderálních stanovištích a rumištích, okolo cest (včetně solených okrajů silnic), na mezích, úhorech a slaniskách i jako polní plevel. Vyhovují mu půdy písčité, hlinité i jílovité, nepodmáčené, mírně kyselé nebo neutrální, nevápnité. Větší nároky má na světlo. Ve fytocenologii je diagnostickým druhem svazu \"Scleranthion annui (\"synonymum \"Aphanion arvensis,\" plevelová vegetace obilnin na minerálně chudých půdách), drobnější halofilní morfotyp označovaný jako \"Matricaria recutita\" f. \"bayeri\" pak svazu suchých slaniskových trávníků \"Puccelinion limosae\". Jako léčivka je často pěstován v polních kulturách. Je dlouhodenní rostlinou, jeho semena klíčí na světle.\n\nPůvodním druhem je v jižní Evropě, areál jeho rozšíření zahrnuje téměř celou Evropu a západní a Střední Asii, místy se vyskytuje i v Irsku, ve Skandinávii a v mírnějších oblastech Sibiře až po Dálný východ. Zavlečen byl do Makaronézie, obou Amerik, do Austrálie a na Nový Zéland. V České republice je zdomácnělým archeofytem. Vyskytuje se zde na celém území, nejhojněji v termofytiku a v nižších polohách mezofytika, ve vyšších polohách a v oblastech s vápenitými půdami pouze přechodně, především podél komunikací.\n\nDosud bylo v heřmánku zjištěno více než 120 druhů sekundárních metabolitů s potenciální farmakologickou účinností. Aktivními látkami jsou silice s modravými azuleny a proazuleny, seskviterpeny a četné flavonoidy, hořčiny, taniny, mastné kyseliny a sliz.Jmenovitý soupis látek zahrnuje např. terpeny α-bisabolol, apigenin, azulen, β-karyophylen, bisabolen, borneol, \"trans\"-α-farnesen, \"trans\"-β-farnesen, farnesol, geraniol, guajazulen, chamazulen, chamomillol, karyofylen, kemferol, levonenol, matricin, matrikarin, thujon, aromatické kyseliny kyselinu salicylovou, kyselinu 2,4-dihydroxybenzoovou, kyselinu 2,5-dihydroxybenzoovou, kyselinu 3,4-dihydroxyskořicovou, kyselinu 4-methoxybenzoovou, kyselinu kávovou, kumariny kyselinu kumarovou, umbeliferon, herniarin, kumarin, steroidy sitosterol, stigmasterol, flavonoidy apigenin, luteolin, kvercitin, kvercetrin, sacharidy fruktózu, glukózu, rhamnózu, xylózu, glykosidy apigenin-7-(6\"O-acetyl)glukosid, apigenin-7-glukosid, apigenin-7-rutinosid, sitosterol-glukosid, luteolin-7-glukosid, luteoloin-7-rhamnoglukosid, kvercetin-3-O-galaktosid, kvercetin-7-glukosid, vitaminy kyselinu askorbovou, niacin a thiamin.\n\nHeřmánek pravý je jako léčivá rostlina užíván již po tisíciletí; byl znám již ve starém Egyptě, v antickém Řecku i Římě. U Anglosasů byl považován za jednu z devíti posvátných bylin darovaných člověku od Boha. Sbírány jsou rozkvetlé úbory krátce po rozvití (\"Flos chamomillae)\", které se suší a užívají ve formě čajů a odvarů, přidávají se do ozdravných koupelí a do polštářů pro lepší spánek. Jejich výpary lze též inhalovat. Zevně se užívá heřmánkový olej a nejrůznější masti.\n\nHeřmánková droga má celou škálu léčivých účinků. Působí jako antiflogistikum k léčbě zánětů, například očních spojivek nebo pohlavního ústrojí, při léčbě infikovaných sliznic a alergických reakcí na kůži; jako karminativum při žaludečních a střevních potížích, žaludečních a dvanáctníkových vředech, působí též proti nadýmání. Coby spasmolytikum uvolňuje křeče a tiší bolesti. Užívá se při bronchiálním astmatu a nachlazení, jako diaforetikum (zvyšuje pocení), pomáhá při hojení ran, popálenin a omrzlin. Je účinný proti některým stafylokokům a streptokokům, proti mikrobům \"Bacillus subtillis\", \"Escherichia coli\" nebo proti infekcím způsobeným kvasinkou \"Candida albicans\". Užívá se též na poruchy menstruace, proti hemoroidům, k umývání vlasů, na obklady a koupele k celkové harmonizaci a regeneraci organismu. Snižuje úzkost.\n\nPři dlouhodobém užívání může vysušovat sliznice, předávkování způsobuje nauseu. U citlivějších osob může způsobit alergickou reakci. Je vhodný pro děti, a to už od kojeneckého věku; pomáhá při dětské kolice. Mohou jej užívat i těhotné a kojící ženy.\n\nDestilované heřmánkové silice a esenciální oleje se ve velké míře využívají i ve farmaceutickém a kosmetickém průmyslu. Podle statistik je heřmánek (resp. jeho sušené květy a modré oleje) pátou nejobchodovanější bylinou na světě; k největším světovým producentům patří Maďarsko, Polsko, Německo, Argentina a do svého rozpadu též Československo. Přidává se do šampónů, parfémů, kosmetických krémů, mýdel, toaletních vod, zubních past, masážních olejů a mnoha farmaceutických přípravků včetně likérů.\n\n\n"}
{"id": "319269", "url": "https://cs.wikipedia.org/wiki?curid=319269", "title": "Státní znak Švédska", "text": "Státní znak Švédska\n\nStátní znak Švédska má dvě verze a to znak velký a malý.\n\nVelký státní znak je tvořen modrým štítem, čtvrceným zlatým křížem. V prvním a čtvrtém modrém poli jsou tři zlaté korunky, ve druhém a třetím poli je zlatý, korunovaný lev ve skoku na modrém poli se třemi stříbrnými, šikmo položenými a vlnitými břevny. Uprostřed je polcený srdeční štítek, v jehož (heraldicky) pravé části je stříbrné, kosmé břevno, dělící modré a červené pole. Přes břevno je postavena zlatá váza. V levé, modré polovině je stříbrný most nad stříbrnými vodami, převýšené zlatou, císařskou orlicí pod souhvězdím Velkého vozu. Štít je obtočen řetězem Řádu Serafínů a korunovaný královskou korunou. Štítonoši jsou dva zlatí, dvouocasí, korunovaní a nazpět hledící lvi. Celý znak je položen na hermelínovém plášti pod další královskou korunu.\n\nZlatá váza je znakem dynastie Vasa, orlice nad stříbrným mostem je znakem dynastie Bernadotte. Tři korunky reprezentují historické země Svealand, Götaland a Österland (Finsko). Lev s břevny je znak Folkungů.\n\nMalý státní znak tvoří modrý štít se třemi zlatými otevřenými korunkami. Na štítu je položena královská koruna.\n\nPrvním švédským znakem byl zřejmě modrý štít s třemi zlatými korunkami, které použil v roce 1336 král Magnus Eriksson, který jím symbolizoval svou nad Švédskem, Norskem a provincií Skåne. Poté se zpravidla jako státní znaky užívaly erby vládnoucích dynastií. Od roku 1360 byl znak užíván oficiálně.\n\n15. května 1908 byl zaveden velký a malý státní znak. Velký znak se užívá (až na drobné detaily ve výtvarném pojetí) dodnes, malý znak měl do 70. let 20. století kulatý tvar. Někdy je malý znak obtočen řetězem Řádu Serafínů.\n\nŠtít velkého státního znaku je vyobrazen na vlajce švédského krále, velký znak na švédské královské vlajce a malý na vlajce švédské královské rodiny. Dříve byl velký znak zobrazen na bankovkách a malý na mincích švédské koruny.\n\nÚzemí Švédska se správně člení na 21 krajů (län). Všechny kraje mají své znaky, které vznikly složením znaků původních, tradičních provincií (landskap). Ze znaků jsou odvozeny i vlajky krajů.\n\n"}
{"id": "319277", "url": "https://cs.wikipedia.org/wiki?curid=319277", "title": "Lena Olin", "text": "Lena Olin\n\nLena Maria Joanna Olin (* 22. března 1955, Stockholm, Švédsko) je švédská herečka.\n\nJejím otcem je známý švédský herec a režisér Stig Olin, který se objevil například ve filmech Ingmara Bergmana. Vystudovala herectví a po dokončení studia se začlenila do stockholmského Královského dramatického divadla, kde hrála například v dramatu \"Král Lear\" a ve hře \"Hra snů\", které režíroval Ingmar Bergman.\n\nDo povědomí diváků se dostala svojí rolí ve snímku filmové zpracování románu Milana Kundery \"Nesnesitelná lehkost bytí\", kde ztvárnila roli české umělkyně Sabiny, milenky mladého pražského neurochirurga Tomáše, kterého hrál Daniel Day-Lewis.\n\nV roce 1989 byla nominována na Oscara za film \"\", kde ztvárnila jednu ze tří hrdinek, které spojuje milostné pouto k polskému emigrantovi.\nOd roku 1994 je manželkou švédského režiséra Lasse Hallströma, v jehož filmu \"Čokoláda\" vytvořila postavu týrané Josephine.\n"}
{"id": "319279", "url": "https://cs.wikipedia.org/wiki?curid=319279", "title": "Fizeaův experiment", "text": "Fizeaův experiment\n\nFizeauův experiment experimentálně určuje změnu rychlosti světla v proudící vodě. Poprvé jej provedl Hippolyte Fizeau v 50. letech 19. století. Dnes je jeho výsledek považován za jedno z ověření speciální teorie relativity. Název se vžil konkrétně pro tento experiment, přestože Fizeau experimentoval s rychlostí světla za mnoha nejrůznějších podmínek.\n\nZákladem měřící aparatury je interferometr, který umožňuje porovnat změnu rychlosti světla u dvojice paprsků světla, pohybujících se protiběžně po obdélníkové dráze. Dráha světla prochází dvojicí trubic s vodou. Během experimentu je voda uvedena do pohybu jedním i druhým směrem tak, aby vždy jeden paprsek postupoval po proudu v obou trubicích a druhý proti. Pohyb vody způsobí změnu rychlosti světla a tím i pohyb proužků.\n\nExperiment byl později ověřen mnoha dalšími fyziky. Významní byli například Albert Michelson, Edward Morley či Pieter Zeeman.\n"}
{"id": "319284", "url": "https://cs.wikipedia.org/wiki?curid=319284", "title": "Betty Fibichová", "text": "Betty Fibichová\n\nBetty Fibichová, rozená Barbora Hanušová (16. březen 1846, Jilemnice – 20. květen 1901, Praha) byla česká operní zpěvačka (alt).\n\nAltistka, dívčím jménem Barbora Hanušová, se v roce 1875 provdala za skladatele Zdeňka Fibicha. Pěvecky se školila u A. Appé a krátce působila u německých divadel v Karlových Varech a Olomouci. Roku 1868 debutovala v Prozatímním divadle jako Abatyše v Bendlově \"Lejle\" a brzy se stala hvězdou souboru jak Prozatímního divadla, tak později Národního divadla. Do historie české opery se nesmazatelně zapsala tím, že právě její hlas poprvé zazněl v prostoru Národního divadla při slavnostní premiéře Smetanovy \"Libuše\" (11. červen 1881), když jako Radmila oslovila Libuši. Premiérovala i v dalších rolích Smetanových oper - jako Panna Róza v \"Tajemství\" a jako Záviš v opeře \"Čertově stěně\". Pro její hlas Fibich komponoval altové role, Elišku v \"Bukovínu\" a Perchtu v \"Blaníku\". Také Antonín Dvořák pro ni vytvořil hlasový part Homeny ve \"Vandě\". Měla mohutný hlas velkého rozsahu a patetický projev, což znamenitě odpovídalo např. Donně Isabelle z Fibichovy \"Nevěsty messinské\", která patřila k jejím nejlepším kreacím (1884).\n\nNa scéně Národního divadla se objevila jako stálý člen souboru opery naposledy 30. listopadu 1890 v roli Klíčnice v Dvořákově opeře \"Jakobín\". V lednu 1891 opustila operní scénu.\n\nZemřela 20. května 1901 a svého manžela Zdeňka Fibicha tak přežila pouze o několik měsíců. Jsou pochováni spolu na Vyšehradském hřbitově v Praze, v hrobce s pomníkem navrženým Josefem Fantou.\n\n"}
{"id": "319286", "url": "https://cs.wikipedia.org/wiki?curid=319286", "title": "Jevanský potok", "text": "Jevanský potok\n\nJevanský potok je potok ve Středočeském kraji, pravostranný přítok řeky Sázavy, který se do ní vlévá na jejím 48,5 říčním kilometru. Délka toku činí 20,9 km. Plocha povodí měří 76,1 km².\n\nJevanský potok pramení ve Svojeticích v nadmořské výšce 480 m. Teče převážně jižním až jihovýchodním směrem. Na horním toku mezi Louňovicemi a Jevany napájí soustavu rybníků, které se nazývají Požár, Louňovický rybník, Pařez, Vyžlovský rybník, Ján, Švýcar a Jevanský rybník. \n\nNa pravém břehu potoka v blízkosti Jevan se nachází Národní přírodní rezervace Voděradské bučiny. Na dolním toku protéká Stříbrnou Skalicí, pod níž v nadmořské výšce 284 m ústí zprava do Sázavy.\n\n\nVodní nádrže v povodí Jevanského potoka podle rozlohy:\n\nPrůměrný průtok Jevanského potoka u ústí činí 0,28 m³/s.\n\nM-denní průtoky u ústí:\n\n"}
{"id": "319299", "url": "https://cs.wikipedia.org/wiki?curid=319299", "title": "Yacc", "text": "Yacc\n\nyacc je v informatice generátor syntaktických analyzátorů vyvinutý Stephenem C. Johnsonem z AT&T pro unixové operační systémy. Zkratka znamená v překladu „Ještě další generátor parserů“. Yacc generuje parser (část překladače, která má za úkol vygenerovat lexikální a syntaktický analyzátor jazyka) z gramatiky, která obsahuje popis lexikálních symbolů pomocí regulárních výrazů (podobně jako BNF). Yacc generuje zdrojový kód pro parser v programovacím jazyce C.\n\nYacc byl dostupný jako implicitní parser generátor na většině unixových systémů. Později však byl nahrazen novějšími a kompatibilnějšími programy jako je Berkeley Yacc, GNU bison, MKS yacc a Abraxas pcyacc. Aktualizovaná verze původní verze od AT&T je nyní obsažena v projektu OpenSolaris společnosti Sun Microsystems. Každá verze nabízí oproti původnímu yacc drobná vylepšení a doplňkové vlastnosti, ale základní koncept zůstal stejný. Yacc bylo také přepsán pro další programovací jazyky jako je Ratfor, EFL, ML, Ada, Java a Limbo.\n\nParser vygenerovaný yacc vyžaduje ještě lexikální analyzátor, jehož generátory jsou například Lex nebo Flex. Standard IEEE POSIX P1003.2 definuje funkci a požadavky jak na Lex tak i na Yacc.\n\nNěkteré verze AT&T yacc se postupem času staly open source aplikacemi, jejichž zdrojový kód je dostupný například k různým implementacím distribucí Plan 9 a OpenSolaris.\n\n\n"}
{"id": "319303", "url": "https://cs.wikipedia.org/wiki?curid=319303", "title": "Zelená míle (film)", "text": "Zelená míle (film)\n\nZelená míle (anglicky \"The Green Mile\") je americký film, který podle stejnojmenné knižní předlohy Stephena Kinga v roce 1999 natočil Frank Darabont. Film získal čtyři nominace na Oskara a několik nominací a prestižních cen v oblasti sci-fi, fantasy a hororu. V hlavních rolích hrají Tom Hanks a Michael Clarke Duncan.\n\nPříběh filmu začíná Paulem Edgecombem (Dabbs Greer), který sleduje film pro pamětníky s Fredem Astairem. Když jeho dojaté vzlyky uslyší jedna ze sester, musí jej zkontrolovat. Začnou si spolu povídat a Paul jí začne vyprávět 60 let starý příběh, který prožil Paul (Tom Hanks) jako dozorce ve věznici. Přesněji v bloku E, kde jsou umístěni ti nejhorší vězni, kteří byli odsouzeni pro trest smrti. Právě tomuto místu se říká „Zelená míle“, také díky podlaze, která je zde natřená na zeleno. Jednoho dne přijde na blok E John Coffey (Michael Clarke Duncan), který je obviněn ze znásilnění a z vraždy dvou malých děvčátek. Avšak postupem času Paul zjišťuje, že vše nemusí být pravda, jak se ostatním zdá. Paul se s Johnem spřátelí, jenže den jeho popravy se blíží. Paul mu splní přání vidět ještě před smrtí film. Den poté John Coffey, veliký muž s velikým srdcem umírá na elektrickém křesle.\n\n"}
{"id": "319305", "url": "https://cs.wikipedia.org/wiki?curid=319305", "title": "Joseph Görres", "text": "Joseph Görres\n\nJohann Joseph Görres (od roku 1839 von Görres) (25. ledna 1776, Koblenz – 29. ledna 1848, Mnichov) byl německý romantický literární kritik a publicista, politik a profesor historie na univerzitě v Mnichově, jeden z exponentů politického katolicismu.\n\nJohann Joseph Görres se narodil roku 1776 v Koblenzi. Studoval lékařství v Bonnu, ale po vypuknutí francouzské revoulce byl tak zaujat jejíi myšlenkami, že se zcela oddal politice a zaujímal liberální postoje. Roku 1797 založil list \"Das rote Blatt\", ve kterém bojovným stylem a s ironickým tónem útočil na státní zřízení a kritizoval korupci a úředníky, neboť v politicko-morální výchově spatřoval Görres jednu z podstatných funkcí žurnalistiky. Po kritice úřadů Görres sám vydávání listu roku 1798 zastavil a začal vydávat list nový pod jménem \"Rübezahl\", který však po roce rovněž skončil.\n\nRoku 1799 byl Görres vyslán do Paříže v čele koblenzské deputace, která žádala, aby levý rýnský břeh byl připojen k Francii. Tato cesta však měla za následek změnu Görresových názorů, když správně vycítil v rodícím se bonapartismu nebezpečí hrozící celé Evropě. Stáhl se do ústraní a na koblenzské sekundární škole učil přírodopis a fyziku.\n\nRoku 1806 odešel Görres na roční dovolenou do Heidelbergu, spřátelil se Achimem von Arnimem, Clemensem Brentanem a Jeanem Paulem. Studoval perštinu, staré mýty, středověkou kulturu a náboženský mysticismus, zabýval se etnogenezí a glotogenezí. Ve sborníku \"Německé knížky lidového čtení\" (1807, Die tetutschen Volksbücher) propagoval starší německou literaturu. V letech 1814-1816 vydával časopis \"Rheinischer Merkur\", čtený po celém Německu, který byl jednak ostře zaměřený proti Napoleonovi a proti francouzským politickým poměrům, jednak řešíl otázky světské a duchovní politiky Německa, hospodářské a finanční problémy i ústavní a správní otázky. Pro propagaci vytvoření jednotného německého ústavního státu byl však i tento časopis zastaven.\n\nRoku 1822 konvertoval Görres ke katolicismu a jeho názory se stále více blížily oficiálnímu klerikalismu. Roku 1826 se stal docentem a později profesorem historie na univerzitě v Mnichově a roku 1839 byl povýšen do šlechtického stavu.\n\nJohann Joseph Görres zemřel v Mnichově roku 1848.\n\nZ Görresova díla je dodnes živá jeho raná, mistrovsky formulovaná publicistika. Ze studia mýtů vytěžil symbolizující spis \"Dějiny mýtů asijkého světa\" (1810, Mythengeschichte der asiatischen Welt), kde spojil mýty se snovým myšlením prehistorického člověka, neboť věřil věřil, že sny spojují člověka s přírodou, že jsou zjevením přírody a nikoliv pouhé lidské fantazie.\n\nNejvýznamnější z jeho díla je čtyřdílná \"Křesťanská mystika\" (1840-1842, Die christliche Mystik), ve které Görres vystupoval ostře protiosvícensky, protiliberálně a propapežsky, a kde vyjádřil svůj názor, že obroda Evropy je možná jen v návratu ke středověkému katolickému státu pod vedením papeže, neboť katolická církev je podle jeho názoru jediná instituce, která je schopna duchovně a mravně povznést současnou Evropu, zkaženou liberalismem a materialismem.\n\n"}
{"id": "319306", "url": "https://cs.wikipedia.org/wiki?curid=319306", "title": "Matthias Weckmann", "text": "Matthias Weckmann\n\nMatthias Weckmann či Weckman (asi 1616 – 24. února 1674, Niederdorla) byl severoněmecký barokní hudební skladatel. \n\nMatthias Weckmann se narodil v durynské obci Niederdorla. Hudbu studoval nejdříve pod vedením Heinricha Schütze v Drážďanech, kde byl sboristou u saského kurfiřtského dvora, a poté v Hamburku u slavného varhaníka Jacoba Praetoria v kostele sv. Petra.\n\nU Schütze, který na svých italských cestách poznal Giovanni Gabrieliho a Claudia Monteverdiho, se mladý Weckmann seznámil s technikami koncertantní, polychorální i monodické hudby. V Hamburku poznal přes Sweelinckovy žáky, kteří se zde usadili, styl severoněmecké varhanní školy.\n\nRoku 1637 Weckmann doprovázel Schütze na cestě do Dánska, v letech 1638 až 1642 pak působil jako dvorní varhaník v Drážďanech a vrátil se na několik let opět do Dánska a zde setrval do roku 1647. Během svého posledního pobytu v Drážďanech v letech 1649 až 1655 poznal na kurfiřtem organizované hudební soutěži skladatele a virtuosa hry na klávesové nástroje Johanna Jakoba Frobergera. Oba umělci se spřátelili a od té doby byli v korespondenčním styku. Roku 1655 Weckmann zvítězil v konkursu na místo varhaníka kostela sv. Jakuba v Hamburku a v tomto městě pak setrval až do konce života a zde i zemřel. Založil zde slavnou kapelu \"Collegium Musicum\" a hamburská léta byla nejproduktivnějším obdobím jeho života. \n\nWeckmann komponoval pro varhany, zejména chorální variace a předehry, dále pro cembalo, různé komorní sonáty i orchestrální hudbu a vokální sakrální skladby. Stylisticky navazoval na Schütze, jeho díla pokračují v trendu rostoucího chromatismu a kontrapunktické i motivické složitosti. V tomto ohledu se jeho dílo odlišuje od dobové tendence k jednoduchosti. \n\n"}
{"id": "319307", "url": "https://cs.wikipedia.org/wiki?curid=319307", "title": "Vosík francouzský", "text": "Vosík francouzský\n\nVosík francouzský či též vosík skvrnitý (\"Polistes dominula\") je velká, štíhlá vosa z čeledi sršňovitých (Vespidae). Žije v malých hierarchických společenstvech. Podobně jako ostatní vosy má také žihadlo, ale není agresivní a je relativně neškodný.\n\nZadeček, který nemá dlouhé chlupy, se dopředu i dozadu zužuje. Poslední článek zadečku je převážně žlutý, samice a dělnice mají na rozdíl od vosíka obecného (\"Polistes nimpha\") spodní stranu posledního zadečkového článku žlutou. Žluté jsou líce a spánky. Dosahuje velikosti 12 až 19 mm – samice 13 až 19 mm, dělnice 12 až 15 mm a samec 12 až 16 mm. Lze jej poznat za letu podle dlouhých svěšených nohou. Podobně jako ostatní vosy má vosík žihadlo. Druh není příliš agresivní. Jeho bodnutí způsobuje pouze krátkodobé pálení bez otoku.\n\nVelmi podobný druh je vosík jižní (\"Polistes gallicus\"), který se liší zbarvením a tvarem hlavy.\n\nJe rozšířen v mírném pásmu Evropy, na Kavkazu a ve Střední Asii. Jako zavlečený druh se invazivně šíří v Severní a Jižní Americe a v Jihoafrické republice. Na území Čech byl pozorován na několika lokalitách v Praze a okolí a v Polabí. Místy je dosti hojný na teplých skalnatých místech Moravy a Slovenska.\n\nVyskytuje se na loukách, v křovinách, na okrajích lesů a v průsecích. Žije i ve starých rozpadlých budovách nebo v tlejících haldách dříví.\n\nMalé jednoplástvové kartonové hnízdo zakládá několik oplozených samiček. Plástev není kryta ochranným obalem. Hnízdo bývá zavěšeno tenkou stopkou na skále či na stromě. Je tmavošedé a umístěné zpravidla na chráněném místě. Hnízda bývají nalepena na sebe. Hnízdo obvykle obsahuje cca 150 zárodečných buněk a přibližně 30 dělnic.\n\nHnízdo zakládá buď jedna samice (haplometróza), nebo více vzájemně příbuzných samic-sester (pleometróza). Hnízda založená více samicemi mají větší šanci na přežití. Sestry tedy společně postaví hnízdo a nakladou do buněk vajíčka. Po snesení vajíček nejsilnější samička sežere vajíčka ostatních a dále klade vajíčka sama. Společnost sester podléhá stupňovité hierarchii. Samice, které se nacházejí na společenském žebříčku hned pod královnou, mohou klást vajíčka (ty však královna krátce po nakladení sežere), samice na nižším stupni mají zakrnělé pohlavní orgány a plní funkci dočasných dělnic. Pokud královna uhyne, její místo zaujme nejzdatnější z ostatních. Může k tomu dojít i v případě, že si některá dostatečně silná samička vybojuje postavení královny. Po vylíhnutí prvních dělnic se sesterské společenství obvykle začíná rozpadat a slabší sestry dobrovolně nebo donucením opouštějí hnízdo.\n\n\nVosíci dokáží v hnízdě teplotu regulovat, rozdíl mezi obývanými a opuštěnými hnízdy může dosahovat až 20 °C. Za velkých veder přinášejí vodu, kterou vyplivují na plást, a ovívají jej tak dlouho, dokud se voda nevypaří. Díky tomu se plást ochlazuje.\n\nNová generace samců a samic se objevuje již koncem července, přičemž v té době končí i produkce dělnic. Po určité době budoucí generace opouští hnízdo a dochází k oplodnění. Po něm si samice vyhledají místo k přezimování a samci většinou hynou. Příbuzné samice často přezimovávají pospolu. Oplodněné samice se probouzejí koncem března nebo začátkem dubna a okamžitě začínají se stavbou hnízda a kladením vajíček. Délka života dělnic je obvykle méně než 11 měsíců, samice-královna může žít i více než rok.\n\nDospělci se živí nektarem či medovicí vylučovanou larvami. Larvy jsou masožravé a dospělí jedinci jim aktivně shánějí potravu. Loví různý drobný hmyz a jeho vývojová stadia (např. housenky) a pavouky. Po usmrcení kořist sežvýkají a vytvoří z ní kašičkovitou kuličku, jíž krmí larvy.\n\nVosík je často hostitelem parazitického řásníka \"Xenos vesparum\" a tvoří s ním neobyčejně komplexní případ manipulace hostitele parazitem. V hnízdě vosíka francouzského někdy žije paraziticky pavosík velkohlavý (\"Polistes sulcifer\") a pavosík cizopasný (\"Polistes atrimandibularis\").\n\n\n"}
{"id": "319308", "url": "https://cs.wikipedia.org/wiki?curid=319308", "title": "Naharija", "text": "Naharija\n\nNaharija (hebrejsky , od hebrejského slova \"nahar\" doslova \"„řeka“\", arabsky , v oficiálním přepisu do angličtiny Nahariyya, přepisováno též Nahariya nebo Naharia) je město v severním distriktu v Izraeli.\n\nLeží v nadmořské výšce 15 m na pobřeží Středozemního moře, nedaleko izraelsko-libanonské hranice. Patří mezi vyhlášená turistická letoviska. Obcí prochází pobřežní železniční trať. Nachází se tu železniční stanice Naharija.\n\nNaharija byla založena německými židovskými přistěhovalci roku 1934, podle jiného zdroje už roku 1930. První stavby byly dokončeny v roce 1933 a 10. února 1935 se v Nahariji usadily první rodiny. 10. únor 1935 je oficiálně považován za datum založení Naharije. Jméno získala nová osada podle vodního toku (vádí Nachal Ga'aton, které zde dřív ústilo do Středozemního moře).\n\nNedaleko Naharije vedla ve starověku pobřežní stezka spojující Egypt a Fénicii. Dochovaly se tu pozůstatky osídlení z kanaánitského období nebo římská cesta s nápisem z doby císaře Nerona. Osídlení pak pokračovalo i do středověku. Stával tu byzantský kostel. Byl tu také rytíři Řádu templářů postaven hrad Le'imbert.\n\nVe 20. století zde sionistický aktivista původem z Berlína Joseph Levy vykoupil 2000 dunamů (2 km²) do židovského vlastnictví. Zakladatelé Naharije tu původně zamýšleli vybudovat zemědělskou osadu, ale brzy si uvědomili nepraktičnost takového záměru. V roce 1941 byla vesnice Naharija povýšena na místní radu (malé město). V té době velká část původních osadníků přerušila kultivaci svých zemědělských farem a začali využívat příhodné přímořské polohy obce, zejména pro turistický ruch. Známým turistickým místem se proto Naharija stala už v období britské mandátní správy, kdy do této oblasti přijížděli britští důstojníci.\n\nPodle plánu OSN na rozdělení Palestiny z roku 1947 měla být Naharija začleněna do navrhovaného arabského státu, ale v následné válce ji v rámci operace Ben Ami dobyly židovské síly.\n\nKvůli své zeměpisné poloze v blízkosti libanonsko-izraelské hranice se Naharija v průběhu let stala častým cílem raketového ostřelování i přímých teroristických útoků ze strany palestinských a islámských skupin. To vedlo k citelným finančním ztrátám zejména když k útokům docházelo v průběhu rekreační sezóny. V současnosti se v Nahariji nachází oblast přímořských soukromých i veřejných pláží s parkem, hotely, malým přístavem a velkým množstvím kaváren, barů restaurací a nočních podniků. Kromě cestovního ruchu je v oblasti rozšířen průmysl potravinářský, mléčný a ocelářský.\n\nV Nahariji se nachází 22 škol, z čehož je 15 základních a 7 středních. Na východním okraji města stojí Nemocnice pro západní Galileu Naharija.\n\nPodle údajů z roku 2009 tvořili naprostou většinu obyvatel Židé - přibližně  osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, přibližně  osob).\n\nJde o středně velkou obec městského typu s dlouhodobě mírně rostoucí populací. K 31. prosinci 2015 zde žilo  lidí.\n\n\"* údaje od roku 2010 zaokrouhleny na stovky\"\n\n\n\n\n\n"}
{"id": "319312", "url": "https://cs.wikipedia.org/wiki?curid=319312", "title": "Vorbis", "text": "Vorbis\n\nVorbis je ztrátový audio formát, který se měl stát náhradou formátu MP3. Jeho vývoj je zastřešen organizací Xiph.Org Foundation. Vorbis audio bývá nejčastěji uloženo v kontejneru Ogg a v tomto spojení je nazýváno Ogg Vorbis.\n\nSoftwarová implementace formátu Vorbis vyvíjená nadací Xiph.Org, kodek libvorbis, je svobodný a open source software uvolněný pod licencí BSD.\n\nFormát Vorbis se stal prvním formátem Xiph.org zralým pro všeobecné použití, a po jistou dobu v podstatě jediným. Tento formát byl v minulosti často zaměňován s kontejnerovým formátem Ogg. Vorbis je pojmenován podle postavy ze Zeměplochy. V knize Malí bohové je jednou z důležitých postav diákon Vorbis.\n\nPo stránce kvality je Vorbis přibližně na stejné úrovni jako konkurenční formát Microsoftu Windows Media Audio. Oba jsou kvalitnější než dnes již zastaralý, ale stále nejpoužívanější formát MP3.\n\nPřesné srovnání je však téměř nemožné, už kvůli principu ztrátové komprese. Ta pracuje na principech vypouštění frekvencí lidskému uchu neslyšitelných. Protože každé lidské ucho má jiné akustické vnímání, není možné jednoznačně určit, který ze dvou kvalitativně podobných akustických modelů je lepší nebo kvalitnější.\n\nVětšina lidí není schopná poslechem rozpoznat rozdíly mezi kvalitou 7 a vyššími (na kvalitním zařízení).\n\nNejpoužívanější metodou testování je aplikování daných kompresních algoritmů na referenční zvuková data a následné porovnání dekomprimovaných dat s originálem. Ani touto metodou však není možno určit přesně kvalitu algoritmů z důvodů popsaných výše. Může nám však dát základní přehled co se s daty děje.\n\nKromě použití jako kompresoru hudebních souborů u domácích uživatelů se začal poměrně často používat výrobci her pro kompresi zvukových (někdy i obrazových) dat ve hrách obsažených.\n\nV současnosti není žádný oficiální standard pro obsažení metadat v kontejnerech Ogg. Sdružení Xiph.Org v současnosti přivítá návrhy a odezvy. Navržené metody implementace metadat zahrnují následující:\n\n\nExistuje ohromné množství vyvinutých algoritmů na kompresi zvuku. Uvedeme alespoň ty nejrozšířenější:\n\n\n"}
{"id": "319313", "url": "https://cs.wikipedia.org/wiki?curid=319313", "title": "JDeveloper", "text": "JDeveloper\n\nJDeveloper je integrované vývojové prostředí (IDE – Integrated Development Environment) od firmy Oracle Corporation pro tvorbu programů převážně v jazyce Java a pro vývoj v SOA (Service Oriented Applications) standardu. Oracle JDeveloper poskytuje nástroje pro úplný životní cyklus aplikací. Podporuje jejich modelování, kódování, ladění, testování a nasazení.\n\nJDeveloper je sice primárně určen pro vývoj aplikací v Java jazyce, je zde ale zakomponovávána i podpora pro jiné jazyky jako například JavaScript, PHP, PL/SQL (procedurální proprietární jazyk DB Oracle), vytváření HTML stránek, podpora pro XML apod. Vývojové prostředí je založeno na standardech JDK (Java Development Kit) a J2EE (Java to Enterprise Edition). \n\nOracle Corporation je firma, která se původně zabývala výhradně vývojem stejnojmenné databáze Oracle. Její současné aktivity jsou dnes mnohem větší. JDeveloper poskytuje proto kromě standardní podpory pro programování i další možnosti hlavně v oblasti integrace komponent (JavaBeans, EJB, Web Services) do svých produktů (Oracle Database, Oracle Application Server). \n\nJDeveloper je volně šiřitelný při dodržení licenčních podmínek uvedených na stránkách Oracle Technet. Pro stažení je potřeba se nejprve zaregistrovat.\n\n\n"}
{"id": "319314", "url": "https://cs.wikipedia.org/wiki?curid=319314", "title": "Crozetovy ostrovy", "text": "Crozetovy ostrovy\n\nCrozetovy ostrovy (francouzsky: \"archipel des Crozet\" dříve \"îles Crozet\") jsou francouzským zámořským územím nacházejícím se v jižní části Indického oceánu. Toto subantarktické souostroví se skládá z šesti malých ostrovů a mnoha útesů.\n\nCrozetovo souostroví vzniklo působením vulkánu.\n\nOstrovy Apoštolů zahrnují dva větší ostrovy (Grand Île – Velký ostrov a Petite Île – Malý ostrov) a přibližně 20 skalisek.\nSeznam hlavních ostrovů:\n\nCrozetovy ostrovy nejsou trvale obydleny. Výjimku tvoří posádka výzkumné stanice Alfred Faure (u \"Alfrédova přístavu\"), která leží ve východní části \"Našeho ostrova\". Dalšími výzkumnými stanicemi umístěnými na tomto souostroví byly La Grande Manchotière a La Petite Manchotière.\n\nSoučasná podoba zemského povrchu v oblasti, kde se nachází Crozetovy ostrovy, byla utvořena zhruba před padesáti miliony lety. Důkazem toho jsou magnetické anomálie vyskytující se na mořském dně poblíž ostrovů. Stáří čediče na těchto ostrovech se odhaduje na 8,8 miliónů let.\n\nNa Crozetových ostrovech spadne ročně více než 2000 mm srážek. Prší zde v průměru 300 dní v roce. Vítr dosahující rychlosti 100 km/h fouká asi 100 dnů v roce. Teplota ovzduší v létě dosahuje 18 °C (64 °F) a v zimě jen zřídka klesá pod 5 °C (41 °F).\n\nFrancouzská námořní výprava vedena Marcem-Josephem Marionem du Fresne přistála u břehů Île de la Possession 24. ledna 1772. Marion du Fresne prohlásil celé souostroví za majetek Francie. Ostrov, který tato expedice spatřila jako první, dostal rovněž jméno Majetek. Du Fresne pojmenoval nově objevené souostroví nejprve po sobě, záhy ho však přejmenoval po svém prvním důstojníkovi Julesovi Crozetovi.\n\nPočátkem 19. století se Crozetovy ostrovy staly oblíbeným cílem lovců tuleňů. Tato zvířata zde byla vyhlazena velmi brzo poté, v roce 1835. Zanedlouho začaly k ostrovům mířit další lodě lovců, především velrybářů, kteří připlouvali hlavně z Massachusetts. V roce 1841 zde bylo v sezóně celkem 19 velrybářských lodí a zanedlouho počet lodí vzrostl tak, že jen ze Spojených států zde plulo více než 20 lodí velrybářů, což způsobilo rychlé vylovení zdejších vod a koncem 19. století sem připlouvaly lodi velmi zřídka.\n\nČetné útesy strážící břehy Crozetových ostrovů zapříčinily nejedno lodní ztroskotání. Britská loď lovců tuleňů \"Princess of Wales\" se v těchto místech potopila v roce 1821 a ti, kteří nehodu přežili, museli strávit následující dva roky na nehostinných ostrovech. V roce 1887 ztroskotala francouzská loď Tamaris poblíž Prasečího ostrova. Přeživší námořníci, kterým se podařilo dostat se na ostrov, chytili albatrosa na jehož nohu uvázali vzkaz o své situaci a nechali ho odletět. Pták byl chycen o 7 měsíců později ve Fremantlu, přístavním městě na západě Austrálie. Posádku Tamarisu se už ale zachránit nepodařilo. Vzhledem k velice častým případům ztroskotání lodí v okolí Crozetových ostrovů vysílá Královské britské námořnictvo každých několik let loď, aby pátrala po případných trosečnících.\n\nCrozetovy ostrovy byly nejprve přičleněny k Madagaskaru, jako jeho dependence. V roce 1955 byl status ostrovů pozměněn, staly se součástí francouzského zámořského teritoria Francouzská jižní a antarktická území. V roce 1938 bylo souostroví prohlášeno přírodní rezervací. První výzkumná stanice na Crozetových ostrovech byla založena v roce 1961 a do provozu uvedena o dva roky později. Byla pojmenována po \"Alfredovi Faurem\", prvním vedoucím výzkumníkovi, který v ní působil. Stanice leží na východě Île de la Possession a od svého otevření v roce 1963 je jediných trvale osídleným místem celého souostroví. Pracuje v ní 18 – 30 výzkumníků, jejichž počet se mění podle ročních období. Alfred Faure je stanicí meteorologického, biologického, geologického a nově také seismografického a geomagnetického výzkumu (IAGA kód CZT).\n\nOd roku 2019 jsou Crozetovy ostrovy a okolní moře (souhrnná plocha 2 557 km²) společně s Kerguelenami a ostrovy Svatý Pavel a Amsterdam součástí světového přírodního dědictví UNESCO. \n\nCrozetovy ostrovy jsou domovinou čtyř druhů tučňáků. Počet jedinců je odhadován na 4 miliony. Nejvíce jsou zastoupeni tučňáci žlutorozí a tučňáci patagonští. Na Východním ostrově nalézají své útočiště tučňáci skalní a žije zde také malá kolonie tučňáků oslích. Rovněž se zde v hojném počtu vyskytuje přezimující vodní pták štítonos černozobý. Mezi další zvířata žijící na těchto ostrovech patří lachtan medvědí, rypouš sloní a albatros stěhovavý.\n\nVšichni tito tvorové tu mají i svého přirozeného nepřítele, tím je kosatka dravá. Pozoruhodným chováním těchto kytovců jsou jejich intenzivní lovecké nájezdy na mělčiny. Toto raritní chování kosatek lze spatřit i u pobřeží argentinské Patagonie. Vědci se domnívají, že se tento zvyk traduje v rámci jednotlivých rodin kytovců z generace na generaci. Lov kosatek dravých má pozitivní dopad na populaci lachtanů, která se díky úbytku predátorů rozrůstá.\n\nNa Crozetovy ostrovy byly z lodí dovlečeny jednak myši a krysy, a také kočky, které měly tyto škůdce vyhubit. To vše způsobilo změny v původním ekosystému. Prasata, původně dovezená na Prasečí ostrov a kozy dovezené na Náš ostrov jako zdroje potravy pro někdejší trosečníky a osadníky dnes už na ostrovech nenajdeme.\n\nKvůli dlouhodobému lovu jsou dnes populace albatrosů stěhovavých a kalmarů Hamiltnových monitorovány. Vody v okolí Crozetových ostrovů nyní kontroluje Francouzské námořnictvo i hnutí Greenpeace.\n"}
{"id": "319317", "url": "https://cs.wikipedia.org/wiki?curid=319317", "title": "Anežka Přemyslovna (rozcestník)", "text": "Anežka Přemyslovna (rozcestník)\n\nNositelkou tohoto jména byly tyto české princezny:\n\nNěkdy tak bývá označována i:\n"}
{"id": "319324", "url": "https://cs.wikipedia.org/wiki?curid=319324", "title": "Cara Dillon", "text": "Cara Dillon\n\nCara Dillon (* 21. července 1975 Dungiven, Severní Irsko) je irská folková zpěvačka. V mládí byla ovlivněna irskou lidovou hudbou. Svou profesionální hudební kariéru začala již v 90. letech (např. v roce 1998 nazpívala pro Mika Oldfielda písničku „Man in the Rain“ pro album \"Tubular Bells III\"). Své první sólové album vydala v roce 2001. V současnosti také spolupracuje s mnoha dalšími hudebníky (např. Judge Jules, Billy Connolly).\n\n\n"}
{"id": "319331", "url": "https://cs.wikipedia.org/wiki?curid=319331", "title": "Eleonora Gonzaga", "text": "Eleonora Gonzaga\n\nJméno Eleonora Gonzaga (Eleonora Mantovská) nosilo více šlechtičen:\n\n"}
{"id": "319334", "url": "https://cs.wikipedia.org/wiki?curid=319334", "title": "Amar", "text": "Amar\n\nAmar (* 15. června 1982), vlastním jménem Amar Dhanjan, je britská zpěvačka indického původu, která vydává své dílo u nezávislého vydavatelství \"Sunset Entertainment Group\". Amar je dcerou Mangala Singha, zpěváka známého díky jeho písničce „Rail Gaddi“.\n\n"}
{"id": "319336", "url": "https://cs.wikipedia.org/wiki?curid=319336", "title": "Operace Kutuzov", "text": "Operace Kutuzov\n\nOperace Kutuzov (nebo též Orelská operace) byla vojenská ofenzíva Velké vlastenecké války, která byla pojmenována po Michailovi Kutuzovovi, carském generálovi, který vyhnal v roce 1812 Napoleona z Ruska.\n\nOperace Kutuzov byla naplánována v souvislosti s bitvou v Kurském oblouku, kdy měli Sověti na zvážení buď možnost útoku, či obrany. Skupina sovětských generálů kolem Žukova prosadila druhou možnost s tím, že až dojde k vyčerpání německých vojsk v Kurském oblouku, začne protiútok Rudé armády - \"Operace Kutuzov\". Na německá vojska severně od kurského výběžku měla zaútočit vojska Brjanského a Západního frontu. Operace byla zahájena 12. července 1943, kdy začal sovětský protiútok na severní straně Kurského výběžku směrem na Orel a na Brjansk. Rudé armádě se podařilo prorazit obranu na východě i severu orelského výběžku a postupně likvidovat síly protivníka. Její postup ale nebyl dostatečně rychlý, protože Sověti stále naráželi na připravenou německou obranu. Orel tak byl osvobozen až 5. srpna, Brjansk 18. srpna 1943. V této operaci hráli velkou úlohu sovětští partyzáni, kterým se dařilo s úspěchem ničit železniční tratě a paralyzovat německou přepravu. To vedlo někdy až k zastavení přísunu potravin, střeliva a pohonných hmot. Němci se byli nuceni po vyčerpávajících bojích stáhnout do předem připravované obranné linie Hagen. Vyčerpaná však byla i sovětská vojska, která přešla v tomto prostoru 20. srpna do obrany.\n\nNa jižním sektoru Kurského výběžku byla situace komplikovanější. Zde probíhaly tvrdé boje u Prochorovky, do kterých musely být zapojeny i jednotky záložního Stepního frontu, které byly původně určené čistě k provedení protiútoku po vyhrané kurské bitvě. 3. srpna začala Operace Vojevůdce Rumjancev, při níž byla německá armáda nucena dále ustupovat. Do konce měsíce srpna dobyla Rudá armáda Charkov a na tyto boje navázala gigantická Bitva o Dněpr.\n"}
{"id": "319337", "url": "https://cs.wikipedia.org/wiki?curid=319337", "title": "Mistrovství světa v ledním hokeji 1931", "text": "Mistrovství světa v ledním hokeji 1931\n\n5. mistrovství světa a 16. mistrovství Evropy v ledním hokeji probíhalo ve dnech 1. - 8. února 1931 v Krynici v Polsku.\n\nTurnaje se zúčastnilo 10 mužstev, rozdělených do dvou kvalifikačních skupin. Hrálo se vyřazovacím způsobem. Z každé skupiny měli postoupit dva účastníci, ale protože se domácím Polákům nepodařilo postoupit, tak pořadatelé s pomocí LIHG uskutečnili dodatečné zápasy o účast ve finálové skupině. Mužstva, která vypadla v kvalifikačních skupinách, hrála soutěž útěchy. Ve finále i v soutěži útěchy se hrálo systémem každý s každým.\nHrací doba byla 3x15 min.\n\n Československo – Maďarsko 4:1 (2:0, 1:1, 1:0)\n\n1. února 1931 (20:30) – Krynica (Pierwsze lodowisko)\nBranky Československa: 3. Wolfgang Dorasil, 14. Jiří Tožička, 30. Wolfgang Dorasil, 44. Karel Hromádka\nBranky Maďarska: 24. Sandor Miklós\nRozhodčí: André Poplimont (BEL)\n\nČSR: Peka - Pušbauer, Dorasil - Tožička, Maleček, Hromádka - Švihovec, Steigenhöfer.\n\nMaďarsko: Monostori-Marx – Lator, Bethlen – Jeney, Wiener, Minder – Barna, Miklós, Bikár.\n\n Kanada – Francie 9:0 (1:0, 4:0, 4:0)\n\n1. února 1931 (11:00) – Krynica (Pierwsze lodowisko)\nBranky Kanady: 3. Daniel McCallum, 21. Frank Morris, 23. Blake Watson, 28. Daniel McCallum, 30. Gordon McKenziee, 32. Gordon McKenziee, 33. Frank Morris, 41. Blake Watson, 44. Blake Watson\nBranky Francie: nikdo\nRozhodčí: Decio Trovati (ITA)\n\nKanada: Puttee – Williamson, McVey – McKenzie, Pidcock, Watson – Hill, Morris, McCallum.\n\nFrancie: Lefebure – Charlet, Marcial Couvert – Quaglia, Muntz, Tournier – Raoul-Robert Couvert, Simond, Mollard.\n\n2. února 1931 (20:30) – Krynica (Pierwsze lodowisko)\nBranky Československa: 18. Josef Maleček, 22. Josef Maleček, 26. Josef Maleček, 37. Jiří Tožička\nBranky Polska: 43. Aleksander Tupalski\nRozhodčí: Paul Loicq (BEL)\n\nČSR: Peka - Pušbauer, Dorasil - Tožička, Maleček, Hromádka - Švihovec, Heinz.\n\nPolsko: Stogowski – Kowalski, Adamowski – Krygier, Tupalski, Sabinski – Hemmerling, Szenajch, Sokolowski.\n\n\n Polsko – Francie 2:1 (1:0, 0:0, 0:1 – 0:0, 1:0 pp)\n\n3. února 1931 (20:30) – Krynica (Pierwsze lodowisko)\nBranky Polska: 10. Aleksander Kowalski, 62. Aleksander Tupalski\nBranky Francie: 37. Léonhard Quaglia\nRozhodčí: John Magwood (GBR)\n\nPolsko: Stogowski – Kowalski, Adamowski – Krygier, Tupalski, Sabinski – Hemmerling, Szenajch, Sokolowski.\n\nFrancie: Lefebure – Charlet, Marcial Couvert – Quaglia, Simond, Tournier – Raoul-Robert Couvert, Muntz, Mollard.\n\n\n Rakousko – Velká Británie 1:0 (0:0, 0:0, 0:0 - 1:0 pp)\n\n1. února 1931 (18:30) – Krynica (Pierwsze lodowisko)\n<Branky Rakouska: 52. Herbert Brück\nBranky Velké Británie: nikdo\nRozhodčí: Paul Loicq (BEL)\n\nRakousko: Weiss – Dietrichstein, Trauttenberg – Tatzer, Herbert Brück, Demmer – Kirchberger, Göbel, Lederer.\n\nVelká Británie: Little – Erhardt, Magwood – Carr-Harris, Melland, Grace – Bushell, Parker, Thompson.\n\n USA – Rumunsko 15:0 (7:0, 5:0, 3:0)\n\n2. února 1931 (11:30) – Krynica (Pierwsze lodowisko)\nBranky USA: 3x Osborne Anderson, 3x Gordon Smith, 2x Lawrence Sanford, 2x Charles Ramsey, 2x Edward Dagnioni, Richard Thayer, Dwight Shefler, Robert Elliot\nBranky Rumunska: nikdo\nRozhodčí: André Poplimont (BEL)\n\nUSA: Frazier – Elliott, Dagnino – Anderson, Smith, Ramsey – Thayer, Shefler, Sanford.\n\nRumunsko: Danielepol – Serban Grant, Bratianu – Polizu, Cantacuzino, Botez – Petre Grant, Frischlander,\n\n2. února 1931 (18:30) – Krynica (Pierwsze lodowisko)\nBranky Švédska: 16. Bertil Linde, 22. Bertil Linde, 45. Bertil Linde\nBranky Rakouska: Hans Tatzer\nRozhodčí: Tadeusz Sachs (POL)\n\nŠvédsko: Sucksdorff - Abrahamsson, Lindgren – Linde, Johansson, Öberg – Pettersson, Andersson-Dettner.\n\nRakousko: Weiss – Dietrichstein, Trauttenberg – Tatzer, Demmer, Lederer – Kirchberger, Herbert Brück, Sell.\n\n\n Rakousko – Rumunsko 7:0 (4:0, 0:0, 3:0)\n\n3. února 1931 (18:30) – Krynica (Pierwsze lodowisko)\nBranky Rakouska: 2x Herbert Brück, Friedrich Demmer, Hans Tatzer, Jacques Dietrichstein, Karl Kirchberger, Josef Göbel\nBranky Rumunska: nikdo\nRozhodčí: Osieciński-Čapski (POL)\n\nRakousko: Weiss – Dietrichstein, Trauttenberg – Kirchberger, Herbert Brück, Göbel – Tatzer, Demmer, Emhardt\n\nRumunsko: Doczi (16.Danielepol) – Serban Grant, Bratianu – Jerecinsky, Cantacuzino, Botez – Petre Grant, Frischlander, Anastasiu.\n\n\n USA - Rakousko 2:1 (1:0, 1:1, 0:0)\n\n4. února 1931 (10:00) – Krynica (Pierwsze lodowisko)\nBranky USA: 6. Hans Tatzer vlastní, 15. Robert Elliot\nBranky Rakouska: 31. nebo 43. Hans Tatzer\nRozhodčí: Osieciński-Čapski (POL)\n\nUSA: Frazier – Elliott, Dagnino – Anderson, Smith, Ramsey – Thayer, Shefler, Sanford.\n\nRakousko: Weiss – Dietrichstein, Trauttenberg – Tatzer, Demmer, Lederer – Kirchberger, Herbert Brück, Göbel.\n\n4. února 1931 (11:30) – Krynica (Pierwsze lodowisko)\nBranky Kanady: 4. Blake Watson, 45. Ward McVey\nBranky Československa: nikdo\nRozhodčí: André Poplimont (BEL)\n\nKanada: Puttee – McVey, Williamson - McKenzie, Pidcock, Watson – McCullum, Morris, Hill.\n\nČSR: Peka – Pušbauer, Dorasil – Hromádka, Maleček, Tožička – Švihovec, Heinz.\n\n4. února 1931 (20:30) – Krynica (Pierwsze lodowisko)\nBranky Polska: 2. Wlodzimierz Krygier, 31. Wlodzimierz Krygier\nBranky Švédska: nikdo\nRozhodčí: André Poplimont (BEL)\n\nPolsko: Stogowski – Kowalski, Adamowski – Krygier, Tupalski, Sokolowski – Kulej, Materski, Sabinski.\n\nŠvédsko: Sucksdorff - Abrahamsson, Lindgren – Linde, Johansson, Öberg – Pettersson, Andersson-Dettner, Bergman.\n\n5. února 1931 (9:00) – Krynica (Pierwsze lodowisko)\nBranky Polska: nikdo\nBranky Kanady: 11. George Hill, 12. Guy Williamson, 13. Frank Morris\nRozhodčí: Jaroslav Řezáč (TCH)\n\nPolsko: Sachs – Kulej, Cheslaw Godlewski, Adamowski – Hemmerling, Tupalski, Sokolowski – Materski, Krygier.\n\nKanada: Puttee – McVey, Williamson - McKenzie, Watson, Morris – Hill, Pidcock, McCullum.\n\n5. února 1931 (11:30) – Krynica (Pierwsze lodowisko)\nBranky USA: 3. Gordon Smith, 11. Charles Ramsey, 12. Charles Ramsey\nBranky Švédska: nikdo\nRozhodčí: Paul Loicq (BEL)\n\nUSA: Frazier – Elliott, Dagnino – Anderson, Smith, Ramsey – Nelson, Shefler, Sanford.\n\nŠvédsko: Sucksdorff - Abrahamsson, Lindgren – Linde, Johansson, Öberg – Pettersson, Andersson-Dettner, Broberg.\n\n5. února 1931 (20:30) – Krynica (Pierwsze lodowisko)\nBranky Československa: 1. Josef Maleček, 3. Karel Hromádka\nBranky Rakouska: 34. Friedrich Demmer\nRozhodčí: John Magwood (GBR)\n\nČSR: Peka – Pušbauer, Dorasil – Maleček, Hromádka, Steigenhöfer – Švihovec, Heinz.\n\nRakousko: Weiss – Trautenberg, Dietrichstein – H. Brück, Demmer, Kirchberger – Lederer, Tatzer, Göbel.\n\n6. února 1931 (10:30) – Krynica (Pierwsze lodowisko)\nBranky USA: 16. Gordon Smith\nBranky Československa: nikdo\nRozhodčí: Decio Trovatti (ITA)\n\nUSA: Frazier – Elliott, Dagnino – Ramsey, Smith, Shepler – Anderson, Sanford.\n\nČSR: Peka - Pušbauer, Dorasil – Maleček, Hromádka, Tožička – Steigenhöfer, Heinz.\n\n6. února 1931 (20:00) – Krynica (Pierwsze lodowisko)\nBranky Rakouska: 39. Josef Göbel, 41. Hans Trauttenberg\nBranky Polska: 24. Kazimerz Materski\nRozhodčí: Paul Loicq (BEL)\n\nRakousko: Weiss – Trautenberg, Dietrichstein – H. Brück, Demmer, Kirchberger – Lederer, Tatzer, Göbel.\n\nPolsko: Stogowski – Kowalski, Adamowski – Krygier, Tupalski, Sabinski – Hemmerling, Materski, Sokolowski.\n\n6. února 1931 (21:30) – Krynica (Pierwsze lodowisko)\nRozhodčí: André Poplimont (BEL)\n\nŠvédsko: Sucksdorff - Abrahamsson, Lindgren – Linde, Johansson, Öberg – Pettersson, Andersson-Dettner, Broberg.\n\nKanada: Puttee – McVey, Williamson – Garbutt, Watson, Morris – Hill, Pidcock, McCullum.\n\n7. února 1931 (10:00) – Krynica (Pierwsze lodowisko)\nBranky Kanady: 16. Blake Watson, 19. Guy Williamson, 20. Frank Morris, 26. John Pidcock, 27. Blake Watson, 28. John Pidcock, 29. Frank Morris, 36. George Hill\nBranky Rakouska: nikdo\nRozhodčí: Decio Trovati (ITA)\n\nKanada: Puttee – McVey, Williamson – McKenzie, Watson, Pidcock - Hill, Morris, McCullum.\n\nRakousko: Weiss – Trautenberg, Dietrichstein – H. Brück, Demmer, Kirchberger – Lederer, Tatzer, Göbel.\n\n7. února 1931 (11:30) – Krynica (Pierwsze lodowisko)\nBranky USA: 23. Charles Ramsey\nBranky Polska: nikdo\nRozhodčí: Sándor Minder (HUN)\n\nUSA: Frazier – Elliott, Dagnino – Thayer, Ramsey, Smith – Sanford, Shepler.\n\nPolsko: Stogowski – Kowalski, Adamowski – Krygier, Sabinski, Sokolowski – Jozef Godlewski, Materski,\n\n7. února 1931 (14:30) – Krynica (Pierwsze lodowisko)\nBranky Švédska: 41. Gustaf Johansson\nBranky Československa: nikdo\nRozhodčí: André Poplimont (BEL)\n\nŠvédsko: Sucksdorff - Abrahamsson, Lindgren – Linde, Johansson, Öberg – Pettersson, Andersson-Dettner, Broberg.\n\nČSR: Peka – Pušbauer, Dorasil – Tožička, Maleček, Hromádka – Steigenhöfer, Heinz, Švihovec.\n\n8. února 1931 (10:00) – Krynica (Pierwsze lodowisko)\nBranky Rakouska: 20. Ulrich Lederer\nBranky Švédska: nikdo\nRozhodčí: André Poplimont (BEL)\n\nRakousko: Weiss – Göbel, Trautenberg – Tatzer, Demmer, Lederer – Kirchberger, H. Brück, Sell.\n\nŠvédsko: Sucksdorff - Abrahamsson, Lindgren – Linde, Johansson, Öberg – Pettersson, Andersson-Dettner, Bergman.\n\n8. února 1931 (11:30) – Krynica (Pierwsze lodowisko)\nRozhodčí: André Poplimont (BEL)\n\nPolsko: Stogowski – Kowalski, Adamowski – Tupalski, Sobolewski, Krygier – Sabinski, Materski.\n\nČSR: Peka – Pušbauer, Dorasil – Hromádka, Tožička, Maleček – Heinz, Král, Steigenhöfer.\n\n8. února 1931 (18:00) – Krynica (Pierwsze lodowisko)\nBranky Kanady: 8. Blake Watson, 32. Frank Morris\nBranky USA: nikdo\nRozhodčí: Paul Loicq (BEL)\n\nKanada: Puttee – Williamson, McVey – MacKenzie, Watson, Pitcock – Hill, Morris, McCullum.\n\nUSA: Frazier – Elliot, Dagnino – Anderson, Smith, Ramsey – Thayer, Shepler, Sanford.\n\n Maďarsko - Velká Británie 3:1 (2:1, 1:0, 0:0)\n\n3. února 1931 (11:30) – Krynica (Pierwsze lodowisko)\nBranky Maďarska: 14. Sándor Minder, 15. Zoltán Jeney, 25. Béla Wiener\nBranky Velké Británie: John Magwood\nRozhodčí: Lucjan Kulej (POL)\n\nMaďarsko: Monostori-Marx – Lator, Bethlen – Jeney, Wiener, Minder – Barna, Miklós, Blazejovsky.\n\nVelká Británie: Little – Erhardt, Magwood – Carr-Harris, Melland, Grace – Bushell, Parker, Thompson.\n\n4. února 1931 (14:30) – Krynica (Pierwsze lodowisko)\nBranky Francie: 3x Léonhard Quaglia, 2x Raoul-Robert Couvert, 2x Charles Munz\nBranky Rumunska: Alexandru Botez\nRozhodčí: Jaroslav Řezáč (TCH)\n\nFrancie: Lefebure – Charlet, Marcial Couvert – Quaglia, Simond, Tournier – Raoul-Robert Couvert, Muntz, Mollard.\n\nRumunsko: Danielepol – Serban Grant, Bratianu – Polizu, Cantacuzino, Botez – Petre Grant, Frischlander, Anastasiu.\n\n5. února 1931 (10:30) – Krynica (Pierwsze lodowisko)\nBranky Maďarska: 8. Béla Wiener, 9. Sandor Miklós, 11. Zoltán Jeney, 14. Béla Wiener, 16. István Bethlen, 20. Béla Wiener, 22. Zoltán Jeney, 31. Sándor Minder 41. László Blazejovsky\nBranky Rumunska: 44. Alexandru Botez\nRozhodčí: André Poplimont (BEL)\n\nMaďarsko: Benyovits – Lator, Bethlen – Jeney, Wiener, Minder – Barna, Miklós, Blazejovsky.\n\nRumunsko: Danielepol – Serban Grant, Bratianu – Polizu, Aslan, Botez – Petre Grant, Jerecinsky, Anastasiu.\n\n5. února 1931 (14:30) – Krynica (Pierwsze lodowisko)\nBranky Velké Británie: 39. Brian Carr-Harris, 42. John Magwood\nBranky Francie: 24. Raoul-Robert Couvert\nRozhodčí: Kuchar (POL)\n\nVelká Británie: Little – Erhardt, Magwood – Carr-Harris, Melland, Grace – Parker, Thompson.\n\nFrancie: Lefebure – Charlet, Marcial Couvert – Quaglia, Simond, Tournier – Raoul-Robert Couvert, Muntz, Mollard.\n\n6. února 1931 (9:00) – Krynica (Pierwsze lodowisko)\nBranky Velké Británie: 3x John Magwood, 3x Brian Carr-Harris, 3x Neville Melland, 2x Carl Erhardt\nBranky Rumunska: nikdo\nRozhodčí: Tadeusz Sachs (POL)\n\nVelká Británie: Little – Erhardt, Magwood – Carr-Harris, Melland, Grace – Parker, Thompson.\n\nRumunsko: Doczi – Serban Grant, Bratianu – Polizu, Cantacuzino, Botez – Petre Grant, Frischlander, Anastasiu.\n\n7. února 1931 (18:00) – Krynica (Pierwsze lodowisko)\nBranky Maďarska: 45. Sándor Minder\nBranky Francie: nikdo\nRozhodčí: Böhm (TCH)\n\nMaďarsko: Monostori-Marx – Lator, Bethlen – Jeney, Bikár, Minder – Barna, Miklós, Blazejovsky.\n\nFrancie: Lefebure – Charlet, Marcial Couvert – Quaglia, Simond, Tournier – Muntz, Mollard.\n\n Kanada (Manitoba Grads)\nBrankář: Art Puttee\nObránci: Guy Williamson, Ward McVey\nÚtočníci: Gordon McKenzie, Blake Watson, George Hill, John Pidcock, Daniel McCallum, Frank Morris, George Garbutt\nTrenér (hrající): Blake Watson\n USA\nBrankář: Edward Frazier.\nObránci: Edward Dagnioni, Robert Elliot\nÚtočníci: Dwight Shefler, Lawrence Sanford, Osborne Anderson, Charles Ramsey, Gordon Smith, Richard Thayer, Francis Nelson.\nTrenér: Walter Brown.\n\n Rakousko\nBrankáři: Hermann Weiss, Bruno Kahane.\nObránci: Jacques Dietrichstein, Hans Trauttenberg.\nÚtočníci: Josef Göbel, Herbert Brück, Friedrich Demmer, Hans Tatzer, Ulrich Lederer, Anton Emhardt, Walter Sell, Karl Kirchberger\nTrenér: Hans Weinberger.\n\n4. Polsko\nBrankáři: Jozef Stogowski, Tadeusz Sachs.\nObránci: Aleksander Kowalski, Lucjan Kulej, Kazimierz Sokolowski.\nÚtočníci: Tadeusz Adamowski, Jozef Godlewski, Jan Hemmerling, Wlodzimierz Krygier, Kazimerz Materski, Roman Sabinski, Karol Szenajch, Aleksander Tupalski.\nTrenér: Harold Farlow.\n\n5. Československo\nBrankáři: Jan Peka, Jaroslav Řezáč.\nObránci: Jaroslav Pušbauer, Wolfgang Dorasil, Josef Král.\nÚtočníci: Jiří Tožička, Josef Maleček, Karel Hromádka, Tomáš Švihovec, Bohumil Steigenhöfer, Zbyněk Petrs, Wilhelm Heinz.\n\n6. Švédsko\nBrankáři: Curt Sucksdorff.\nObránci: Carl Abrahamsson, Erik Lindgren.\nÚtočníci: Thore Andersson-Dettner, Emil Bergman, Tage Broberg, Gustaf Johansson, Bertil Linde, Robert Pettersson, Emil Rundqvist, Sigfrid Öberg.\nTrenér: Viking Harbom.\n\n7. Maďarsko\nBrankáři: Ferenc Monostori-Marx, István Benyovits.\nObránci: István Bethlen, Géza Lator.\nÚtočníci: Sándor Minder, Béla Wiener, Zoltán Jeney, Frigyes Barna, Sandor Miklós, Dejan Bikár, László Blazejovsky.\nTrenér: Frigyes Mindér.\n\n8. Velká Británie\nBrankáři: Herbert Little, David Turnbull.\nObránci: Carl Erhardt, John Magwood, Clarence Wedgewood (C).\nÚtočníci: Brian Carr-Harris, Norman Grace, Neville Melland, Keith Thompson, H. W. Bushell, H. W. Parker, Frank de Marwicz.\n\n9. Francie\nBrankáři: Philippe Lefebure, Jacques Morrisson.\nObránci: Jacques Lacarriére, Marcial Couvert, André Charlet.\nÚtočníci: Raoul-Robert Couvert, Léonhard Quaglia, Charles Munz, Albert Hassler (C), Jean-Pierre Hagnauer, Auguste Mollard, Michel Tournier, Gerard Simond.\n\n10. Rumunsko\nBrankáři: Dumitru Danieleopol, Ion Doczi.\nObránci: Serban Grant, Dan Bratianu.\nÚtočníci: Alexandru Botez, Petre Grant, Riri Aslan, Constantine Cantacuzino (C), Nicu Polizu, Henry Frischlander, Josef Jerecinsky, Paul Anastasiu.\n\n"}
{"id": "319338", "url": "https://cs.wikipedia.org/wiki?curid=319338", "title": "Man in the Rain", "text": "Man in the Rain\n\n„Man in the Rain“ je píseň britského multiinstrumentalisty Mika Oldfielda. Vydána byla jako jeho třicátý osmý singl na podzim 1998 a v britské hitparádě se neumístila.\n\nSingl „Man in the Rain“ pochází z Oldfieldova alba \"Tubular Bells III\", které vyšlo v létě téhož roku. Píseň „Man in the Rain“ napsal Oldfield krátce po známém hitu „Moonlight Shadow“, který vyšel v roce 1983 a kterému se „Man in the Rain“ hudebně velmi podobá. Na instrumentálním albu \"Tubular Bells III\" původně neměla tato píseň být. Vydavatelství ale chtělo nějaký potenciální rádiový hit a tak Oldfield vytáhl „ze šuplíku“ právě „Man in the Rain“, kterou nazpívala Cara Dillon.\n\nNázev „Man in the Rain“ použil Oldfield také u pracovní verze písně „Heaven's Open“, jejíž demo se zpěvem Barryho Palmera měl přichystáno pro album \"Islands\". Tato píseň ale nakonec vyšla až pod názvem „Heaven's Open“ na stejnojmenném albu.\n\nNa singlu se kromě písně „Man in the Rain“ nachází ještě skladby „Serpent Dream“ a „The Inner Child“ ze stejného alba, které byly nahrány na koncertní premiéře \"Tubular Bells III\" 4. září 1998.\n\n\n"}
{"id": "319342", "url": "https://cs.wikipedia.org/wiki?curid=319342", "title": "Far Above the Clouds", "text": "Far Above the Clouds\n\n„Far Above the Clouds“ je píseń britského multiinstrumentalisty Mika Oldfielda. Vydána byla jako jeho třicátý devátý singl v roce 1998 a v britské hitparádě se umístila nejlépe na 53. místě.\n\nSkladba „Far Above the Clouds“ pochází z Oldfieldova alba \"Tubular Bells III\", které vyšlo o rok dřív. Singl se skládá ze dvou samostatných disků. Na prvním z nich se kromě skladby „Far Above the Clouds“ nachází ještě dva její remixy. Druhé CD obsahuje další tři remixy „Far Above the Clouds“.\n\n\n\n"}
{"id": "319344", "url": "https://cs.wikipedia.org/wiki?curid=319344", "title": "Neznělá alveolární laterální frikativa", "text": "Neznělá alveolární laterální frikativa\n\nNeznělá alevolární laterální frikativa je souhláska, která se vyskytuje v některých jazycích – mimo jiné ve velštině, kavkazských jazycích (avarština), jazycích původních obyvatel Ameriky (grónština) a v některých afrických jazycích (např. zulština).\n\nZapisuje se většinou různými spřežkami s l, například v jazyce asijských Hmongů jako \"hl\", ve velštině jako \"ll\", v grónštině se takto vyslovuje \"l\", které následuje po \"t\"→tedy \"tl\" [t͡ɬ], a \"ll\" se vysloví dlouze [ɬː]. Tvoří znělostní pár se znělou alevolární laterální frikativou.\n\n"}
{"id": "319345", "url": "https://cs.wikipedia.org/wiki?curid=319345", "title": "Eleonora Gonzaga (1493–1550)", "text": "Eleonora Gonzaga (1493–1550)\n\n\"Pro další ženy stejného jména viz Eleonora Gonzaga\"\n\nEleonora Gonzaga (31. prosince 1493, Mantova – 13. února 1550, Urbino) byla dcerou mantovského markraběcího páru Františka II. Gonzagy a Isabely d’Este. Eleonora měla tři mladší bratry Federika, Ercola, Ferranta a sestry Ippolitu a Paolu.\n\n25. září 1509 se provdala za urbinského vévodu Františka Mariu I., s nímž měla dvanáct dětí:\n\n"}
{"id": "319347", "url": "https://cs.wikipedia.org/wiki?curid=319347", "title": "Streptococcus pyogenes", "text": "Streptococcus pyogenes\n\nStreptococcus pyogenes je grampozitivní, fakultativně anaerobní, beta-hemolytický kok, který roste ve dvojicích nebo tvoří řetízky. Patří do skupiny A. Je primárně patogenní pro člověka a člověk je jediným přirozeným zdrojem infekce. Jde o původce infekcí dýchacích cest, kůže, systémových infekcí a příčinou poststreptokokových sterilních následků.\n\n\"S. pyogenes\" se dá kultivovat na krevním agaru (růst podporuje zvýšená tenze CO), vytváří drobné kolonie se zónou beta-hemolýzy.\n\n\n\n\n\n\n\n\n\n\n\n\n\n\nTzv. sterilní následky jsou onemocnění, která vzniknou poté, co už není streptokok přítomen. Příčina jejich vzniku je složitá, pravděpodobně se na nich podílí účinek některých bakteriálních produktů (např. streptolysin O a S) a ovlivnění imunitního systému nemocného (reakce způsobené podobností bakteriálních antigenů s antigeny hostitele a kvůli ukládání imunokomplexů, tj. komplexů antigen–protilátka, do tkání). Tělo pak začne poškozovat vlastní tkáně. Patří k nim\nRozvoji těchto následků lze předejít včasnou a správně vedenou antibiotickou léčbou.\n\n\"S. pyogenes\" je dobře citlivý na antibiotika, lékem první volby je penicilin. V případě alergie na penicilin je možná léčba tetracyklinem či makrolidovými antibiotiky (např. klarithromycin). Je-li infekce závažná, provázená nekrózami tkáně, je na místě chirurgické ošetření.\n\nVakcína proti infekcím způsobeným \"S. pyogenes\" není v současné době k dispozici.\n"}
{"id": "319349", "url": "https://cs.wikipedia.org/wiki?curid=319349", "title": "Dirac", "text": "Dirac\n\nDirac se objevuje ve více významech a jménech:\n"}
{"id": "319350", "url": "https://cs.wikipedia.org/wiki?curid=319350", "title": "Tubular Bells III (video)", "text": "Tubular Bells III (video)\n\nTubular Bells III – The Premiere Performance je videozáznam z koncertu britského multiinstrumentalisty Mika Oldfielda. Video bylo vydáno na VHS a laserdiscu v roce 1998, na DVD potom společně se záznamem z premiérového koncertu \"Tubular Bells II\" (z roku 1992) v roce 1999.\n\nKoncert, na kterém ve světové premiéře zaznělo celé Oldfieldovo album \"Tubular Bells III\", se konal 4. září 1998 v londýnském Horse Guards Parade. Videozáznam končí přídavkem ve formě skladeb „Secrets“ a „Far Above the Clouds“. Na koncertě ale zazněly i skladby „\"Tubular Bells\" Part One“, „Moonlight Shadow“ a „Family Man“, které ale byly z videozáznamu vystřiženy, protože jejich práva vlastní společnost \"Virgin Records\", u které Oldfield vydával alba až do roku 1991.\n\n\n\n"}
{"id": "319352", "url": "https://cs.wikipedia.org/wiki?curid=319352", "title": "Římskokatolická farnost Dobročkovice", "text": "Římskokatolická farnost Dobročkovice\n\nŘímskokatolická farnost Dobročkovice je územní společenství římských katolíků v děkanátu Slavkov, s farním kostelem Všech svatých.\n\nFarní kostel Všech svatých byl vystavěn v gotickém slohu, později byl často přestavován a upravován. První písemné zmínky pocházejí z poloviny 14. století, samostatná fara se poprvé zmiňuje k roku 1409. Poslední zmínka o ní pak byla v roce 1613, poté zanikla a Dobročkovice patřily do farnosti Milonice. Samostatná dobročkovická farnost vznikla opět v roce 1938.\n\nPrvním novodobým duchovním správcem farnosti byl P. Vincenc Knap (od roku 1941 byl jmenován administrátorem, o rok později dobročkovským farářem. Zemřel 4. března 1952 v Dobročkovicích, kde je také pochován). V letech 1952–1956 byly Dobročkovice spravovány z Milonic P. Josefem Němcem. Od roku 1956 byl dobročkovickým farářem P. Inocenc Haňka, ten z farnosti odešel na odpočinek roku 1971. Od té doby jsou Dobročkovice spravovány z vedlejších farností těmito duchovními správci:\n\n\nSoučasným administrátorem excurrendo je R. D. Ing. Martin Kohoutek.\n\nDnem vzájemných modliteb farností za bohoslovce a bohoslovců za farnosti brněnské diecéze je 19. květen. Adorační den připadá na 13. září\n\nVe farnosti se pravidelně pořádá tříkrálová sbírka.\n"}
{"id": "319355", "url": "https://cs.wikipedia.org/wiki?curid=319355", "title": "SKS", "text": "SKS\n\nSamonabíjecí Karabina Simonov 45 (rusky \"Самозарядный карабин системы Симонова\") je samonabíjecí karabina sovětské výroby vyráběná v letech těsně po druhé světové válce a rozšířená dosud v rozvojových zemích celého světa.\n\nKarabinu sestrojil S. G. Simonov, k jejímu zavedení do armády došlo s prvními automaty Kalašnikov, což byl i důvod k jejímu rychlému vyřazení z výzbroje sovětské armády (Kalašnikov byl celkově výhodnější). Ponechána byla pouze k ceremoniálním účelům.\n\nJednoduchá, odolná a výkonná karabina SKS se rozšířila po celém území sovětské sféry vlivu a v mnoha rozvojových zemích. Používána byla v Africe, na Středním východě i v jihovýchodní Asii.\n\nKarabina SKS 45 byla vyráběna v Jugoslávii pod označením M59 nebo varianta M59/66, která je osazena nástavcem a mířidly pro střelbu granátů. Další zemí kde se modifikace SKS 45 uplatnila je Čína, zde byla karabina zavedena pod označením Typ 56. Čína produkovala i různé další odvozené varianty, u kterých došlo k mnoha vylepšením a konstrukčním změnám. Odlišně bylo řešeno uzamčení, závěr otočný podél své osy. Dále byl změněn mechanizmus odběru plynu a zvýšila se kapacita schránky. Karabina byla uzpůsobena i pro střelbu dávkou. Dále byla vyvinuta v Albánské lidové republice pod názvem 10 korrik (10. červenec) v Umgranši.\n\nZbraň pracuje na principu odběru prachových plynů, má uzamykání hlavně pomocí vykývnutí závorníku. Pevná nábojová schránka je plněna deseti náboji pomocí nábojového pásku. Umožňuje pouze střelbu jednotlivými ranami. Je to první zbraň určená pro sovětský náboj střední výkonnosti 7,62 x 39 mm, který byl později používán ve zbraních systému Kalašnikov.\n\n\n\n"}
{"id": "319357", "url": "https://cs.wikipedia.org/wiki?curid=319357", "title": "Amir Perec", "text": "Amir Perec\n\nAmir Perec ( עמיר פרץ, عمير بيريتز; *‎ 9. března 1952 Boujad, Maroko) je izraelský politik Strany práce, později za stranu ha-Tnu'a, poslanec Knesetu. V letech 2013 až 2014 zastával funkci ministra ochrany životního prostředí v izraelské vládě.\n\nPoslancem je již od roku 1988, do roku 2012 za Stranu práce. Během této doby byl v letech 1995 až 2006 předsedou odborových svazů Histadrutu. V listopadu 2005 porazil v primárkách Strany práce Šimona Perese a stal se předsedou. Stranu vedl do parlamentních voleb v roce 2006, ve kterých se umístila na druhém místě, po straně Kadima. Strana práce se následně stala součástí Olmertovy vlády, v níž zastával funkci ministra obrany. V primárkách v červnu 2007 prohrál souboj s Ehudem Barakem a po druhé libanonské válce rezignoval na post ministra obrany.\n\nPoslanecký mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "319359", "url": "https://cs.wikipedia.org/wiki?curid=319359", "title": "Boskovice (zámek)", "text": "Boskovice (zámek)\n\nZámek Boskovice je empírový zámek z počátku 19. století v držení hraběcího rodu Mensdorf-Pouilly. Součástí zámeckého komplexu je také jízdárna, skleník a rozlehlý park. Celý areál je chráněn jako kulturní památka. Je přístupný veřejnosti.\n\nNa místě dnešního zámku stával dominikánský klášter s kostelem, který v r. 1682 založil tehdejší majitel boskovického panství Jan Bohuš ze Zástřizl. Po zrušení tohoto kláštera za Josefa II. v r. 1784 objekt odkoupili Ditrichštejnové a zřídili zde na na krátkou dobu manufakturu na výrobu barev. Přestavba komplexu na zámek byla provedena v letech 1819-1826 za Františka Xavera Ditrichštejna. Kostel byl z velké části rozebrán, byla ponechána zadní část, která byla upravena na zámeckou kapli. Klášterní trakt byl radikálně přestavěn na čtyřkřídlou empírovou budovu s vnitřním arkádovým dvorem. Kolem zámku byl upraven přírodně krajinářský park v anglickém stylu. Jeho součástí se stala empírová budova skleníku, kterou v roce 1829 vystavěl architekt Josef Hájek. Během další stavební fáze v letech 1831-39 byla provedena úprava interiéru zámku a zejména jeho monumentální vstupní části s trojramenným schodištěm. \n\nRoku 1856 přešel zámek na rod Mensdorff-Pouilly, kteří jej vlastnili do roku 1950, kdy jim byl veškerý majetek znárodněn. V roce 1916 došlo vlivem narušení statiky ke zřícení vnitřní části západního křídla. Po této havárii byly dvorní arkády staženy kotvami a zazděny. \n\nVe 2. polovině 20. století v zámku našlo sídlo Muzeum Boskovicka, byl využíván také jako středoškolský internát. V části reprezentačních prostor v 1. patře byla zřízena prohlídková trasa pro veřejnost. Rodině Mensdorff-Pouilly byl majetek vrácen v restituci v roce 1991. Část zámku je přístupná veřejnosti. Kromě pravidelných turistických prohlídek se zde konají svatební obřady a různé kulturní a společenské akce.\n\nZámek je samostatně stojící čtyřkřídlá dvoupatrová budova se čtvercovým vnitřním nádvořím se zaslepenými arkádami v přízemí. Architektonicky hodnotná stavba v elegantním empírovém slohu. Průčelí zámku je členěno třemi rizality, střední je nad střešní římsou zakončen výrazným tympanonem. Centrální rizalit má půlkruhově klenutý vstup, za kterým se nachází trojlodní vestibul s toskánskými sloupy a pilíři. Tento prostor je lemován mramorovými bustami a na podestě trojramenného schodiště stojí socha Psyché.\n\nV 1. patře zámku jsou umístěny reprezentační prostory. Největší místností zámku je velký sál, zasahující přes dvě podlaží, s původní šachovnicovou podlahou z r. 1830. Stěny místností jsou zdobeny iluzivní výmalbou a štukovým dekorem. V salónu bitev visí na stěnách rozměrné výjevy z protitureckých válek malované na buvolích kůžích. Barokní knihovna je vybavena intarzovaným nábytkem z poloviny 17. století. Nachází se v ní více než 11 000 svazků a vzácný měděný glóbus hvězdné oblohy za 17. století. Zámecká kaple zasvěcená sv. Janu Sarkanderovi byla upravena z části původního klášterního kostela. Je zaklenuta valenou klenbou s lunetami a zdobena malovanými ornamenty.\n\nNa východní straně zámeckého parku byla v roce 1870 vybudována v novogotickém romanticky historizujícím stylu. V horní části objektu byly původně umístěny stáje a v dolní snížené části vlastní jízdárna. Obě části jsou architektonicky sjednoceny kamenným cimbuřím a lomenými okny. \n\nEmpírová budova na východní straně parku blíže k zámku byla postavena v roce 1829 na místě bývalých ovčínů. Jednoduchá přízemní stavba obdélného půdorysu o rozměrech 45x11,5 m, jejíž jižní stranu tvoří patnáct prosklených arkád na toskánských sloupech. Před ní se nachází malé kruhové jezírko. V letech 2000-2002 prošla rozsáhlou rekonstrukcí a je využívána ke kulturním a výstavním účelům.\n\nRozlehlý zámecký park je rozdělen cestou na dvě části. Část kolem vlastního zámku je ohrazena zídkou a kovovým plotem. Na východní straně parku se nacházejí objekty jízdárny, skleníku s kulatým jezírkem a areál letního kina. V jižní části park postupně přechází do přírodního lesoparku. \n\nV blízkosti zámku se nacházejí další objekty, které majitelé panství využívali k hospodářským účelům:\n\n\n"}
{"id": "319361", "url": "https://cs.wikipedia.org/wiki?curid=319361", "title": "Seznam písní Milana Lasici", "text": "Seznam písní Milana Lasici\n\nToto je seznam písní, které nazpíval nebo k nimž napsal text Milan Lasica.\n\npoz. \n(h:/t:) - doposud nezjištěný autor hudby nebo textu\n\n(h:/) - doposud nezjištěný autor hudby , \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "319362", "url": "https://cs.wikipedia.org/wiki?curid=319362", "title": "Seznam písní s texty Tomáše Janovice", "text": "Seznam písní s texty Tomáše Janovice\n\nToto je seznam textařské tvorby k písním, které napsal Tomáš Janovic.\npoz. \n\n(h:/ ) - doposud nezjištěný autor hudby \n\n\n\n\n\n\n\n\n\n\n\n\n\n\n"}
{"id": "319364", "url": "https://cs.wikipedia.org/wiki?curid=319364", "title": "Seznam písní Jaroslava Filipa", "text": "Seznam písní Jaroslava Filipa\n\nToto je seznam písňové tvorby k písním, které nazpíval nebo k nim napsal hudbu Jaroslav Filip.\n\npoz. \n\n(h:/t:) - doposud nezjištěný autor hudby nebo textu\n(t:/) - doposud nezjištěný autor textu \n\n\n\n\n\n\n\n\n\n\n\n\n\n\n\n\n\n\n\n"}
{"id": "319367", "url": "https://cs.wikipedia.org/wiki?curid=319367", "title": "Ma'abara", "text": "Ma'abara\n\nMa'abara ( מעברה, v pl. מעברות, \"ma'abarot\") je druh osídlení, které vznikalo v 50. letech 20. století v Izraeli. Jednalo se o přistěhovalecké tábory a provizorní ubytování pro velký příliv nových židovských imigrantů (olim), kteří přišli do nově vzniklého Izraele.\n\nHebrejské slovo ma'abara je odvozeno od slova ma'avar (hebrejsky מעבר, tranzit). Imigranti ubytovaní v ma'abarot byli uprchlíci z Evropy a Blízkého východu. Postupem času byly ma'abarot přeměněny na vesnice či města nebo byly absorbovány okolními městy. Náhlý příchod více než 130 tisíc iráckých Židů do Izraele počátkem 50. let znamenal, že téměř třetina obyvatel ma'abarot byla původem z Iráku. Ke konci roku 1949 žilo v ma'abarot na 90 tisíc Židů. Ke konci roku 1951 již ve 125 různých táborech žilo více než 220 tisíc Židů. Obyvatele ma'abarot byli ubytováni ve stanech. Přes 80 % z nich pocházelo z Blízkého východu (kvůli židovskému exodu z arabských zemí). \n\nPodmínky v ma'abarot byly velmi drsné a mnoho lidí muselo sdílet společná hygienická zařízení. V jedné oblasti bylo dokumentováno, že 350 lidí používalo jednu sprchu a 56 lidí jednu toaletu. V roce 1952 začal počet lidí ubytovaných v ma'abarot klesat a poslední ma'abarot byly uzavřeny zhruba v roce 1963. Města, která vznikla z ma'abarot jsou: Kirjat Šmona, Sderot, Bejt Še'an, Jokne'am, Or Jehuda a Migdal ha-Emek.\n"}
{"id": "319368", "url": "https://cs.wikipedia.org/wiki?curid=319368", "title": "Irgun", "text": "Irgun\n\nIrgun (: , doslova „Organizace“; celým názvem , \"ha-Irgun ha-cva'i ha-le'umi be-erec Jisra'el\", „Národní vojenská organizace v zemi izraelské“), též známý pod akronymem Ecel (: אצ״ל), byl ozbrojenou podzemní sionistickou skupinou, působící v letech 1931 až 1948 v britské mandátní Palestině. Vznikl jako ozbrojená skupina revizionistického sionismu v reakci na arabské nepokoje v mandátní Palestině. Podle historika Howarda Sachara byla ideologie Irgunu „přímo založena na učení Vladimira Žabotinského; tj. každý Žid má právo přijít do Palestiny, pouze aktivní odveta odradí Araby, pouze židovská armáda zajistí židovský stát.“ Spojeným královstvím byl Irgun považován za teroristickou organizaci, a po masakru ve vesnici Dejr Jásin řada světových osobností (např. A. Einstein) označila Irgun za organizaci fašistickou.\n\nIrgun vznikl štěpením dominantní židovské vojenské organizace Hagana, kdy někteří její členové nesouhlasili s její vojenskou strategií zdrženlivosti (havlaga) vůči arabským protižidovským útokům, ale dílem i proto, že se skládala vesměs ze stoupenců levicového sionistického hnutí. Zpočátku tak byla nová revizionistická skupina označována jako Hagana Bet (), ha-Hagana ha-leumit () nebo ha-Ma'amad (). K dalšímu štěpení, tentokrát v Irgunu, došlo v roce 1940 poté, co se zavázal během druhé světové války neútočit na britské vojenské cíle. To vedlo skupinu radikálních členů kolem Avrahama Sterna k založení vlastní skupiny s názvem Lechi (též Sternova skupina či pejorativně Sternův gang).\n\nPoté, co se koncem roku 1943 ujal vedení skupiny Menachem Begin, vyhlásil Irgun v únoru 1944 odboj proti Britům. Mezi aktivity Irgunu patřil například bombový útok na hotel Krále Davida v Jeruzalémě (červenec 1946), bombový útok na britské velvyslanectví v Římě (říjen 1946), osvobození židovských vězňů z věznice v Akku (květen 1947) a masakr v arabské vesnici Dejr Jásin (duben 1948).\n\nPo vzniku Izraele byl Irgun rozpuštěn v izraelské armádě. Jeho poslední vůdce Menachem Begin následně založil stranu Cherut, která byla v prvních izraelských parlamentních volbách zvolena do Knesetu. Díky svým postojům, předsedovi a provázanosti s Irgunem se ale Cherut dostal do izolace a na dlouhá léta se stal hlavní opoziční stranou. V 60. a 70. letech se Cherut sloučil s několika středovými a pravicovými stranami nejprve v alianci Gachal, posléze ve stranu Likud, která je na izraelské politické scéně dodnes. Ve volbách v roce 1977 vyhrál Beginův Likud parlamentní volby a on se tak stal prvním izraelským pravicovým premiérem. I přes obavy z radikalismu to byl nakonec právě Begin, kdo uzavřel vůbec první mírovou smlouvu s arabským státem (Egyptem), za což byl oceněn Nobelovou cenou za mír.\n\n\n"}
{"id": "319369", "url": "https://cs.wikipedia.org/wiki?curid=319369", "title": "Loch Katrine", "text": "Loch Katrine\n\nLoch Katrine je sladkovodní jezero ve správní oblasti Stirling ve Skotsku. Leží severně od Glasgow v tektonické dolině. Slouží jako rezervoár pitné vody pro Glasgow, kam je dopravována asi čtyřicetikilometrovým vodním systémem, jehož stavba byla zahájena v roce 1855 a byl otevřen v roce 1859.\n\n"}
{"id": "319374", "url": "https://cs.wikipedia.org/wiki?curid=319374", "title": "Varšavské ghetto", "text": "Varšavské ghetto\n\nVaršavské ghetto (úřady nacistického Německa zvané \"Der jüdische Wohnbezirk in Warschau\", „židovská čtvrť ve Varšavě“) bylo ghetto zřízené německou okupační správou v roce 1940 a postupně bylo obehnáno zdí. Do něj bylo násilně sestěhováno asi 450 000 Židů, kteří museli žít na prostoru 2,6 km² a nesměli oblast opouštět.\n\nVaršavské ghetto bylo založeno na základě nařízení guvernéra varšavského distriktu Ludwiga Fischera ze dne 2. října 1940. Všichni Poláci, kteří žili v oblasti, kde mělo ghetto vzniknout, byli nuceni se do 31. října vystěhovat. Naopak Židé, kteří žili mimo plánované ghetto, se sem museli přestěhovat do 16. listopadu. Tato akce se týkala asi 113 000 Poláků a 138 000 Židů. Postupně bylo do ghetta nastěhováno asi 450 000 osob. Hranice ghetta se během jeho existence několikrát změnily. Později při jeho zmenšování bylo rozděleno na dvě části- tzv. Velké a Malé ghetto. Spojeny spolu byly pouze dřevěným mostem, jenž přetínal ulici Chłodna na rohu s ulicí Żelazna.\n\nVolné opouštění ghetta bylo zakázáno 26. listopadu 1940. Ghetto bylo postupně obehnáno třímetrovou zdí, i když zpočátku byl na některých místech pouze dřevěný plot. Z vnější strany bylo hlídáno německou ochrannou policií (\"Schutzpolizei\"), uvnitř operovala židovská pořádková služba (\"Ordnungsdienst\", OD). Rozloha ghetta tvořila asi 4,5 % z celkové rozlohy města. Bylo v něm však soustředěno přibližně 37 % obyvatel Varšavy.\n\nVinou extrémního přelidnění a nedostatečného zásobování zde docházelo k četným úmrtím v důsledku hladomoru a epidemií, navzdory ojedinělým aktivistům z řad Poláků, kteří se pokoušeli Židům v ghettu pomáhat a pašovali do něj potraviny a léky (už jen za tuto činnost hrozil trest smrti). Průměrný přísun kalorií pro obyvatele ghetta činil přibližně 1 125 kalorií denně. Některé kategorie obyvatel však měly i méně než 800 kalorií na den.\n\nÚmrtnost ve varšavském ghettu:\nPrvní velká vysidlovací akce byla zahájena 22. července 1942. SS-Sturmbannführer Hermann Höfle, jenž měl na starosti vysídlení ghetta, tehdy přišel v doprovodu funkcionářů SS za předsedou varšavského \"Judenratu\" Adamem Czerniakowem, aby mu sdělil, že Židé z ghetta budou deportováni dále na východ. Od tohoto dne musela židovská rada každý den připravit 6000 osob k transportu na nástupní stanoviště (\"Umschlagplatz\") na okraji ghetta. Výjimkami, na něž se odsun nevztahoval měli být pouze dělníci v německých továrnách s platnými pracovními povoleními, židovská pořádková služba (\"Ordnungsdienst\"), pacienti a zaměstnanci nemocnic, členové Judenratu a jejich rodiny.\n\nO průběhu akce informoval státní tajemník ministerstva dopravy Albert Ganzenmüller šéfa Himmlerova osobního štábu SS-Obergruppenführera Karla Wolffa v dopise z 28. července 1942:\n\n„\"Od 22. července odjel denně z Varšavy přes Małkini do Treblinky vlakový náklad 5000 Židů a kromě toho opustil Przemyśl dvakrát týdně náklad 5000 Židů směrem na Belzec…\"“\n\nDo konce roku 1942 bylo z Varšavy do vyhlazovacích táborů (především Treblinky) vyvezeno asi 300 000 obyvatel ghetta.\n\nDalší vysidlovací akce byla uskutečněna ve dnech 18.–22. ledna 1943. Do Treblinky bylo tehdy vyvezeno asi 6 000 osob. Během této akce došlo k prvnímu odporu židovských organizací v ghettu. Mordechaj Anielewicz a jeho spolubojovníci zaútočili na skupinu Němců, kteří doprovázeli zástup Židů na Umschlagplatz. K této akci došlo na rohu ulic Niska a Zamenhofa.\n\nVědomí neodvratné smrti přivedlo část obyvatel ghetta k tomu, že se v poslední fázi deportace a navzdory absolutně nedostatečné výzbroji a nulové šanci na vítězství rozhodli postavit na odpor: 19. dubna 1943 s plnou silou vypuklo povstání varšavského ghetta, které bylo oficiálně potlačeno 16. května, nicméně ojedinělí skrývající se bojovníci se objevovali ještě v létě.\n\nHitler nařídil po potlačení povstání a likvidaci posledních Židů ghetto srovnat se zemí.\n\nMéně nápadným odbojem spojeným s ghettem byly akce Żegoty, která se od svého založení snažila ghetto zásobovat, pomáhat Židům k útěku z něho a ukrývat je. Nejznámější jsou akce jejího dětského oddělení organizovaného Irenou Sendlerowou, které z ghetta propašovalo na 2500 dětí a skrylo je v katolických sirotčincích a klášterech a polských rodinách.\n\nProstředí Varšavského ghetta se objevilo v několika, zejména polských filmech; posledním z nich byl Pianista Romana Polanskiho.\n\n\n\n"}
{"id": "319388", "url": "https://cs.wikipedia.org/wiki?curid=319388", "title": "Giuseppe Simone Assemani", "text": "Giuseppe Simone Assemani\n\nGiuseppe Simone Assemani (1687 Tripolis – 14. ledna 1768 Řím) byl libanonský orientalista.\n\nPocházel z maronitské rodiny Assemani, studoval v Římě a poté byl vyslán papežem na cesty po Egyptě, Libanonu a Sýrii, kde sbíral orientální rukopisy, mince a jiné pro vatikánskou knihovnu. Po návratu se stal kustodem \"Biblioteca Vaticana\" a titulárním biskupem z Tyru. Část jeho díla zhořela při požáru jeho bytu v roce 1768.\n\n\n"}
{"id": "319393", "url": "https://cs.wikipedia.org/wiki?curid=319393", "title": "Okres Tatabánya", "text": "Okres Tatabánya\n\nOkres Tatabánya ( ) je okres v severním Maďarsku v župě Komárom-Esztergom. Jeho správním centrem je město Tatabánya.\n\n\n"}
{"id": "319397", "url": "https://cs.wikipedia.org/wiki?curid=319397", "title": "Setkání u Broken Bow", "text": "Setkání u Broken Bow\n\nSetkání u Broken Bow (v originále Broken Bow) je úvodní dvojdílná epizoda seriálu \"\". Jde o první a druhý díl první řady pátého seriálu ze světa Star Treku.\n\nNa Zemi, poblíž města Broken Bow v Oklahomě ztroskotá Klingon jménem Klaang, který je pronásledován dvěma Sulibany. Podaří se mu je zneškodnit, avšak je těžce zraněn farmářem, na jehož pozemku se nacházel. Vulkánci, kteří mají na Zemi v té době stále velký vliv, by nechali Klingona zemřít a poslali by domů pouze jeho tělo, aby se učinilo zadost klingonským tradicím. Do věci se však vkládá kapitán nové vesmírné lodi Enterprise (NX-01), Jonathan Archer, podle jehož názoru by lidstvo mohlo konečně opustit Zemi a dovézt Klaanga na jeho domovský svět na palubě Enterprise. Podaří se mu přesvědčit admirála Foresta, sestaví zbytek posádky, který ještě neměl vybraný, a spolu s „vědeckým pracovníkem“, Vulkánkou T'Pol, se vydávají na cestu ke klingonské domovské planetě Qo'noS.\n\nPo cestě jsou však napadeni Sulibany, kteří Klaanga unesli. Kapitán se rozhodl, že ho dostanou zpět a podle toho, co ještě předtím Klingon říkal, se vydali na planetu Rigel X v planetárním systému Rigel. Potkali tam Sulibanku, která jim vysvětlila, že probíhá časová studená válka. Klaang nesl od této Sulibanky zprávu klingonské radě, že incident v jejich říši, který vypadal jako útok jedné frakce proti druhé, ve skutečnosti zapříčinili Sulibané (přesněji bojovníci Kabaly, kteří dostávají rozkazy z daleké budoucnosti), aby vyvolali chaos. Tato Sulibanka, která stojí na druhé straně v této válce, je jim se svými lidmi rozhodnuta pomoci, když zajistí dopravu. Tak se výsadek Enterprise stáhnul za těžkého sulibanského odporu (došlo k přestřelce a kapitán byl zraněn) z Rigelu a vyrazili za sulibanským plavidlem, které vyrazilo hned po přestřelce. Během kapitánova bezvědomí a pobytu na ošetřovně, velela lodi T'Pol, jež byla v té době po kapitánovi nejvyšším důstojníkem na palubě. Poté převzal velení lodi zase kapitán.\n\nNalezli, co hledali – obrovský shluk plavidel držící pohromadě díky magnetickým zámkům. Jednu loď se jim podařilo ukořistit a na ní se vydal kapitán a Trip do nepřátelského shluku. Zde se jim podařilo nalézt Klingona a dopravit ho na loď. Kapitán zde ale ještě zůstal a dostal se na chvíli do časové komory, kde Kabala komunikovala se svými veliteli z budoucnosti. Pak na chvíli depolarizoval magnetické pole, které drželo všechny lodě pohromadě, takže vyvolal zmatek a následně byl transportován na palubu (transportér se teď poprvé použil k přenosu člověka, jinak se používal pouze pro neživé věci). Lodi mezitím velela opět T'Pol.\n\nKlaang byl vrácen domů a kapitán se ze svého počátečního odporu k vulkánské aroganci dopracoval k žádosti, aby T'Pol na jejich lodi zůstala, protože jim svými znalostmi velice pomohla. Vulkánka s tím souhlasila a poslala žádost vulkánskému vrchnímu velení. Enterprise začala svou misi prozkoumávání vesmíru.\n"}
{"id": "319400", "url": "https://cs.wikipedia.org/wiki?curid=319400", "title": "Teva", "text": "Teva\n\nTeva může znamenat: \n\n"}
{"id": "319401", "url": "https://cs.wikipedia.org/wiki?curid=319401", "title": "Bezek", "text": "Bezek\n\nBezek (hebrejsky: בזק) je poskytovatel telekomunikačních služeb v Izraeli. Do poloviny roku 2000 byl státním podnikem a měl tak monopol na poskytování bezdrátových telekomunikačních služeb. Přestože i po privatizaci se jedná o dominantní subjekt, konkurují mu operátoři HOT a Kavej Cahav, kteří jsou poskytovateli internetových služeb. Společnost byla založena v roce 1984, v současnosti má 12 000 zaměstnanců a její roční obrat je 2,78 miliard šekelů (NIS).\n\nBezek byl oficiálně privatizován 9. května 2005, kdy bylo 30 % státních akcií prodáno společnosti Saban-Apax Investment za 972 milionů $.\n\nBezdrátové telekomunikační služby jsou v Izraeli poskytovány čtyřmi operátory:\n\nBezek je také největším poskytovatelem satelitních služeb.\n\n"}
{"id": "319403", "url": "https://cs.wikipedia.org/wiki?curid=319403", "title": "Kandidátní klíč", "text": "Kandidátní klíč\n\nKandidátní klíč v relačním modelování označuje sloupec nebo kombinaci sloupců, ve kterých mají všechny řádky tabulky své hodnoty unikátní. Každý kandidátní klíč tak umožňuje jednoznačně identifikovat každý řádek tabulky. Jeden z kandidátních klíčů slouží jako primární klíč. Ostatní kandidátní klíče se pak označují také jako alternativní klíče.\n\nKandidátní klíč musí splňovat tyto časově nezávislé vlastnosti:\n"}
{"id": "319404", "url": "https://cs.wikipedia.org/wiki?curid=319404", "title": "Környe", "text": "Környe\n\nKörnye je obec v severním Maďarsku v okrese Tatabánya, v župě Komárom-Esztergom. První zmínka o obci pochází z roku 1238, kdy se nazývala \"Kernye\". Dnes zde žije 4 466 obyvatel. Obec se rozkládá na ploše 45,35 km². K obci se také přiřazuje menší osada nedaleko, Környebánya, a osady Nagytagyospuszta a Szentgyörgypuszta. Je zde románský katolický kostel.\n\n"}
{"id": "319405", "url": "https://cs.wikipedia.org/wiki?curid=319405", "title": "Karol Galba", "text": "Karol Galba\n\nKarol Galba ( 2. února 1921 - 15. listopadu 2009) byl fotbalovým sudím, který asistoval na čáře při finále mistrovství světa ve fotbale v roce 1966.\n\nSlovenský rozhodčí byl při památném finále mistrovství světa 1966, které pořádala Anglie, jenž nakonec turnaj vyhrála. Dodnes se o regulernosti zápasu vedou spory. Hurstův (Anglie) třetí gól asi navždy zůstane záhadou. Galba byl také při zápase Feyenoord - Real Madrid, při kterém se strhla rvačka kvůli zákroku Miery na Mouljina. V roce 1968 se stal prvním prezidentem oddělení rozhodčí za UEFA.\n"}
{"id": "319406", "url": "https://cs.wikipedia.org/wiki?curid=319406", "title": "Seznam sídel na řece Váh", "text": "Seznam sídel na řece Váh\n\nToto je seznam významnějších slovenských měst a obcí na řece Váh:\n\n\n\n\n\n"}
{"id": "319409", "url": "https://cs.wikipedia.org/wiki?curid=319409", "title": "Sekvenování DNA", "text": "Sekvenování DNA\n\nSekvenování DNA (též sekvenace či sekvencování, mnohdy také „čtení“ DNA) je souhrnný termín pro biochemické metody, jimiž se zjišťuje pořadí nukleových bází (A, C, G, T) v sekvencích DNA. Tyto sekvence jsou součástí dědičné informace v jádru (u prokaryot spíše tzv. nukleoid), dále však i v plazmidech, mitochondriích a plastidech.\n\nDnes je známo obrovské množství metod sekvenování DNA. Od sedmdesátých let 20. století je používána zejména metoda Fredericka Sangera, která využívá v klasické podobě dideoxynukleotidů a následné elektroforézy. V poslední době se do popředí dostává hlavně pyrosekvenování a další metody, jež slibují zrychlení i zlevnění celého procesu. Sekvenování DNA je užitečné nejen v základním výzkumu biologických procesů, ale i v aplikovaných oborech, jimiž je diagnostika nemocí či forenzní medicína. Sekvenování se uplatnilo např. v projektu čtení lidského genomu (Human Genome Project), ale přečteny byly genomy i mnoha jiných organismů, včetně různých rostlin, živočichů a mikrobů. Někdy se sekvenují pouze jisté části genomu, které mají pro výzkumníky v daném okamžiku význam.\n\nJeště na začátku sedmdesátých let bylo určení pořadí nukleotidů velmi obtížné a obvykle se provádělo nepřímo, tedy sekvenováním RNA molekul či proteinů. První sekvenování krátké sekvence DNA provedl v roce 1970 Ray Wu z Cornellské univerzity; tato sekvence se však skládala z pouhých 12 nukleových bází a pocházela z okrajových regionů genomu viru lambda. Práce Wuovi a jeho spolupracovníkovi trvala 3 roky.\n\nPrůlom nastal v druhé polovině 70. let. V roce 1975 vyvinul svou sekvenační metodu Frederick Sanger a A. R. Coulson. Allan Maxam a Walter Gilbert vyvinuli další, poměrně rychlou metodu sekvenování DNA v roce 1977 a druhý jmenovaný dostal za svou vědeckou činnost v roce 1980 Nobelovu cenu. V počátcích sekvenování bylo možno osekvenovat za den jen několik tisíc nukleových bází a sekvenování celého genomu bylo velice náročné. Postupně však byly metody modernizovány a dnes má vědecká veřejnost k dispozici v databázích sekvence DNA čítající několik stovek miliard nukleových bází. Prvním zcela osekvenovaným genomem byl genom bakterie \"Haemophilus influenzae\", dnes však je k dispozici široké rozpětí genomů různých jiných organizmů. V roce 2001 byla zveřejněna první podoba genomu člověka, poslední data však byla publikována až v roce 2006.\n\nPři zjišťování pořadí nukleotidů v DNA, popřípadě v RNA, lze uplatnit několik různých principů. Různé metody sekvenování můžou využívat i stejných principů.\n\nBylo vyvinuto poměrně velké množství technik sloužících k sekvenování DNA, které se liší některými základními principy a dále především cenou a rychlostí. Dvěma základními metodami je tzv. Maxam-Gilbertovo sekvenování a Sangerovo sekvenování. Obě mají společné to, že využívají k roztřídění sekvencí gelové elektroforézy; liší se však způsoby, jak tyto sekvence vznikají. Sangerova metoda je výhodnější zejména v tom, že se při ní do takové míry nemusí využívat toxické látky. Modernizací Sangerovy metody je také možné sekvenování zjednodušit či zrychlit (fluorescenční obarvování atd.).\n\nMetoda, kterou vyvinuli Allan Maxam a Walter Gilbert, se též označuje jako M&G nebo též „chemické sekvenování“. Vzorek obsahuje krátkou sekvenci DNA (a to jak dvouvláknovou či jednovláknovou), která je na svém 5' konci radioaktivně označena fosforem P. Tento vzorek se rozdělí v klasickém případě na pět částí a každá je vystavena chemikáliím, které specificky štípají sekvenci DNA v místě, kde rozpoznají jistou nukleovou bázi. První z pěti nádob například obsahuje dimetylsulfát a piperidin, načež se zahřátím rozštěpí sekvence v místě, kde je přítomen guanin. Druhá nádoba obsahuje hydrazin a piperidin, tyto chemikálie rozštípají DNA v místech, kde je cytosin nebo thymin. Tímto způsobem je v každé z pěti nádob docíleno různě dlouhých sekvencí DNA.\n\nVšechny sekvence DNA se následně umístí vedle sebe do polyakrylamidového gelu a spustí se elektroforéza. Tato metoda způsobí, že se v gelu seřadí všechny sekvence podle své délky: nejdále v gelu doputují ty nejkratší sekvence. Dalším krokem je přiložení tohoto gelu k filmu citlivému na rentgenové záření. Na vyvolaném filmu jsou pak všechny sekvence z gelu s 5' koncem označeným radioaktivním fosforem patrné jako svítící proužky (metoda označovaná jako autoradiografie). Nakonec se podle pozice těchto proužků ve srovnání s ostatními proužky vyhodnocuje, jaké bylo původní řazení nukleových bází ve vzorku DNA.\n\nSangerova metoda (též označována jako metoda „plus a mínus“, „dideoxy“ metoda či metoda „primed synthesis“) je použitelná k sekvenování krátké sekvence jednovláknové DNA. V podstatě využívá biologického procesu replikace DNA. Vybraná sekvence se vloží do reakční směsi, jež obsahuje vhodný radioaktivně označený primer (α-P-dATP), DNA polymerázu (Taq či T7 polymeráza), zásobu čtyř esenciálních deoxyribonukleotidů (dATP, dGTP, dCTP, dTTP), ale navíc také jeden ze čtyř dideoxynukleotidů. Dideoxynukleotid je schopen se začlenit do replikující se DNA, ale následně zastaví elongaci řetězce, protože nemá OH skupinu, na níž by se připevnil další nukleotid. Každý dideoxynukleotid se vloží do jedné ze čtyř nádob se vzorkem a všechny replikované sekvence v dané nádobě tedy zákonitě skončí dideoxynukleotidem svého typu.\n\nVýsledkem je směs různě dlouhých sekvencí DNA, které začínají radioaktivním primerem a končí daným dideoxynukleotidem. Když se seřadí na elektroforéze (podobně jako u metody Maxam–Gilbert) podle délky, můžeme snadno porovnáním čtyř vedle sebe umístěných elektroforetických gelů zjistit, jak za sebou následovaly nukleové báze ve zkoumané sekvenci DNA.\n\nSangerova metoda má mnoho alternativ. Podle jednoho protokolu se do nádob nepřidávají dideoxynukleotidy, nýbrž vždy všechny deoxynukleotidy (dNTP) vyjma jednoho – syntéza dané sekvence skončí tehdy, následuje–li právě ta nukleová báze, která není k dispozici v reakční směsi. „Plus“ metoda zase pracuje v každé nádobě pouze s jedním deoxynukleotidem – sekvence se vytvoří tehdy, je–li na řadě právě tento deoxynukleotid. Revolučním krokem je další metoda, která zase využívá fluorescenční barviva navázaná na jednotlivé dideoxynukleotidy. Tato metoda je však v principu opět podobná Sangerovu původnímu protokolu – prodlužování sekvence skončí, když se naváže jeden z dideoxynukleotidů. Má však výhodu v tom, že je možné místo čtyř zkumavek použít jenom jedinou, protože při elektroforéze jsou jednotlivé nukleové báze označené různými fluorescenčními barvami. Tato tzv. kapilární elektroforéza může být do velké míry automatizována a tedy velice zrychlena.\n\nPyrosekvenování (angl. \"pyrosequencing\") je jedna z novějších metod sekvenování DNA. Je sice (podobně jako Sangerova metoda) založena také na syntéze nových sekvencí DNA, ale liší se způsobem, jak je detekováno začlenění daného nukleotidu (nevyžaduje elektroforézu). Pyrosekvenování vyvinul v roce 1996 ve Stockholmu profesor Pål Nyrén se svým studentem Mostafou Ronaghi. Ve směsi pro pyrosekvenování musí být přítomno velké množství enzymů, mimo DNA polymerázy ještě ATP sulfuryláza, luciferáza a apyráza; ze substrátů pak adenosinfosfosulfát a luciferin. Do této směsi jsou postupně vkládány nukleotidy různých typů (dATP, dGTP, dCTP, dTTP). Když se po přidání jednoho z nich uvolní světelné záření, znamená to, že se do vznikajícího řetězce začlenil jeden nebo více nukleotidů tohoto typu. Toto světlo zde vzniká v důsledku enzymatické reakce, na jejímž začátku je uvolnění pyrofosfátu z nově začleněného nukleotidu a na jejímž konci je spotřeba vzniklého ATP luciferázou k oxidaci luciferinu (viz video na stránkách výrobce). Před přidáním dalšího nukleotidu je původní nukleotid (již obsažený v roztoku) rozložen.\n\nSamozřejmě se neustále objevují nové metody označované anglickým termínem NGS (\"next-generation sequencing\"), které slibují zefektivnění, zjednodušení, urychlení či zpřesnění DNA sekvenování, aby bylo schopné přečíst co nejrychleji velké genomy (viz následující kapitola). K těmto dnes již zavedeným metodám patří například:\n\nSekvence získané sekvenováním nejnovějšími metodami (NGS) jsou zpravidla velmi objemné soubory obsahující velké množstí párů bazí. Pro kontrolu kvality získaných sekvencí se obvykle používá program kontrolující kvalitu sekvencí, jeden z nich je například program FastQC. \n\nGenomy jsou zpravidla velmi rozsáhlé a jejich sekvenování nukleotid po nukleotidu není ani při použití nejmodernějších postupů otázkou okamžiku. Dalším omezením je cena: sekvenování lidského genomu (Human Genome Project) stálo téměř tři miliardy amerických dolarů, nově patentované technologie se však snaží srazit tuto částku na 100 000 dolarů, v některých případech dokonce na pouhých 1000 dolarů. Běžné sekvenovací metody navíc využívají obvykle separaci pomocí elektroforézy, a tak dokážou přečíst na jeden zátah pouze několik stovek (udává se 300–800) nukleových bází. Existuje však několik strategických metod, jak přečíst toto obrovské množství genetického materiálu:\n\n\nVhodným měřítkem k porovnávání rychlosti jednotlivých metod sekvenování DNA je lidský genom. Před deseti lety trvalo Celera Genomics a HGP několik let, než přečetli genom člověka. V roce 2008 byl genom Jamese Watsona přečten za pouhých několik měsíců. Nové technologie, které se pomalu dostávají do ruky vědcům, slibují, že bude již brzy možné stejnou práci vykonat v řádu minut. Archon X Prize je ocenění spojené s finanční prémií 10 milionů dolarů, které získá tým, jež bude schopen s dostatečnou přesností osekvenovat 100 lidských genomů během 10 dní, a to za cenu nanejvýš 10 000 dolarů na jeden osekvenovaný genom.\n\nSekvenování DNA má množství aplikací ve vědě, medicíně i například v zemědělství. Sekvenují se celé genomy, případně jenom některé části, které mají pro daný obor význam. Například pro studium evolučního vývoje organizmů se zpravidla sekvenuje DNA, jež kóduje ribozomální RNA. V kriminalistice zase mají význam repetitivní oblasti DNA zvané mikrosatelity. Někdy se sekvenují jen ty části genomu, které kódují geny: tato filosofie se nazývá EST (expressed sequence tag).\n\nV lékařství slibuje sekvenování DNA například revoluci v diagnostice chorob a časnému zjištění náchylnosti jedince k určitým nemocem (rakovina, kardiovaskulární onemocnění). Usnadňuje se také výroba léků – vědci mohou zacílit lék proti konkrétnímu produktu konkrétního genu. Podle genotypu jedince může být vybírán správný léčebný postup. Pokud bude zjištěna jistá genetická porucha, nabízí se v budoucnosti rovněž možnost genové terapie.\n\nVe fylogenetice představuje DNA sekvenování možnost studovat fylogenezi (evoluční vývoj) organizmů. Antropologie zase využívá srovnávání DNA k zjišťování migrací lidských ras (zejména podle mitochondriální DNA a Y-chromozomální DNA). Ve forenzních vědách může osekvenovaná DNA působit jako důkaz něčí viny či neviny v zločinu, dá se pomocí ní určit otcovství a podobně. V zemědělství představují DNA technologie celou plejádu nových možností včetně různých geneticky modifikovaných plodin.\n\n"}
{"id": "319413", "url": "https://cs.wikipedia.org/wiki?curid=319413", "title": "Brenda Song", "text": "Brenda Song\n\nBrenda Song (* 27. březen 1988, Carmichael, Kalifornie) je americká modelka, tanečnice, herečka a zpěvačka.\n\nBrenda se narodila ve městě Carmichael v Kalifornii. Její otec byl hmongského původu a její matka byla z Thajska. Její prarodiče se jmenovali příjmením Xiong, ale změnili si ho na Song, když emigrovali do Spojených států. Oba její rodiče se narodili v Asii, ale potkali se až v dospělosti v Sacramentu. Její otec je učitelem a její matka je ženou v domácnosti. Má dva mladší bratry Timmyho a Nathana.\n\nKdyž bylo Brandě 6 let, odstěhovala se s matkou do Los Angeles, kvůli její začínající herecké kariéře. Zbytek rodiny je následoval až po dvou letech. Brenda chtěla být jako malá baletkou a její bratr chtěl být bojovníkem taekwondo.\n\nNa počátku si zahrála v několika epizodách v různých filmech. Stala se pak známou hlavně díky ztvárnění hlavních rolí z produkce televizních kanálů Disney Channel, například \", a také Sladký život Zacka a Codyho, Sladký život na moři. \"Kromě toho také hrála v televizních seriálech, mimo jiné např\". Sedmé nebe, The Ultimate Christmas Present\" a dalších. \n\n"}
{"id": "319414", "url": "https://cs.wikipedia.org/wiki?curid=319414", "title": "Huljajpole", "text": "Huljajpole\n\nHuljajpole ( ) je město v Záporožské oblasti na jihovýchodní Ukrajině. Město leží na říčce Hajčul asi 100 km východně od Záporoží, 8 km od stejnojmenné železniční stanice na nepříliš využívané trati. K 1. 1. 2006 mělo město 15 801 obyvatel.\n\nMěstečko bylo založeno koncem 18. století na obranu před nájezdy z Krymského chanátu a v roce 1785 se změnilo ve vojenskou osadu. Ve známost vešlo během Ruské občanské války, kdy zde bylo středisko Machnovců (1919–1921), anarchokomunistického hnutí okolo huljajpolského rodáka Nestora Machna; od poloviny roku 1918 do konce roku 1919 zde sídlila machnovská Republika Huljajpole. Od roku 2006 se zde koná undergroundový literárně-hudební festival \"Den nezávislosti s Machnem\".\n\n"}
{"id": "319421", "url": "https://cs.wikipedia.org/wiki?curid=319421", "title": "Seznam hřbitovů v Praze", "text": "Seznam hřbitovů v Praze\n\nToto je seznam pražských hřbitovů a pohřebišť, tj. všech objektů, které se nacházejí v hlavním městě Praze, včetně hřbitovů a pohřebišť zaniklých nebo nepoužívaných, a to bez rozdílu vyznání či náboženské konfese. Jsou seřazeny podle názvu pražských čtvrtí.\n\nV současné době je na území hlavního města v provozu celkem 29 hřbitovů ve správě Pohřební služby hlavního města Prahy, jejich celkový počet je více než dvojnásobný (další provozují například městské části a dvě kolumbária Pohřební ústav hlavního města Prahy), některé prameny uvádějí číslo 67, z historického pohledu jich bude mnohem víc.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "319423", "url": "https://cs.wikipedia.org/wiki?curid=319423", "title": "Seznam obcí v departementu Lot-et-Garonne", "text": "Seznam obcí v departementu Lot-et-Garonne\n\nToto je seznam obcí v departementu Lot-et-Garonne ve Francii, jichž je celkem 319:\n"}
{"id": "319431", "url": "https://cs.wikipedia.org/wiki?curid=319431", "title": "Moravské markrabství za vlády Lucemburků", "text": "Moravské markrabství za vlády Lucemburků\n\nMorava za vlády Lucemburků zažívala období rozvoje i úpadku. Po vymření Přemyslovců (1306) zavládly na Moravě zmatky, které neskončily ani nástupem Jana Lucemburského na český trůn (1310). Období stabilizace nastalo až po uzavření Domažlických úmluv (1318). Zlepšení přišlo s Karlovým markrabstvím (1334-1349), skutečný rozkvět však nastal až za vlády Jana Jindřicha (1350-1375). Po jeho smrti však jeho ctižádostivý syn Jošt (1375-1411) moravské markrabství svými výboji a politikou silně zadlužil, navíc Moravu zachvátily boje s jeho bratry. Po Joštově smrti se na Moravě začaly rychle šířit husitské ideje, které nakonec vyústily zapojením Moravy do husitských válek. Zikmund Lucemburský situaci na Moravě nezvládal, a tak ji roku 1423 postoupil svému zeti Albrechtu Habsburskému.\n\nPo zavraždění českého krále Václava III. (1306) nastalo neklidné období. Poté co byl jako jeho nástupce vybrán Jindřich Korutanský, vpadl římský král Albrecht I. Habsburský do Čech, vyhnal Jindřicha a vynutil si zvolení svého syna Rudolfa českým králem. Albrecht navíc udělil Moravu všem svým synům, takže v případě Rudolfova úmrtí by Morava připadla některému z jeho bratrů. Když někteří páni Rudolfa králem neuznali, vypravil se proti nim s vojskem, při jejich obléhání roku 1307 však zemřel. V Čechách byl pak znovu zvolen Jindřich Korutanský, Moravu však zdědil Rudolfův mladší bratr Fridrich Sličný, nicméně také někteří moravští páni přešli na Jindřichovu stranu.\n\nVzápětí však Albrecht Habsburský zemřel (1308) a Habsburkové se museli soustředit na novou volbu panovníka Svaté říše římské, Fridrich proto přistoupil na dohodu s Jindřichem Korutanským a výměnou za finanční odškodné Jindřichovi postoupil vládu na Moravě. Nový římský král Jindřich VII. Lucemburský však Korutanského králem neuznával a Moravu zastavil Habsburkům, což pro Moravu znamenalo jen pokračování úpadku a bezvládí.\n\nI po nástupu Jana Lucemburského na český trůn (1310) pokračovalo na Moravě, která byla stále zastavena Habsburkům, bezvládí, a to až do následujícího roku, kdy se Habsburkové Moravy vzdali a Jan se vypravil s vojskem na Moravu, kde pak v Brně potvrdil dosavadní moravská privilegia a mj. slíbil, že zemské úřady budou přidělovány jen Moravanům.\n\nRoku 1312 však významní moravští páni proti Janovi povstali, ten však revoltu potlačil a již následujícího roku se česká i moravská šlechta účastnila Janova tažení do Itálie. Neklid však dále pokračoval – roku 1314 podnikl uherský magnát Matúš Čák Trenčanský několik vpádu na jihovýchodní Moravu, odkud byl Janem vytlačen až následujícího roku. Po zatčení Jindřicha z Lipé, jehož moc nebezpečně narůstala, zažila Morava další vzpouru, kterou vedl Jan z Vartemberka, který byl Jindřichovým přítelem. Po vyjednávání mezi králem a šlechtou byl nakonec Jindřich propuštěn, nicméně král Jan se stával stále více neoblíbenějším, což dokonce vedlo k jednáním mezi šlechtou a Janovým protivníkem Fridrichem Sličným.\n\nRoku 1318 byly v Domažlicích za přispění římského krále Ludvíka Bavora uzavřeny úmluvy, ve kterých se páni zřekli spojenectví s Fridrichem Sličným, přísahali věrnost Janovi Lucemburskému, za což král na oplátku udělil povstalcům milost a zavázal se nejmenovat cizince do úřadů. Těmito úmluvami získala domácí šlechta podíl na vládě a král zas mohl počítat s pomocí šlechty. Zástupcem krále na Moravě se stal olomoucký biskup Konrád. Pro Moravu bylo téhož roku významné udělení Opavska Přemyslovci Mikuláši II., čímž se začalo toto území odklánět od Moravy ke Slezsku.\n\nRoku 1320 se stal moravským zemským hejtmanem Jindřich z Lipé. Jan byl na Moravě přítomen jen výjimečně, a to tehdy, pokud zemi hrozilo nebezpečí, nebo když potřeboval peníze. Ani do vnitřních záležitostí Moravy český král příliš nezasahoval, takže faktická vláda patřila zemským hejtmanům.\n\nRoku 1334 jmenoval Jan Lucemburský svého syna Karla díky iniciativě české a moravské šlechty. Přestože Karel pobýval více v Čechách než na Moravě, měla jeho vláda důsledky i pro Moravu, kde se Karlovi podařilo získat zpět zastavený majetek. Po úmrtí Jindřicha Korutanského (1335) se rozpoutal spor o jeho dědictví, který vedl k vytvoření velké protilucemburské koalice a mj. bojům na moravsko-rakouské hranici, které skončily rakouským ústupem.\n\nPo roztržce Karla s Janem roku 1337 se Karel odebral na Moravu. Lucemburská politika v Říši nebyla příliš úspěšná, pozice Ludvíka Bavora se upevňovala, a Jan proto raději zvolil smířlivější postoj k císaři, za což mu byly uděleny v léno Čechy, Morava, Slezsko, Lucembursko a kurfiřtský titul. Od roku 1342 byl Jan v českém království nepřítomen a vládou byl pověřen Karel. Ten dosáhl roku 1344 zřízení pražského arcibiskupství, kterému bylo současně podřízeno olomoucké biskupství. Na Moravě se zároveň Karel snažil z bezpečnostních důvodů získat hrady na moravských hranicích s Rakouskem a Uhrami.\n\nJiž jako český a římský král se pak Karel snažil ujasnit postavení Moravy v rámci českého království a Říše, a tak roku 1348 vydal listinu, ve které byla Morava prohlášena za léno českého krále. Zároveň byla také zavedena instituce moravských desk zemských. Koncem roku 1349 pak byl moravským markrabětem ustanoven Karlův bratr Jan Jindřich.\n\nJan Jindřich měl s Karlem velmi dobré vztahy a v zahraniční politice s ním spolupracoval. Karel Jana Jindřicha pak často v případě své dlouhé nepřítomnosti v zemi pověřoval správou českého království. Tento soulad posiloval Karlovu pozici v Říši a zpětně přinášel Moravě větší bezpečnost. To platilo s výjimkou roku 1356 během krátké moravsko-rakouské války a roku 1371, kdy na Moravu vpadl uherský král Ludvík I., spojenec Wittelsbachů, v reakci na Karlovu snahu získat Braniborsko.\n\nJanova klidná vláda byla provázena obnovou či založením nových zemských úřadů (markraběcí rady, dvorského soudu, purkrabí, markraběcí kanceláře), opravou markraběcích sídel (zejména Špilberku) a restitucí zastaveného majetku. Markrabě dokázal finance spravovat natolik rozumně, že si mohl dovolit kupovat i další hrady a městečka po celém území Moravy, což Janovi umožňovalo udržovat v zemi větší bezpečnost. Markrabě dokázal také dobře vycházet s moravskou šlechtou, mnoha pánům dal možnost služeb u markraběcího dvora a do čistě šlechtických záležitostí nezasahoval. Vztahy s církví byly rovněž bezkonfliktní.\n\nOd roku 1372 začal jako spoluvládce Jana Jindřicha vystupovat jeho syn Jošt. Po své smrti roku 1375 Jan Jindřich Joštovi zanechal velký markraběcí majetek a nemalou finanční hotovost. Ctižádostivý Jošt však velmi brzy začal uplatňovat odlišný způsob vlády než jeho otec – hned od počátku vlády měl spory se svými bratry Janem Soběslavem a Prokopem či olomouckou kapitulou, kterou z Olomouce vyhnal, což vedlo k uvalení interdiktu na Moravu. Spory vedly až k vypálení olomoucké katedrály (1380) a válce s Prokopem.\n\nJošt vystupoval razantně i proti Karlu IV., na kterém vyžadoval zaplacení dluhů. Když pak roku 1378 dluh zaplacen nebyl, stal se Jošt zástavním držitelem Kladska. Jošt byl v zahraniční politice velmi aktivní – účastnil se diplomatických jednání v Avignonu, angažoval se v říšské politice, podílel se na Zikmundově tažení do Uher (1385), díky kterému Jošt krátce vládl také v části Uher. Roku 1388 vyměnil Jošt Kladsko za Lucembursko a stejného roku jemu a Prokopovi Zikmund zastavil Braniborsko i s kurfiřtstvím.\n\nVojenskými taženími a zastavením Braniborska Jošt nejen vyčerpal své finanční rezervy, ale také vyvolal nespokojenost šlechty a církve s jeho vládou. Jošt navíc začal prosazovat zahraniční politiku, která byla v rozporu se zájmy jeho lenního pána, českého krále Václava IV. – bez Václavova souhlasu zakoupil Krnovské knížectví a začal se sbližovat s Václavovými protivníky. Jošt se nakonec spojil i s českými pány a Václava roku 1394 zajal a vynutil si jmenování správcem Čech. Ve stejné době vedl na Moravě další válku s Prokopem. Z této války nakonec vytěžila moravská šlechta, když byl díky Zikmundově zásahu uzavřen landfrýd (1396), díky němuž šlechta získala určitý podíl na moci. Zároveň probíhalo další Joštovo zadlužování a rozprodej markraběcího majetku.\n\nRoku 1397 se Jošt s Václavem smířil a obdržel od něj Horní i Dolní Lužici a Braniborsko. Vzápětí si však Václav uvědomil, že dal Joštovi příliš mnoho, a smír proto velmi rychle skončil. Navíc se znovu na Moravě rozhořely boje s Prokopem, Jošt navíc začal mít spory i se Zikmundem, který nakonec roku 1404 uskutečnil s Albrechtem IV. Habsburským neúspěšný vpád na jižní Moravu. Situace na Moravě se neuklidnila ani po Prokopově smrti (1405), protože v zemi dále působily bojové družiny, které se po ukončení válek živily loupežením.\n\nKdyž roku 1410 zemřel římský král Ruprecht Falcký, zvolili kurfiřti krále dva – Jošta a Zikmunda. Ke střetu mezi nimi však nakonec nedošlo, protože roku 1411 Jošt zemřel a byl pohřbem v brněnském kostele svatého Tomáše.\n\nPo Joštovi převzal Moravu český král Václav IV., za jehož vlády markraběcí dvůr zanikl. Zemi začal spravovat opět zemský hejtman (Lacek z Kravař a Helfštejna), o královský majetek se staral podkomoří. Nový landfrýd z roku 1412 měl Moravě zajistit mír, ten však aktivitu loupeživých bojových družin neukončil. Navíc ideje husitství se nešířily už jen mezi vzdělanými vrstvami, ale také mezi prostým lidem (zejména na jihovýchodní Moravě). Toto hnutí získalo početné příznivce i mezi moravskou šlechtou, která se připojila k protestním listům zaslaných na kostnický koncil.\n\nPo smrti Václava IV. zdědil Moravu Zikmund Lucemburský. Moravská šlechta byla rozpolcená – přísahala věrnost Zikmundovi, ale zároveň sympatizovala s husity. Tyto sympatie nakonec převážily a mnozí moravští šlechtici se zúčastnili Čáslavského sněmu (1421). U Nedakonic také vznikla husitská obec podobná Táboru. Vojenská akce Zikmunda a jeho nového zetě Albrechta Habsburského donutila moravské pány se čtyř pražských artikulů vzdát, nicméně boje dále pokračovaly. Zikmund po svých neúspěších v Čechách nakonec Albrechta ustanovil na Moravě svým místodržícím (1422), Moravu také zasáhla Žižkova výprava (1423). Nakonec Zikmund Albrechtovi postoupil celou Moravu, jejíž šlechta se stále více přikláněla k husitům.\n\n\n"}
{"id": "319434", "url": "https://cs.wikipedia.org/wiki?curid=319434", "title": "Kornice", "text": "Kornice\n\nKornice (něm. \"Kornitz\") jsou malá vesnice, dnes část města Litomyšle, ležící dva kilometry severně od Litomyšle. Rozložily se na kopci Hlavňově (383 m n. m.), odkud se nabízí výhled do širokého okolí. Pramení tu potok, který teče do sousedních Sedlišť a u Tržku se vlévá do Loučné. Žije tu asi 150 obyvatel.\n\nNa území Kornic žili lidé od poslední doby ledové. Trvalá sídliště jsou archeologicky doložena v mladší době kamenné pro kulturu s lineární keramikou, s vypíchanou keramikou i pro kulturu lengyelskou, v době bronzové pro lužickou kulturu, v době železné pro Germány.\n\nPo Germánech se tu usídlili Slované. Osadu Domašice poprvé zmiňuje listina hlásící se k roku 1167, která je však falzem z konce 12. století. U Domašic je zaznamenána niva „Nakorniceh“. Později se Domašice již nepřipomínají. Až v roce 1347 při dělení majetku rušeného premonstrátského kláštera mezi litomyšlského biskupa a kapitulu jsou zmíněny Kornice. Připadly kapitule, svobodná rychta biskupovi. Co se odehrálo v mezidobí je předmětem spekulací. Existence svobodné rychty nasvědčuje kolonizačnímu původu vesnice. Návaznost na Domašice však dokazují přetrvávající pomístní názvy (Kuřince, Husilna) i pověsti o propadlém hradu v Kuřincích nebo o přenesení Kornic do výhodnější polohy. Je tedy pravděpodobné, že Domašice byly v průběhu 13. století v souvislosti s přechodem na zákupní právo přeneseny na pole „Nakorniceh“. Litomyšlskému klášteru Domašice možná připadly jako náhrada za území, které musel odstoupit králi Přemyslu Otakarovi II. při založení města Poličky v roce 1265. Část jejich půdy zůstala zřejmě nevyužita a posloužila v průběhu 14. století k založení Sedlišť (poprvé zmíněny roku 1398).\nKornická rychta byla v roce 1380 postoupena kapitule, jako náhrada za pozemky zaplavené rybníkem Hvězda u Opatova. Byla zřejmě kapitulou vykoupena a přeměněna na obyčejný statek, protože v roce 1398 se již nepřipomíná. Od té doby až do roku 1848 byly korničtí rychtáři jmenováni vrchností. Z počátků 15. století jsou známa jména některých obyvatel obce. Německá kolonizace se Kornic nedotkla, Češi tu měli vždy výraznou převahu.\n\nPo zániku litomyšlského biskupství v roce 1421 spravovali panství husitští hejtmani. Poslední z nich, Vilém Kostka z Postupic, jej získal do dědičného držení. Kornice zůstaly součástí zámeckého panství postupně pod vládou Kostků z Postupic, Pernštejnů, Trautmannsdorfů a Valdštejnů (-Vartemberků) až do roku 1848. Třicetiletá válka přinesla zhoršení poměrů. Kornice byly vypleněny švédskými vojsky. Kvůli úbytku obyvatelstva přibylo robot, v roce 1680 se Korničtí účastnili nevolnických nepokojů. Rekatolizace obce proběhla důkladně (vždy náležela pod faru v Litomyšli). V roce 1783 byla na návsi vystavěna malá kaple.\n\nV roce 1848 demonstrovali místní obyvatelé v Litomyšli za zrušení roboty. Po zrušení poddanství vznikly obecní úřady. Kornice patřily spolu s Nedošínem od roku 1850 k (Velkým) Sedlištím. Až v roce 1898 se plně osamostatnily. V roce 1873 vyrostla na návsi na místě starší kaple novogotická kaple sv. Václava. V roce 1886 byla postavena nad údajně léčivým pramenem v Končinách kaple Panny Marie Lurdské, která se stala oblíbeným poutním místem. V roce 1883 byl založen místní sbor dobrovolných hasičů, v roce 1906 hospodářsko-čtenářská beseda. Během první světové války byli v obci ubytováni uprchlíci z Istrie. V roce 1927 byla zavedena elektřina. Tlaku komunistickému režimu na založení JZD dokázaly Kornice vzdorovat až do roku 1957. V roce 1976 byly připojeny k městu Litomyšlí. Od roku 2000 má vesnice vlastní osadní výbor.\n\nPůvod jména Kornic je nejasný. Existuje několik teorií, žádná však není příliš přesvědčivá. Může pocházet od kornaté, tzn. mazlavé, půdy, nebo od staročeského slova „kornicě“, tj. pokácené kmeny ještě s korou. Možná je i souvislost s keltským slovem „corno, korno“, což znamená roh nebo také ohyb toku.\n\nJako obecní znak používaly Kornice v různých dobách odlišně stylizovanou litomyšlskou lilii.\n\n\n"}
{"id": "319435", "url": "https://cs.wikipedia.org/wiki?curid=319435", "title": "Chuck Palahniuk", "text": "Chuck Palahniuk\n\nCharles Michael Palahniuk, známější jako Chuck Palahniuk [pólanyk] (* 21. února 1962) je americký postmoderní spisovatel. Věnuje se (mnohdy na hranici horroru) depresivním tématům na pozadí současné americké společnosti, čerpá ze svých vlastních frustrací a vlastní novinářské kariéry, jeho díla končí téměř vždy tragicky. Jeho romány byly zprvu nakladateli odmítány jako příliš temné a depresivní, brzy se ale staly kultovními. Jeho nejvýznamnějším dílem je jeho prvotina \"Klub rváčů\" (v originále \"\", 1996), zfilmovaná v roce 1999 režisérem Davidem Fincherem. Oficiální stránky autora o sobě uvádějí, že jsou největším a nejrychleji se měnícím autorským webem na internetu.\n\nNarodil se Pascu ve státě Washington. Jeho rodiče se jmenují Carol a Fred Palahniukovi. Vyrůstal se svou rodinou v mobilním domě v přilehlém městě Burbank. Rodiče se později rozvedli, a tak Chuck a jeho tři sourozenci trávili hodně času se svými prarodiči na jejich dobytkářské farmě ve východním Wahshingtonu.\n\nVystudoval žurnalistiku na Oregonské universitě. Školu dokončil v roce 1986. Při studiu pracoval ve stanici KLCC, která přísluší k National Public Radio v městě Eugene v Oregonu. Po studiích se přestěhoval do Portlandu. Krátkou dobu psal pro místní noviny, poté začal pracovat v továrně na kamiony Freightliner jako mechanik dieselových motorů. V této práci zůstal až do chvíle, než se rozběhla jeho spisovatelská kariéra. V té době také psal návody jak opravovat kamiony a krátkou dobu psal pro noviny (k novinařině se však vrátil až poté, co se stal úspěšným spisovatelem). Po náhodné účasti na úvodním semináři organizace zvané Landmark Education, své novinářské práce definitivně zanechal v roce 1988. Protože ve svém životě chtěl dělat něco víc než jen své zaměstnání, stal se dobrovolníkem pro útulek pro bezdomovce. Později byl také dobrovolníkem v hospici, kde vozil smrtelně nemocné pacienty na sezení jejich terapeutických skupin. S dobrovolnictvím přestal po smrti jednoho pacienta, ke kterému za tu dobu začal cítit oddanost.\n\nV dospělosti se stal členem rebelistické organizace Cacophony Society. Stal se pravidelným účastníkem akcí této společnosti, například každoroční tzv. Santa Rampage (běsnění Santů - veřejná vánoční zábava zahrnující vylomeniny a opilost) v Portlandu. Členství v této společnosti inspirovalo i některé události v jeho dílech. Například použil Cacophony Society jako základ pro organizaci Project Mayhem v \"Klubu rváčů\".\n\nS psaním fiktivní literatury začal až po třicítce. V době svých začátků také navštěvoval spisovatelské workshopy Toma Spanbauera, kam chodil aby poznal nové přátele. Spanbauer jej inspiroval mimo jiné v jeho minimalistickém stylu. Jeho první kniha, \"Insomnia: If You Lived Here, You'd Be Home Already\", nebyla nikdy publikována kvůli jeho zklamání z příběhu (část byla použita později v \"Klubu rváčů\"). Další dílo, které napsal, \"Invisible Monsters\" (č. \"Neviditelné nestvůry\"), bylo odmítnuto vydavateli pro svůj pobuřující obsah. To jej přimělo k práci na další knize, \"Klubu rváčů\", kterou napsal aby rozrušil vydavatele ještě víc, za to, že jej odmítl. Román psal ve volném čase, když pracoval pro Freightliner. Po tom, co publikoval část jako povídku (později v knize šestá kapitola) v roce 1995 ve sbírce \"Pursuit of Happiness\" (Honba za štěstěnou), rozšířil román na celou knihu, kterou byl vydavatel navzdory autorovým předpokladům ochoten vydat. Jelikož původní vydání knihy doprovázela kladná kritika a dostalo i nějaké ceny, nevydrželo na pultech knihkupectví příliš dlouho.\n\nZpočátku měl Palahniuk problém najít agenta, který by jej zastupoval. Až do publikace \"Klubu rváčů\" žádného neměl. Poté, co se o něj začalo zajímat studio 20th Century Fox, stal se jeho agentem Edward Hibbert, jenž je známý především jako herec, který hrál Gila Chestertona v americkém sitcomu \"Frasier\". Hibbert vedl jednání a nakonec zprostředkoval smlouvu, která přivedla \"Klub rváčů\" na stříbrná plátna. V roce 1999, tři roky po vydání knihy, byla uvedena filmová adaptace románu režírovaná Davidem Fincherem. Film byl pro jeho producenty zklamáním (navzdory tomu, že se stal číslem jedna ve Spojených státech v prvním týdnu promítání) a kritika byla rozporuplná, ale nakonec se po vydání DVD stal kultovním. Kniha byla vydána třikrát, znovu v letech 1999, 2004 (s jeho novým úvodem po úspěchu filmové adaptace) a v roce 2005, kde přibyl doslov.\n\nV témže roce byla vydána přepracovaná verze \"Neviditelné nestvůr\" a dále \"Survivor\" (č. \"Program pro přeživší\"), po čemž sám jeho autor stal kultovním spisovatelem. O pár let později se mu podařilo napsat svůj první bestseller, román \"Choke\" (č. \"Zalknutí\"). Další knihy od té doby se většinou setkaly s podobným úspěchem, který mu umožnil vyjíždět na turné k další propagaci svých knih, kde předčítal z nových a také ze svých ještě nevydaných knih.\n\nRok 1999 mu přinesl sérii neštěstí, které se udály v jeho osobním životě. V té tobě se jeho otec, Fred Palahniuk, seznámil s ženou jménem Donna Fontaine. Setkali se přes inzerát s titulkem \"Kismet\". Její bývalý přítel, Dale Shackleford, byl zatčen za sexuální obtěžování a přísahal, že ji zabije jakmile vyjde na svobodu. Palahniuk se domnívá, že Donna Fontaine hledala přes inzerát \"největšího chlapa, kterého mohla sehnat\" aby ji ochránil před Shacklefordem a Palahniukuv otec odpovídal její představě. Jakmile byl Shackleford propuštěn z vězení, sledoval Palahniuka staršího a jeho přítelkyni domů v Kendrick, Idaho. Poté je zastřelil a těla zatáhl do domu, který posléze zapálil. Na jaře roku 2001, byl Shackleford shledán vinným za dvojnásobnou vraždu a odsouzen k trestu smrti. Vlivem těchto událostí začal Palahniuk pracovat na románu \"Ukolébavka\". Jak sám řekl, knihu psal proto, aby mu pomohla vyrovnat se s tím, že přispěl k rozhodnutí trestu smrti pro Shackleforda.\n\nV září roku 2003, poskytl Karen Valby rozhovor pro \"Entertainment Weekly\". V průběhu rozhovoru, se jí důvěrně zmínil o svém partnerovi. Přestože se v té době mnoho lidí domnívalo, že je ženatý (někteří novináři tvrdili, že měl ženu), žil se svým přítelem. Po nějakém čase se začal obávat, že Karen Valby přidá tyto informace do svého článku bez jeho souhlasu. V odpovědi na to umístil na své stránky audio nahrávku, ve které v roznícení odhalil nejen svou homosexualitu, ale urážel reportérku a člena její rodiny. Nicméně jeho obavy se ukázaly jako neopodstatněné a článek neuváděl žádné informace o jeho osobním životě mimo to, že není ženatý. Nahrávka byla později ze stránky odstraněna, což vedlo některé fanoušky k pocitu, že se stydí za svoji sexuální orientaci. Podle Dennise Widmeyera, správce jeho internetových stránek, nebyla nahrávka odstraněna kvůli výrokům o jeho orientaci, ale kvůli výrokům o Karen Valby. On sám později přidal novou nahrávku, kde žádá fanoušky aby byli shovívaví k těmto událostem. Také se omluvil za své chování a řekl, že by si přál aby předchozí nahrávku nezveřejnil. Palahniuk se nyní otevřeně hlásí k homosexualitě. Se svým partnerem žijí, podle rozhovoru pro \"The Advocate\" v květnu 2008, v \"v bývalé církevní čtvrti před Vancouverem.\"\n\nNa turné v roce 2003 k románu \"Diary\" (č. \"Deník\") předčítal divákům povídku pojmenovanou \"Guts\" (Vnitřnosti), příběh o nehodách při masturbaci, které se také objevují v jeho románu \"Haunted\" (č. \"Strašidla\"). Také oznámil, že v průběhu čtení omdlelo již 40 lidí. Povídka byla následně publikována v časopisu \"Playboy\" v březnovém čísle v roce 2004; Palahniuk nabídl ještě jednu povídku k publikaci společně s \"Guts\", ale vydavatelé ji shledali příliš pobuřující a nevydali ji. Na jedné ze svých cest při propagaci \"Stranger Than Fiction: True Stories\" (\"Podivnější než fikce: pravdivé příběhy\") v létě roku 2004 povídku předčítal divákům znovu a počet omdlených se vyšplhal na 53, později až k 60 na turné k \"Diary\". Na podzim téhož roku začal s propagací románu \"Haunted\" a také pokračoval se čtením povídky \"Guts\". Při jeho dalších čtení 4. října 2004 v Boulderu v Coloradu Palahniuk zmínil, že skupina posluchačů, kteří doposud omdleli při čtení povídky \"Guts\" čítá již 68 lidí. Poslední člověk zatím omdlel 28. května 2007 ve Victorii v Kanadě, kde omdlelo celkem pět lidí. Jednomu z nich se stalo, když se pokoušel opustit posluchárnu upadl u východu tak, že se uhodil hlavou o dveře. Jemu samotnému zjevně tyto incidenty nijak zvlášť nevadí a i jeho fanoušci stále čtou povídku \"Guts\" a jeho ostatní díla. Na internetu se také objevily zvukové záznamy z čtení povídky. V doslovu k poslednímu vydání \"Haunted\" říká, že povídka \"Guts\" je zodpovědná za 73 omdlení.\n\nV roce 2005 na vystoupení v Miami, v průběhu turné k románu \"Haunted\", Palahniuk řekl, že je román posledním z jeho \"horrorové trilogie\" (společně s \"Lullaby\" (Ukolébavka) a \"Diary\" (Deník)). Také naznačil, že jeho, v té době následující kniha \"Rant\" bude první z \"sci–fi trilogie\".\n\nV roce 2008 přijal nabídku instruktora pro Clarion West Writers Workshop a strávil týden vyučováním svých postupů při psaní a teorie literární fikce osmnácti studenům.\n\nJeho neobvyklé příjmení vede k tomu, že je často chybně vyslovováno. Dle tvrzení jeho samotného je správná výslovnost [pólanyk] podle křestních jmen Paula a Nick, což byla jména jeho prarodičů, kteří z nich také složili současnou výslovnost. Vzhledem k historii rodiny Palahniuků, která pochází z Ukrajiny, jde patrně o podivně zapsanou zkomoleninu slovanského jména, vyslovovaného původně snad [palahňůk |палагн′ук]. Jméno je ale v anglicky i neanglicky mluvících zemích vyslovováno různě.\n\nJeho nepříliš rozsáhlé romány jsou velmi temné a depresivní. Odehrávají se v moderní době, nejčastěji v americkém velkoměstě, až na výjimky (\"Lullaby\") neobsahují nadpřirozené motivy. Typický hrdina má nějakou psychickou poruchu, komplex či závislost (častým motivem je terapeutická skupina). Jde ale o člověka bez ctižádosti, bez smyslu a náplně života. Vydělává si většinou podřadnou a špatně placenou prací (herec ve skanzenu v \"Choke\", promítač a úředník v nejmenované firmě ve \"Fight Club\"), může jít ale i o relativně úspěšného člověka (novinář Streator a realitní agentka v \"Lullaby\"). Má nějaký zcela mimořádný charakterový rys, zálibu či činnost, většinou zcela amorální (např. Tender Branson ze \"Survivor\" se zabývá telefonickým doháněním lidí k sebevraždě, nepojmenovaný hrdina z \"Fight club\" jako číšník v luxusní restauraci močí do polévky). Většina románů je vyprávěna v první osobě přímo hlavním hrdinou, který o svém bezútěšném životě medituje, přechází do filosofických úvah. Viníkem osobní krize postavy není většinou on sám, ale společnost ve které žije. Romány končí téměř vždy tragicky. Podle tohoto typu hlavního hrdiny je tento žánr anglicky nazýván (tj. příběhy o překročení pravidel), česká obdoba tohoto označení neexistuje.\n\nTéměř všechny romány jsou tak či onak inspirovány osobní zkušeností autora (např. \"Fight Club\" rvačkou v campingu, \"Lullaby\" vraždou autorova otce). Jakýmsi základním tématem téměř všech autorových knih je současná civilizace, znemožňující prosazení individuality jednotlivců a bránící dosažení smyslu života, v knihách se ale samozřejmě věnuje i tématům jiným (úvahy o umění v \"Diary\" a \"Haunted\", o moci slova v \"Lullaby\", o víře, medializaci a odlišnosti v \"Survivor\"). Autor se často věnuje nechutným a odpudivým tématům (senilita v \"Choke\", nekrofilie v \"Lullaby\"), přičemž se nevyhýbá jejich detailním popisům. Jeho romány proto mohou být pociťovány jako kontroverzní.\n\nJeho literární styl je jím samým charakterizován jako minimalistický, charakteristické jsou krátké a jednoduše členěné věty, používá ale mnoho metafor či metaforických paralel k textu (jakýchsi \"názorných příkladů\" k tezím obsaženým v románu). Přes celkovou depresivitu a tragičnost děl je charakteristický velmi cynickým smyslem pro humor (například v Choke - týká se sanatoria pro senilní: \"\"Voní to tu čistotou, což neznamená nic jiného, než že čucháte chemikálie, čisticí prostředky, anebo voňavky. Musí vám být jasné, že vůně borové pryskyřice překrývá nějaké sračky. Citron znamená, že se někdo pozvracel. Růže rovná se moč. Po odpoledni u svatého Antonína nebudete chtít už nikdy v životě znovu přivonět k růži.\"\") . Typické je použití refrénu - úsloví, které se v románu opakuje vždy v jiném významu (např. v románu \"Choke\" jsou refrénem například věty \"Viz též\" a \"Co by Ježíš rozhodně neudělal?\", v románu \"Lullaby\" například různé parafráze anglické říkanky o moci slov) a používáním různých kuriózních znalostí (v románu \"Fight Club\" jsou to např. návody na výrobu bomb a různé triky promítačů, v románu \"Choke\" praktiky v domovech důchodců, nemocnicích a terapeutických skupinách, urban legends apod., v románu \"Diary\" anatomie lidského obličeje), které autor získal během svého neobvyklého života.\n\n\n\n"}
{"id": "319448", "url": "https://cs.wikipedia.org/wiki?curid=319448", "title": "Sociální zabezpečení v Česku", "text": "Sociální zabezpečení v Česku\n\nSociální zabezpečení je v Česku hlavním nástrojem sociální politiky sloužící k naplnění jejích cílů. Z hlediska jednotlivce pak umožňuje předcházení, zmírňování a vyrovnávání se s nepříznivými sociálními situacemi. V České republice je sociální zabezpečení realizováno ve třech formách:\n\nV prvotní pospolné společnosti se lidé z obce postarali o přestárlé či nemocné příslušníky tím, že se o ně starala širší či užší rodina. V otrokářské společnosti neměl otrok žádná práva, byl majetkem svého pána. První sociální opatření bylo rozdávání chleba, nařízené římskými císaři. Ve středověku vznikaly svépomocné podpůrné spolky (hornická bratrstva). V roce 1661 byl v českých zemích přijat patent o tulácích a žebrácích, který dovolil obcím přiznávat právo žebrat pouze práce neschopné chudině. O práceneschopné, staré a nemocné se starala církev. Později tato povinnost pečovat o chudé byla přenesena na obce. V roce 1868 bylo uzákoněno domovské právo, což znamenalo, že ubytování a strava byly poskytovány v rámci obce, ke které chudý příslušel. Za vlády Marie Terezie v 2. polovině 18. století došlo k rozsáhlé reformě státní správy a k nástupů profesionálů do vysokých úřadů. Představila tzv. penzijní normály, které zajišťovali vdovám a dětem po zaměstnancích nárok na státní podporu a státním úředníkům zajišťovaly po deseti letech uspokojivé služby právo na penzi. Dále následovaly Bismarckovy reformy – v roce 1883 bylo uzákoněno nemocenské pojištění, v roce 1884 úrazové pojištění a v roce 1889 starobní a invalidní pojištění. Byly tak položeny základy tzv. Bismarckova modelu sociálního pojištění. Povinné sociální pojištění poté bylo zavedeno i v rakouské části Rakouska-Uherska (tj. i pro české země). Tyto zákony bývají označovány jako Taafeho reforma, v jejímž rámci bylo v roce 1888 přijato úrazové a nemocenské pojištění dělníků.\n\nPo skončení 1. světové války v Československu nebylo možné vytvořit vlastní zákonodárství, proto převzalo na základě tzv. recepční normy (zákon č. 11/1918 Sb.) od Rakouska-Uherska i právní předpisy ze sociální oblasti. Až v následujících letech byly postupně přijímány vlastní nové právní předpisy. Mezi nejvýznamnější patřil zákon č. 221/1924 Sb. o pojištění zaměstnanců pro případ nemoci, invalidity a stáří. Toto pojištění zajišťovala Ústřední sociální pojišťovna.\n\nPo skončení 2. světové války bylo zákonodárství v oblasti sociální v zásadě převzato. Situace po válce byla velmi složitá, protože pojistné fondy byly zabaveny okupační mocností nebo znehodnoceny v důsledku válečných událostí. V roce 1948 byl přijat zákon č. 99/1948 Sb. o národním pojištění. Zákon umožnil vytvoření nové jednotné soustavy národního pojištění.\n\nPrvní reforma sociálního zabezpečení spadá do r. 1956, kdy byl přijat zákon č.54/1956 Sb., o nemocenském pojištění zaměstnanců. Druhá reforma sociálního zabezpečení byla uskutečněna v r. 1964, kdy byly přijaty zákony č. 101/1964 Sb. o sociálním zabezpečení, a zákon č.103/1964 Sb., o sociálním zabezpečení družstevních rolníků. V této době došlo ke zhoršení důchodového zabezpečení. K další reformě došlo v 70. letech přijetím zákona č. 121/1975. Sb., o sociálním zabezpečení. V tomto období došlo také k rozvoji zabezpečení rodin. Neúspěšný hospodářský vývoj v 80. letech neumožňoval další pokračování měkké sociální politiky. Až po nástupu M. Gorbačova k moci v tehdejším SSSR v roce 1985 se československá vláda opět začala snažit získat si obyvatelstvo velkorysejší sociální politikou. Byl přijat zákon č. 100/1988 Sb., o sociálním zabezpečení.\n\nPo listopadu 1989 byla nutná nová reforma sociálního zabezpečení, přestože byl systém v některých směrech na vysoké úrovni, např. v oblasti péče o rodinu, ale zaostával v oblasti důchodů, byl velice těžkopádný, finančně náročný a také nespravedlivý, a proto se rozhodlo, že dojde k reformě sociální, jejímž úkolem byl přechod od sociálního zabezpečení k sociálnímu pojištění. K prvním opatřením patřilo zrušení preferencí v důchodovém systému a také k odstranění diskriminace osob samostatně výdělečně činných. Došlo k převedení nemocenského pojištění ze správy odborů a organizační sjednocení k důchodovému pojištění v rámci České správy sociálního zabezpečení a zavedení pravidelné indexace důchodů.\n\nVývoj po roce 1989 lze rozdělit do 3 etap:\n\nPříjmy sociálního zabezpečení čili sociálního pojištění státního sociálního systému se skládají ze 3 druhů odvodů:\n\nV případě, že poplatník pojistného vstoupí do Důchodového spoření (tzv. do důchodové reformy), bude nadále odvádět:\n\nPoplatníci pojistného se dělí do čtyř skupin.\n\nZaměstnavatel, tj. organizace (s více než 25 zaměstnanci) a malé organizace (pod 26 zaměstnanců). Zaměstnavatelem se rozumí právnická osoba nebo fyzická osoba, která zaměstnává alespoň jednoho zaměstnance a která má sídlo nebo trvalý pobyt na území ČR.\nSídlem zaměstnavatele se rozumí u právnické osoby sídlo právnické osoby, sídlo organizace, která je zapsána v obchodním rejstříku. U fyzické osoby je to místo jejího trvalého pobytu, u zahraniční fyzické osoby je to místo jejího podnikání.\n\nDalšími účastníky nemocenského pojištění jsou zaměstnanci v pracovním poměru, zaměstnanec činný na základě dohody o pracovní činnosti, společníci a jednatelé společností s ručením omezeným a komanditisté komanditní společnosti, jestliže mimo pracovněprávní vztah vykonávají pro ni práci, za kterou jsou touto společností odměňováni, soudci, poslanci Poslanecké sněmovny a senátoři Senátu Parlamentu a poslanci Evropského parlamentu zvolení na území ČR, členové družstev, jestliže vykonávají pro družstvo práci, za kterou jsou jím odměňováni, členové zastupitelstev územních samosprávných celků, členové vlády, prezident, viceprezident a členové Nejvyššího kontrolního úřadu, členové Rady pro rozhlasové a televizní vysílání apod.\n\nOSVČ jsou povinny platit pojistné na důchodové zabezpečení a příspěvek na státní politiku zaměstnanosti. Nemocenské pojištění OSVČ je dobrovolné.\n\nOsoby účastné dobrovolného důchodového pojištění jsou za dobu dobrovolné účasti na důchodovém pojištění povinny platit pojistné na důchodové pojištění (nikoliv příspěvek na státní politiku zaměstnanosti). Pokud pojistné nezaplatí, nebude po nich vymáháno a nebudou penalizovány. K účasti na důchodovém pojištění se mohou přihlásit osoby starší 18 let.\n\nVyměřovacím základem zaměstnance je úhrn započitatelných příjmů, které jsou předmětem daně z příjmů fyzických osob podle zákona o dani z příjmu, nejsou od daně osvobozeny a které mu zaměstnavatel zúčtoval v souvislosti se zaměstnáním, které zakládá účast na nemocenském nebo důchodovém pojištění. Zúčtovaným příjmem je plnění, které je v peněžní nebo nepeněžní formě nebo formou výhody poskytnuto zaměstnavatelem zaměstnanci nebo předáno v jeho prospěch, popřípadě připsáno k jeho dobru, anebo spočívá v jiné formě plnění prováděné zaměstnavatelem za zaměstnance. Do vyměřovacího základu zaměstnance se nezahrnují např. náhrada škody podle zákoníku práce, odstupné, odchodné, odbytné, odměna při skončení funkčního období, věrnostní přídavek horníků apod.\n\nDenní vyměřovací základ je průměr započitatelných příjmů připadajících na jeden kalendářní den v rozhodném období. Zjišťuje se tak, že se vyměřovací základ zjištěný z rozhodného období dělí počtem kalendářních dnů připadajících na rozhodné období.\n\nVyměřovací základ zaměstnavatele je tvořen úhrnem vyměřovacích základů jeho zaměstnanců zúčtovaných v souvislosti se zaměstnáním, které zakládá účast na nemocenském pojištění.\n\nRozhodným obdobím, ze kterého se zjišťuje maximální vyměřovací základ zaměstnance, je kalendářní rok. Pokud tuto částku zaměstnanec pracující u jednoho zaměstnavatele přesáhne, z této částky nebude platit pojistné. Dojde ke stropování pojistného. Částka nad maximální vyměřovací základ se nezahrne do vyměřovacího základu zaměstnavatele. Jestliže zaměstnanec dosáhne maximální vyměřovací základ u více zaměstnavatelů, bude si moci po skončení kalendářního roku požádat o vrácení pojistného.\n\nZaměstnavatel odvádí 25 % a zaměstnanec odvádí 6,5 %. Pojistné se zaokrouhluje na celé koruny směrem nahoru. Odděleně se zaokrouhluje pojistné, které platí zaměstnavatel, a odděleně jednotlivé pojistné, které platí jeho zaměstnanci. Organizace je povinna sama vypočítat pojistné a vypočtené pojistné odvádět v úhrnu na příslušný účet správy sociálního zabezpečení. Zaměstnavatel je povinen sám vypočítat výši pojistného, kterou odvádí za sebe i za zaměstnance. Pojistné odvedené za zaměstnance srazí organizace z jeho příjmů, které mu zúčtovala. Pojistné musí být odvedeno v den, který je určen pro výplatu mezd a platů. Není-li určen výplatní termín, pak je pojistné splatné nejpozději do 8 dnů po uplynutí kalendářního měsíce, za který se pojistné odvádí.\n\nNezaplatí-li poplatník pojistné ve stanovené lhůtě anebo bylo-li zaplaceno v nižší částce, je plátce pojistného povinen platit penále. Penále činí 0,05 % dlužné částky za každý kalendářní den, ve kterém dluh na pojistném trvá. Osoba samostatně výdělečně činná neplatí penále z dlužného pojistného za dobu, kdy nevykonává samostatnou výdělečnou činnost. Osoba dobrovolně účastná důchodového pojištění neplatí penále z dlužného pojistného za dobu dobrovolné účasti na tomto pojištění. Zaměstnavatel (organizace nebo malá organizace), neplatí penále z dlužného pojistného za dobu, po kterou se již nepovažuje za zaměstnavatele pro účely zákona o pojistném. Penále v nižší výši 0,025 % z dlužné částky za každý kalendářní den, ve kterém dluh na pojistném trvá, se platí z dlužného pojistného, na které bylo povoleno jeho placení ve splátkách.\n\nNa písemnou žádost plátce pojistného může příslušná okresní správa sociálního zabezpečení povolit placení dlužného pojistného a penále ve splátkách. Podmínky pro možnost povolení splátek jsou stanoveny v § 20a zákona o pojistném. V zákoně o pojistném je v ustanovení § 12 odst. 3 stanoveno, že pojistné, které dluží obchodní společnost, může zaplatit společník obchodní společnosti, člen statutárního orgánu nebo dozorčí rady této společnosti; to platí také pro osobu, která byla tímto společníkem nebo členem. Při identifikování osob za obchodní společnost je nutné, aby plátci dlužného pojistného sdělili potřebné údaje, např. jméno a příjmení, rodné číslo osoby, která dlužné pojistné za obchodní společnost platí, název obchodní společnosti, za kterou platí, datum platby apod. Plátce dlužného pojistného musí písemně prohlásit, že jde o platbu za obchodní společnost. Dlužné pojistné se platí v české měně bezhotovostním převodem z účtu vedeného u banky na příslušný účet příslušné správy sociálního zabezpečení, nebo v hotovosti prostřednictvím banky nebo držitele poštovní licence na příslušný účet příslušné správy sociálního zabezpečení s uvedením variabilního symbolu platby.\n\nSystém nemocenského pojištění je určen pro výdělečně činné osoby, které v případech tzv. krátkodobých sociálních událostí zabezpečuje dávkami nemocenského pojištění. Jde o nároková peněžitá plnění. Účastníci nemocenského pojištění jsou zaměstnanci a osoby samostatně výdělečně činné. Zaměstnanci jsou povinně účastni nemocenského pojištění, na rozdíl od osob samostatně výdělečně činných, jejichž nemocenské pojištění je dobrovolné. Z nemocenského pojištění zaměstnanců se poskytují 4 dávky nemocenské podpora při ošetřování člena rodiny, vyrovnávací příspěvek v těhotenství a v mateřství, peněžitá pomoc v mateřství. Z nemocenského pojištění osob samostatně výdělečně činných se poskytuje nemocenské a peněžitá pomoc v mateřství.\n\nNemocenské pojištění se začíná počítat redukcí vyměřovacího základu. Denní vyměřovací základ se redukuje tak, že za celou dobu pracovní neschopnost a podpory při ošetřování člena rodiny se z částky do 550 Kč počítá 90 %, z částky nad 550 Kč do 790 Kč se počítá 60 %, k částce nad 790 Kč se nepřihlíží, pro účely peněžité pomoci v mateřství a vyrovnávacího příspěvku v těhotenství a mateřství se částka 550 Kč započítává ze 100 %. Dosud užívanou procentní sazbu 69 % nahradila sazba odstupňovaná. Procentní sazba je 60 % od 4. do 30. dne trvání pracovní neschopnosti, 66 % od 31. do 60. dne trvání pracovní neschopnosti, 72 % od 61. dne trvání pracovní neschopnosti. Částka DVZ se zaokrouhluje až po snížení na 90 %. DVZ (tj. úhrn započitatelných příjmů dělený počtem kalendářních dnů RO).\n\nDůchodové pojištění je součástí sociálního pojištění na sociální zabezpečení, vedle nemocenského pojištění a příspěvku na státní politiku zaměstnanosti. Je to pojistné pro případ stáří, invalidity a úmrtí živitele. Poskytuje hmotné zabezpečení pro dlouhodobé sociální situace. Důchodový systém se skládá ze tří pilířů zabezpečení na penzi. První pilíř tvoří povinné důchodové pojištění. Druhý pilíř tvoří dobrovolné spoření na důchod. Třetí pilíř je doplňkové penzijní připojištění se státním příspěvkem. V oblasti organizačního a administrativního zabezpečení jsou určité odlišnosti pro silové resorty (např. vojáci, policisté, celníci, hasiči).\nZákladním právním předpisem je zákon č. 155/1995 Sb., o důchodovém pojištění. Účast na důchodovém pojištění je povinná pro osoby ekonomicky aktivní. Ze základního důchodového pojištění se poskytuje starobní důchod (zahrnuje řádný, poměrný, předčasný a další varianty starobního důchodu), invalidní, vdovský/vdovecký a sirotčí důchod. O důchodové pojištění se žádá na Okresní správě sociálního zabezpečení v místě trvalého bydliště žadatele. Žádat se může osobně nebo v zastoupení, na základě notářsky ověřené plné moci. Důchod se skládá ze základní výměry, která je stanovena pevnou částkou pro všechny druhy důchodů, bez ohledu na délku doby pojištění a výši výdělků. Výše činí 2 400 Kč měsíčně. Další složka důchodu je procentní výměra. Nárok na získání důchodového pojištění je daný potřebnou délkou pojištění a dosažením důchodového věku. Pro jednotlivé typy důchodů jsou podmínky odlišné v délce pojištění a věku. Doba pojištění je doba, kdy se osoby účastní na pojištění. Započítává se i náhradní doba pojištění, z 80 % doba studia (pouze studium do 31. 12. 2009), a dále doba vedení v evidenci úřadu práce jako uchazeč o zaměstnání s podporou nebo při rekvalifikaci. Při nepobírání podpory se započítávají 3 roky a před dosažením 55 let pouze 1 rok. Započítává se výkon civilní služby, příprava zdravotně postižených na zaměstnání a doba pobírání invalidního důchodu III. stupně. Důchodový věk je stanoven zákonem podle roku narození.\n\nPlná, produktivní a svobodně zvolená zaměstnanost je základním cílem hospodářské\na sociální politiky. Hospodářská a sociální politika usiluje o rovnováhu mezi nabídkou a poptávkou po pracovních místech, využití pracovních sil produktivním způsobem, zajištění práva občanů. Práva občanů jsou právo na zaměstnání bez ohledu na rasu, barvu pleti, pohlaví, jazyk, náboženství, politické nebo jiné smýšlení, členství v politických stranách nebo příslušnost k politickým hnutím, národnost, etnický nebo sociální původ, majetek, zdravotní stav, věk.\n\nMá za úkol předcházet nepříznivým sociálním situacím jedinců ve státem definovaných demografických skupinách. Je výrazem státem vynucené solidarity.\n\n\n"}
{"id": "319451", "url": "https://cs.wikipedia.org/wiki?curid=319451", "title": "Frank Langella", "text": "Frank Langella\n\nFrank A. Langella Jr. (* 1. ledna 1938 Bayonne, New Jersey, USA) je americký herec italského původu. Vystudoval herectví na Syracuse University a poté začal hrát v regionálních divadlech. V roce 1977 se oženil s Ruth Weilovou, se kterou má dvě děti a s níž se v roce 1996 rozvedl. Během natáčení filmu \"Eddie\" se zamiloval do herečky Whoopi Goldbergové a jejich románek trval až do roku 2000.\n\nStal se členem souboru Lincoln Center Repertory Company v New Yorku, kde pokračoval ve studiu herectví u Elii Kazana. Od počátku 70. let se příležitostně začal objevovat i ve filmech, ale výrazněji na sebe upozornil až někdy během 90. let, kdy ztvárnil mnoho záporných filmových postav jako například ve filmu \"Dave nebo \"Junior.\n\nTřikrát za sebou získal cenu Obie. Třikrát získal také cenu Tony za vedlejší roli ve hře \"Seascape\" (1975), \"Fortune's Fool\" (2002) a také za ztvárnění Richarda Nixona ve \"Frost/Nixon\" (2008).\n\n"}
{"id": "319452", "url": "https://cs.wikipedia.org/wiki?curid=319452", "title": "Horizontální členění textu", "text": "Horizontální členění textu\n\nHorizontální členění textu je pojem z jazykovědy a literární vědy, který označuje takové členění textu, které text strukturuje, rozčleňuje na jednotlivé části. Horizontální členění textu je de facto lineární členění textu na začátek, střední a závěrečnou část, v psaném textu i na kapitoly a odstavce.\nSynonymním pojmem je vnější kompozice literárního díla.\n\nJednotlivé části textu, které horizontální členění vyděluje, jsou:\n\n\nV rámci vlastního vyprávění pak samozřejmě horizontální členění liší\n\nTématem horizontálního členění jsou také začátky a konce textů a jejich typologie.\n\nProtějškem horizontálního členění je vertikální členění textu, které vytváří hierarchii jednotlivých informací a vazby mezi nimi v celém textu (např. velikost a typ písma, odrážky, číslování, poznámky pod čarou atd.).\n"}
{"id": "319453", "url": "https://cs.wikipedia.org/wiki?curid=319453", "title": "Kostel svatého Václava (Nemotice)", "text": "Kostel svatého Václava (Nemotice)\n\nŘímskokatolický farní kostel svatého Václava v Nemoticích byl postaven roku 1793.\n\n\n"}
{"id": "319455", "url": "https://cs.wikipedia.org/wiki?curid=319455", "title": "Kevin Hannan", "text": "Kevin Hannan\n\nKevin J. Hannan (22. ledna 1954 – 5. ledna 2008) byl americký etnolingvista a slavista.\n\nVěnoval se mimo jiné jazykovědnému výzkumu obyvatel Těšínského Slezska, které shrnul v monografii \"Borders of Language and Identity in Teschen Silesia\" (1996).\n"}
{"id": "319460", "url": "https://cs.wikipedia.org/wiki?curid=319460", "title": "Ploskovice (zámek)", "text": "Ploskovice (zámek)\n\nStátní zámek Ploskovice je barokní zámecká stavba nalézající se ve stejnojmenné obci v okrese Litoměřice v Ústeckém kraji asi 6 kilometrů východně od Litoměřic. Správu a zpřístupnění zámku veřejnosti zajišťuje Národní památkový ústav. Dnešní čtvercovou dispozici tomuto zámku dal pravděpodobně známý architekt a stavitel Octavio Broggio (1670–1742) v letech 1720 až 1730 patrně z popudu tehdejší majitelky zdejšího panství vévodkyně Anny Marie Františky Toskánské z rodu sasko-lauenburského, manželky toskánského vévody Gastona III.\n\nRomantická stavba se nalézá na jižním okraji stejnojmenné obce, dále od obce se pod zámkem rozprostírá zámecký park. Objekt zámku je od severu doplněn klasicistní přístavbou pocházející z počátku 19. století, která sloužila zejména pro hospodářské a správní účely.\n\nOd roku 1805 zámek sloužil jako letní a výletní sídlo panujícího habsburského rodu, neboť v tomto roce přešel do majetku toskánské větve Habsburků. Objekt prošel další velkou rekonstrukcí, přestavbou a dostavbou zhruba v polovině 19. století, kdy zámek dostal svoji dnešní definitivní podobu v souvislosti s abdikací rakouského císaře Ferdinanda V. a nástupem mladého císaře Františka Josefa I. na císařský trůn v bouřlivém roce 1848. Objekt se tehdy stal letním sídlem bývalého císaře Ferdinanda V. Dobrotivého (společně se zámkem v Zákupech). Po smrti Ferdinanda V. pak objekt zámku zcela přešel do majetku císaře Františka Josefa I.\n\nPo roce 1918 zámek sloužil jako letní sídlo československého Ministerstva zahraničních věcí, jezdil sem často zejména tehdejší ministr zahraničních věcí Edvard Beneš s manželkou. V době druhé světové války, kdy Ploskovice územně spadaly pod nacistickou Velkoněmeckou říši, zde sídlila od 10. října 1940 nacistická škola ( \"Nationalpolitische Erziehungsanstalten\") přezdívaná \"Napola\".\n\nZámek má, stejně tak jako zámek v Zákupech, bohatou malířskou výzdobu, již provedl malíř Josef Navrátil (1798-1865). V roce 1954 malby restauroval František Fišer (1889-1957).\n\nBěhem prohlídky s průvodcem si lze prohlédnout vestibul, 11 místností a grotty v nejnižším patře.\n\nV zahradě roste jedna z nejstarších pavlovnií plstnatých (Paulownia tomentosa) v Čechách.\n\nRomantická stavba posloužila již několikrát českým i zahraničním filmařům k natáčení několika filmů.\nNěkolik záběrů ploskovického zámku bylo pořízeno i do pohádek Deváté srdce, Živá voda, Panna a netvor.\n\n\n\n\n"}
{"id": "319462", "url": "https://cs.wikipedia.org/wiki?curid=319462", "title": "Pohořelec", "text": "Pohořelec\n\nPohořelec je místní jméno, které mají některá místa postižená v minulosti požárem. Jmenují se tak například:\n\n\n"}
{"id": "319464", "url": "https://cs.wikipedia.org/wiki?curid=319464", "title": "Irena Sendlerová", "text": "Irena Sendlerová\n\nIrena Stanisława Sendlerowa (rozená Krzyżanowska, počeštěně Sendlerová; 15. února 1910, Varšava – 12. května 2008, Varšava) byla polská sociální pracovnice a učitelka, jedna z vůdčích osobností polského protinacistického odboje. Byla zakladatelkou, vedoucí a poslední žijící členkou dětského oddělení Rady pro pomoc Židům (Żegoty).\n\nZa druhé světové války tato katolička zorganizovala pod krycím jménem \"Jolanta\" záchranu asi 2500 židovských dětí, z nichž řadu osobně vyvedla z Varšavského ghetta. Byla zatčena a prošla mučírnami gestapa, aniž promluvila. Byla odsouzena k smrti, ale s pomocí Żegoty popravě unikla a dál pracovala v odboji.\n\nCeloživotně politicky orientována sociálně demokraticky, od studentských let angažovaná členka socialistické strany. Roku 1945, po nuceném sloučení polských socialistů s polskými komunisty však stranickou legitimaci odevzdala a za své smýšlení byla zejména na konci 40. let pronásledována. S nepřízní režimu se potýkala i za dalšího vývoje komunistického režimu v Polsku. V roce 1965 jí Jad Vašem prohlásil za spravedlivou mezi národy, avšak polský režim jí nedovolil vycestovat a vyznamenání převzít. Teprve v roce 2003 obdržela polský Řád bílé orlice.\n\nIrena Sendlerowa byla dcerou Stanisława Krzyżanowského, lékaře a aktivisty socialistické strany. V Otwocku, kde vyrůstala, žila silná židovská komunita a chudí Židé tvořili většinu pacientů jejího otce. Irena se při hrách s židovskými vrstevníky velice rychle naučila jidiš. V sedmi letech ztratila otce, který se při ošetřování pacientů nakazil tyfem. Místní židovská obec, která si velice vážila práce dr. Krzyżanowského pro své členy, poté nabídla, že jí bude platit až do plnoletosti stipendium, matka ale nabídku odmítla.\n\nSendlerowa studovala polonistiku a učitelství na Varšavské univerzitě, odkud byla dočasně vyloučena za protesty proti zavedení tzv. lavicového ghetta. Studium ukončila těsně před válkou, ovšem jako socialistka prakticky neměla šanci získat učitelské místo, proto se nechala zaměstnat na sociálním odboru varšavského magistrátu.\n\nNa varšavském magistrátu začala odbojářská činnost Ireny Sendlerowé. Nejprve byla hlavně administrativní: když Němci zakázali poskytovat sociální pomoc Židům, na úřadě s ostatními zaměstnanci rychle utvořila asi desetičlennou skupinu, která manipulací s archivy a falšováním dokumentů zařídila, že asi tři tisíce židovských rodin dostávalo podporu i nadále.\nPo uzavření Varšavského ghetta svoji pomoc Židům rozšířila. Zfalšovala zvláštní propustku vydávanou zdravotnickému personálu, který měl dohlížet na to, aby se epidemie v ghettu nevymkly kontrole. (Epidemie byly jedním ze způsobů, jak nechat Židy v ghettu vymřít, na druhé straně německá správa měla obavy, aby nedošlo k jejich úniku mimo ghetto. Proto nechávala polské zdravotníky a lékaře pracovat na jejich potlačování.) S touto propustkou pravidelně navštěvovala ghetto a pašovala do něj léky a potraviny. Aby snáze získala důvěru obyvatel ghetta, nosila na znamení solidarity s jeho obyvateli židovskou hvězdu. Někdy v této době z něj také začala pašovat děti, zatím jen ty bezprizorní. Snažila se pro ně shánět úkryt a vymyslet způsoby, jak jich odtamtud dostat více.\n\nKoncem roku 1942 se stala vedoucí dětského oddělení Żegoty a její činnost se stala masovou. Nyní si již byla jistá tím, že všechny Židy Varšavského ghetta čeká smrt, a byla odhodlána zachránit z něj maximum dětí. Obcházela jednotlivé rodiny a maximálně využívala své dobré pověsti i dokonalé znalosti jidiš, aby přesvědčila rodiče, aby jí dali své děti a ona se je mohla pokusit zachránit. Ona a její spolupracovníci již pašovali děti z ghetta ve velkém, a to mnoha rozličnými způsoby. Byly (často uspané) prováženy sanitkami v rakvích jako mrtvé oběti tyfu, odváženy ukryté v odpadcích, prováděny kanály a podzemními chodbami, prováděny přes starou soudní budovu nebo – pokud byly menší – přehazovány v dobře vycpaných pytlích přes tři metry vysokou zeď ghetta.\nPro propašované děti hledala úkryty. Aby vyřešila zásadní problém při podobných akcích otázku důvěry obou stran, rozhodla se opřít jednak o osobní vazby, které získala zejména jako sociální pracovnice, a jednak o katolickou církev, jíž byla členkou. Jako první začala děti ukrývat v katolických klášterech a sirotčincích, jejichž představené znala, protože s nimi dříve spolupracovala; například to byly františkánské sestry, které vedla Matylda Getterová. Postupně, vybavena jejich doporučeními, se obracela na další instituce tohoto typu, a když už ani to nestačilo, přišli na řadu katoličtí kněží, na něž se obracela, aby jí doporučili spolehlivé rodiny ze svých farností. Krom toho, že stále pracovala v terénu, také řídila operace a vedla kartotéku obsahující kompletní přehled původních a krycích identit dětí. Papírky se záznamy ukryla v zavařovacích sklenicích a zakopala na zahradě své přítelkyně.\n\nMetoda krytí, kterou zvolila, spočívala ve změně identity dětí. Děti se v ideálním případě neměly skrývat někde po sklepeních, ale vybaveny falešnými doklady měly být začleněny do rodin a sirotčinců, což bylo v dlouhodobém horizontu mnohem bezpečnější a účinnější. Nejsnáze se takto pašovala a ukrývala nemluvňata, mnohem horší to bylo s odrostlejšími dětmi, které byl problém nejen dostat z ghetta, ale zejména vhodně ukrýt. Řada z nich pocházela z ortodoxních židovských rodin, hovořila pouze jidiš a neměla ponětí o katolické víře a zvycích. Takové děti musely prodělat zvláštní rychlokurs řeči i katechismu, aby se neprozradily při návštěvě školy či až půjdou se svou novou rodinou v neděli do kostela (kam jít musely, měly-li zůstat nenápadné). Komplikovaná byla i prefabrikace jejich krycí legendy a dokladů – jejich příchod byl mnohem nápadnější. Nacisté trestali ukrývání Židů vyvražděním celé usedlosti: kdo přijal židovské dítě, riskoval život celé své rodiny respektive celého osazenstva kláštera či sirotčince (velmi malé děti mohly být někdy ušetřeny, ovšem nebylo to pravidlem a navíc ušetřeny v tomto případě znamená odeslány do koncentračního tábora, kde stejně měly jen minimální naději na přežití). Přesto Irena Sendlerowá vždy tvrdila, že ji nikde neodmítli.\nV roce 1943 byla Irena Sendlerowá zatčena gestapem, ale ani přes opakované brutální mučení nic důležitého nevyzradila. Posilou jí jistě byl vzkaz od šéfa Żegoty „Trojana“, který se jí podařilo doručit a v němž stálo, že organizace udělá všechno pro to, aby ji dostala z toho pekla. Podrobnosti z jejího pobytu ve vězení a výslechů nejsou známy – ona sama podrobnosti o této části svého života nikomu nesdělila, dokonce ani svým nejbližším. Známo je jen, že mučení zanechalo na jejím těle trvalé následky..\n\nByla odsouzena k smrti, ale Żegota podplatila dozorce, kteří jí umožnili prchnout a zapsali ji jako popravenou. Po útěku i nadále pokračovala v zachraňování Židů.\n\nCelkem Dětské oddělení Sendlerowé propašovalo z Varšavského ghetta asi 2500 dětí (sama Sendlerowá asi 400), většina z nich se dožila konce války. V roce 2008 žilo ještě asi 700 z nich. Je mezi nimi řada významných osobností, například Ševach Weiss, poslanec (1981 –1999) a mluvčí (= předseda; 1992 –1996) Knesetu, či Michał Głowiński, spisovatel a profesor literatury.\n\nPo druhé světové válce a nástupu komunistického režimu v Polsku se Irena Sendlerowa opět stala nežádoucí osobou. Jeden z jejích synů zemřel po předčasném porodu, který byl důsledkem tvrdého výslechu na služebně Státní policie (1949). Komunistický režim též znemožnil jejím dětem studium na vysokých školách. Důvodem byla její činnost za druhé světové války: jako členka Żegoty a účastnice Varšavského povstání byla příslušnicí komunisty pronásledovaného nekomunistického (západního) odboje.\n\nSendlerowa po válce dál pracovala asi 30 let jako sociální pracovnice ve varšavských sirotčincích a domovech důchodců. Měla tři děti, přežila ji však pouze dcera. V prosinci 1948 se jako členka Polské socialistické strany automaticky stala členkou Polské sjednocené dělnické strany (stranické čistky se jí vyhnuly), ovšem v roce 1968 ze strany vystoupila na protest proti brutálním zásahům proti protivládním demonstracím a především antisionistické kampani, kvůli které z Polska odešla část Židů.\n\nV roce 1965 jí Jad Vašem udělil titul \"Spravedlivá mezi národy\", komunistická vláda jí ale nepovolila výjezd do Izraele, kam byla zvána. Svůj strom v Aleji spravedlivých tak mohla zasadit až v roce 1983. V roce 1991 obdržela čestné občanství Izraele.\n\nV roce 1999 Norm Conard, středoškolský učitel z Kansasu, zadal čtyřem studentkám, aby podrobněji prozkoumaly příběh Ireny Sendlerowé. Upoutala je zpráva o ženě, která zachránila 2500 židovských dětí, a původně předpokládali, že jde o tiskařskou chybu. Výsledkem projektu byla mimo jiné jednoaktová divadelní hra \"Life in a Jar\" (\"Život v zavařovačce\"). Představení založené na činnosti Ireny Sendlerowé mělo v březnu 2008 za sebou více než 240 představení v Severní Americe i Evropě. Od roku 2002 se v Kansasu 10. března slaví \"Irena Sendler Day\".\n\nDne 10. října 2003 Irena Sendlerowá obdržela nejvyšší polské civilní vyznamenání Řád bílého orla. V roce 2004 vyšla její biografie \"Matka dzieci Holocaustu. Historia Ireny Sendlerowej\" sepsaná Annou Mieszkowskou (česky vyšlo v roce 2010 jako \"Děti Ireny Sendlerové\"). Dne 11. dubna 2007 se stala rytířkou Řádu úsměvu.\n\nV roce 2007 byla Irena Sedlerová Polskou republikou nominovaná na Nobelovu cenu míru. Polský prezident Lech Kaczyński prohlásil, že \"je spravedlivě nominovaná na Nobelovu cenu za mír\". Iniciativa byla oficiálně podporovaná také státem Izrael prostřednictvím svého premiéra Ehuda Olmerta a také vedením pamatníku vyhlazovacího a koncentračního tábora Auschwitz a Birkenau, které podpořilo nominaci Ireny Sedlerové hlavně z důvodu, že ji považují za jednu z posledních žijících hrdinek své generace. Svým postojem demonstrovala svou vnitřní sílu i přesvědčení a mimořádné hodnoty osobního přístupu proti zlu – proti likvidaci lidí. Nobelovu cenu za mír ale Irena Sedlerová nedostala. Obdržel ji za projekt globálních změn kandidát Al Gore.\nIrena Sendlerowa zemřela 12. května 2008 v 8:40 v nemocnici ve Varšavě po dlouhém boji se zápalem plic. Pohřbena byla 15. května, a místem jejího odpočinku se stal \"Cmentarz Powązkowski\", nejstarší a nejslavnější hřbitov Varšavy.\n\nDne 1. června 2008 byly Żegota a jmenovitě Irena Sendlerowá uctěny zvláštní rezolucí polského Sejmu dětí a mládeže (\"Sejm Dzieci i Młodzieży\"). Téhož roku 30. července přijal americký Kongres aklamací rezoluci k uctění památky Ireny Sendlerowé. Tentýž den podobnou rezoluci navrhl v americkém Senátu senátor a prezidentský kandidát demokratické strany, Barack Obama. Společnost Hallmark natočila v roce 2009 o Ireně Sendlerowé film \"Courageous Heart of Irena Sendler\" (v Polsku známý pod jménem \"Dzieci Ireny Sendlerowej\"), Irenu Sendlerowou v něm hraje kanadská herečka Anna Paquin. V květnu 2014 byl v ruské Moskvě v parku Mastěrslavl odhalen Ireně Sendlerové první pomník na světě, který připomíná židovské děti z varšavského ghetta, jež Irena Sendlerová pomáhala zachránit. Pomník zpodobňuje Irenu Sendlerovou v životní velikosti. V rukou má kytici květin jako symbol míru. Za zády je stéla, na níž jsou stručně vylíčeny její hrdinské činy a také reliéf s vyobrazením dětí, které zachránila. Autorem pomníku je mladý sochař Andrej Plijev.,\n\nSeznam klíčových členů Dětského oddělení Żegoty, které Sendlerowa vedla:\n\n\n"}
{"id": "319467", "url": "https://cs.wikipedia.org/wiki?curid=319467", "title": "Mycoplasma", "text": "Mycoplasma\n\nMycoplasma je druhově velmi početný rod bakterií představující nejmenší a nejjednodušší prokaryotické buňky vůbec. Vyznačují se tím, že jim chybí buněčná stěna a jejich tvar tak udržuje pouze třívrstevná cytoplasmatická membrána. Řada druhů mykoplasmat jsou běžnými komenzály sliznic dýchacího, urogenitálního či trávicího traktu zvířat a lidí. Pouze některé druhy jsou významnými patogeny zvířat a lidí. Mezi nejznámější zástupce patří \"Mycoplasma pneumoniae\" (původce pneumonie u lidí) a \"Mycoplasma mycoides\" subsp. \"mycoides\" SC (původce plicní nákazy skotu).\n\nPrvní zmínky o mykoplasmatech sahají do 30. let 20. století, kdy byly u případů pneumonií lidí označeny za původce do té doby neznáme viry. Následně byly tyto mikroorganismy způsobující atypické pneumonie pojmenovány jako PPLO (Pleuro-Pneumonia-Like-Organisms). Teprve později se zjistilo, že se jedná o malé, primitivní bakterie. V roce 1963 došlo k první úspěšné izolaci in vitro a organismy byly zařazeny mezi mykoplasmata.\n\n\n"}
{"id": "319471", "url": "https://cs.wikipedia.org/wiki?curid=319471", "title": "Mistrovství světa v ledním hokeji – divize I", "text": "Mistrovství světa v ledním hokeji – divize I\n\nDivize I je kvalifikační soutěží mistrovství světa pořádanou IIHF. Soutěž je rozdělena do dvou skupin po šesti účastnících. Od roku 2012 byl zaveden nový systém, a to, že skupina A divize I je vyšší soutěží než skupina B divize I. Do elitní skupiny MS postupují první dva celky skupiny A. Poslední tým skupiny A sestupuje do skupiny B. Analogicky první tým skupiny B postupuje do skupiny A a poslední tým skupiny B sestupuje do skupiny A divize II.\n\nRozdělení do dvou skupin podle výkonnosti bylo poprvé vyzkoušeno na MS v roce 1951. Důvodem byl značný výkonnostní rozdíl mezi mužstvy projevující se na posledních světových šampionátech. IIHF se snažila, aby v elitní skupině, kde se hrálo o medaile, startovalo maximálně osm mužstev, proto byl tento systém po celá padesátá léta používán nepravidelně (1951, 52, 53, 55, 56 a 59) vždy podle toho kolik se přihlásilo účastníků na MS. Změna nastala od roku 1961, kdy byl stanoven žebříček výkonnosti mužstev a začalo se hrát každoročně ve třech skupinách – A, B, C – (od roku 1987 ještě přibyla skupina D) s přímým postupem a sestupem. Výjimkou byly roky 1962 a 1965, kdy se hrálo jen ve dvou skupinách. Až do roku 1967 byl pořadatel pro všechny skupiny stejný a hrálo se i ve stejném termínu. Od roku 1969 se začala skupina A pořádat odděleně od skupin B a C a od roku 1973 se každá skupina pořádala zvlášť. Do roku 2000 byly všechny skupiny IIHF považovány jako součást mistrovství světa.\n\nZatím poslední změna nastala v roce 2001, kdy byl zaveden po celkové reorganizaci tzv. nižších výkonnostních skupin mistrovství světa systém divizí. Divize jsou rozděleny do tří výkonnostních skupin – divize I, II a III. Jsou provázány systémem postup – sestup, kromě divize III, z které nesestupuje nikdo. Divize už ale nejsou součástí mistrovství světa, ale jeho kvalifikací.\n\nV letech 2001 až 2011 byla divize I rozdělena do dvou rovnocenných skupin. Vítězové obou skupin postupovali do elitní skupiny MS a týmy z posledních míst sestupovaly do divize II.\n\n\n"}
{"id": "319472", "url": "https://cs.wikipedia.org/wiki?curid=319472", "title": "David Bruce", "text": "David Bruce\n\nSir David Bruce (29. května 1855, Melbourne – 27. listopadu 1931) byl skotský lékař, patolog a mikrobiolog. Objevil původce Maltské horečky (\"Brucella melitensis\") a spavé nemoci (\"Trypanosoma brucei\").\nNarodil se v australském Melbourne skotským rodičům, ale v 5 letech se vrátil zpět do Skotska. Vystudoval medicínu na univerzitě v Edinburku. Nejvýznamnější během jeho kariéry bylo působení v Britské armádě na Maltě. Tam v roce 1887 poprvé izoloval a popsal původce vlnité horečky (=Maltská horečka, =Gibraltarská horečka, =brucelóza), jehož pojmenoval jako \"Micrococcus melitensis\". Na jeho počest byla později bakterie přejmenována na \"Brucella melitensis\" a název onemocnění se sjednotil na brucelóza.\n\n"}
{"id": "319473", "url": "https://cs.wikipedia.org/wiki?curid=319473", "title": "Kostel svatého Václava (Orlovice)", "text": "Kostel svatého Václava (Orlovice)\n\nŘímskokatolický farní Kostel svatého Václava je kostel, jenž stojí nad obcí Orlovice poblíž okresního města Vyškov. Byl postaven na místě hradu Orlov.\n\nKostel byl vybudován na místě předhradí hradu Orlov v roce 1785. Kdysi na témže místě stávala kaple rytířského řádu johanitů.\n"}
{"id": "319474", "url": "https://cs.wikipedia.org/wiki?curid=319474", "title": "Trutnov Open Air Festival", "text": "Trutnov Open Air Festival\n\nTrutnov Open Air Festival, dříve Trutnov Open Air Music Festival, přezdívaný jako Český Woodstock (či nazývaný prostě Trutnov; od roku 2014 se též používá varianta Trutnoff) je nejstarší český rockový festival, konající se v Trutnově. První ročník v roce 1987 byl rozehnán komunistickou Státní a Veřejnou bezpečností, od roku 1990 (první povolený ročník) se festival pořádá v Trutnově. Festival je známý svým širokým hudebním záběrem a mimohudebními přesahy, zejména do oblasti ekologie, politiky či náboženství. Vyznačuje se neobvyklou a neotřelou dramaturgií, mimořádnou atmosférou, prodchnutou indiánskou filosofií a hosty ze společenského a kulturního života. Někdy proto bývá nazýván \"festival s názorem\". Jedním z pravidelných návštěvníků festivalu byl i disident, dramatik a pozdější prezident Václav Havel, který byl v roce 2007 jmenován \"náčelníkem festivalu\".\n\nFestival se naposledy konal v roce 2016, od té doby se kvůli sporům pořadatelů s trutnovskou radnicí nekoná. Podle tvrzení pořadatelů by měl být od roku 2020 přesunut do Brna.\n\nFestival se původně nazýval „Východočeský Woodstock“ a vznikl na undergroundových základech. K jeho vzniku daly podnět předcházející nezávislé aktivity, ilegální koncerty a výstavy, především pak koncerty ve Starých Bukách u Trutnova roku 1984 (který překazila policie), a koncert v Hradci Králové v roce 1986, které rozehnala Státní bezpečnost (StB). Martin Věchet, jeden z organizátorů festivalu, uvedl, že k rozhodnutí uspořádat hudební festival ho dovedl koncert Johna Mayalla v roce 1985 v Bratislavě, který na Věcheta silně zapůsobil.\n\nDalší inspirací byl Věchetův známý Milan \"Svědek\" Padevět, frontman kapely Hally Belly, který pořádal v Praze od roku 1986 undergroundové koncerty (mimo Hally Belly na nich vystoupily například Tři sestry). Později dostal nápad uspořádat celý festival kapel, které tehdy nemohly oficiálně vystupovat.\n\nPoté se Věchet spolu s Františkem \"Čuňasem\" Stárkem rozhodli v roce 1987 uspořádat festival \"zakázané kultury\" ve Volanově u Trutnova na Věchetově soukromém pozemku. I tento festival ovšem zrušila protiakce StB, která pozemek postříkala močůvkou, od domu nechala odpojit elektrický proud a organizátory (mj. Věcheta, Stárka a Padevěta) pozatýkala. Vesnici StB za pomoci Veřejné bezpečnosti obklíčila a návštěvníky rozehnala. Aparaturu se organizátorům podařilo schovat na chatě u Václava Havla na Hrádečku.\n\nPrvním oficiálním a povoleným ročníkem se tak stal Východočeský Woodstock 1990 jako jeden z prvních hudebních festivalů pod širým nebem v polistopadovém Československu. Konal se v parku na jižní okraji Trutnova zvaném \"Bojiště\", po pravé straně silnice od Jaroměře, poblíže místa kde v roce 1866 proběhla jedna z bitev Prusko-rakouské války (odtud název \"Bojiště\"). Hlavni pódium je umístěno v prostorách letního kina. To má tvar amfiteátru, což poskytuje návštěvníkům dobrou akustiku a místa k sezení.\n\nVýznamných hostem prvního povoleného ročníku festivalu byl v roce 1990 tehdejší prezident republiky Václav Havel, jenž se zúčastnil už akcí v letech 1984 a 1987, kdy uprchlí účastníci koncertu našli útočiště na jeho chalupě v Hrádečku, a festival pravidelně dál navštěvoval až do své smrti. Mezi účinkujícími v tomto roce byli mj. Kuličky, Psí vojáci, Pavel Dobeš, Sváťa Karásek, Dáša Vokatá, Garáž nebo Jim Čert.\n\nV roce 1990 nebylo úmyslem pořadatelů s festivalem každoročně pokračovat a vytvořit z něho tradici, jak je známá dnes. V roce 1991 se akce neuskutečnila; festival byl obnoven v roce 1992 v reakci na policejní zásah v trutnovském klubu End.\n\nOd té doby se festival koná pravidelně každý rok třetí víkend v srpnu. Od roku 1990 do roku 2013 byl za první ročník festivalu považován rozehnaný festival ve Volanově, od roku 2014 organizátoři tvrdí, že prvním ročníkem byl již (rovněž neuskutečněný) koncert ve Starých Bukách v roce 1984. Zatímco v roce 2012 festival slavil 25. výročí, v roce 2014 organizátoři ohlásili 30. výročí.\n\nOd roku 1993 na festivalu hrají i zahraniční hosté.\n\nV roce 1998 pořadatelé vyhlásili roční přestávku a zakladatel festivalu Martin Věchet odjel navštívit indiány. Toho využila skupina obchodníků, která v areálu uspořádala podobný festival, který se pokoušeli vydávat za původní festival. Na to reagovali pořadatelé výzvou tzv. k \"Festivalové neposlušnosti\", na kterou tehdy reagovaly tisíce lidí a desítky kapel, kteří odmítli na \"ukradený\" festival přijet a zahrát. Bojiště nakonec tři dny zaléval déšť a na místo přijelo asi 1500 návštěvníků.\n\nOd roku 1995 je každý ročník někomu či něčemu věnován - např. ekologickým iniciativám či Karlu Krylovi. Naposledy (2014) bylo festivalové setkání věnováno obětem masakru indiánů u Sand Creeku a ideálům 17. listopadu 1989.\n\nV roce 2007 byl \"náčelníkem festivalu\" prohlášen Václav Havel. O rok později byl na festival pozván Pierre Brice, představitel filmového Vinnetoua, a byl jmenován \"náčelníkem spřáteleného kmene\", (v roce 2013 na festival dorazil znovu).\n\nOd roku 2011 festival finančně podporuje podnikatel Zdeněk Bakala. Podle Martina Věcheta je díky jeho podpoře možné zvát na festival zahraniční hvězdy, které by jinak nebylo možné zaplatit. Festival finančně podpořil také Karel Janeček.\n\nFestival je zahajován několika koncerty ve čtvrtek večer, hlavní produkce se rozeběhne v pátek po poledni. Program zpravidla končí v noci z neděle na pondělí.\n\nJádro programu tvoří čeští interpreti, často spjatí s hudební alternativou a undergroundem, jako například The Plastic People of the Universe, Garáž či Jiří Schmitzer, a tradičně velký prostor dostávají punkové kapely jako N.V.Ú. a Visací zámek. Od roku 1993 na festivalu hrají i zahraniční hosté; účinkovali zde např. Faith No More (USA), Iggy Pop (USA), KoЯn (USA), Sepultura (Bra), Manic Street Preachers (GB), Motörhead (GB), Reef (GB), The Subways (GB), Fun'Da'Mental (GB), Fear Factory (USA), Rachid Taha (DZ/FR), Sick of It All (USA), Suicidal Tendencies (USA), Irie Revoltés (D), Dog Eat Dog (USA), Primal Scream (GB) a další. Každoročně festival hostí i účinkující, vybočující z rockového či undergroundového ducha festivalu, byli však obvykle vřele přijati, jako Banjo Band Ivana Mládka (1995, 2000, 2007, 2011), Marta Kubišová (1999, 2007, 2012), Václav Neckář (2001), Waldemar Matuška (2002) nebo Bambini di Praga (2007). Několik účinkujících (např. Alkehol, Ilona Csáková či Chaozz) však bylo vypískáno či \"vykelímkováno\".\nHudební program je rozložen na čtyři pódia (Hlavní scéna, Druhá scéna, Undergroundový stan I. M. M. Jirouse a Alternativní a meditační scéna, kde vystupují téměř výlučně mniši Hare Kršna), kde se vystupující střídají po půlhodinách až hodinách. Hlavní pódium patří hlavním hostům festivalu, na vedlejších scénách lze navštívit vystoupení spíše menších a alternativních hudebních uskupení. Rozmístění kapel na pódiích a informace o vystupujících lze zjistit z Festivalového samizdatu s programem, který si návštěvník může koupit u hlavní vstupní brány; tyto informace se tradičně nezveřejňují předem. V samizdatu jsou také plánek festivalového městečka, komiksy, rozhovory, ekologické rubriky, představení činnosti občanských iniciativ, ukázky komunistických textů ale třeba i festivalová kuchařka s dalšími články související s festivalem a jeho účinkujícími.\n\nTrutnov je také známý svou mimohudební stránkou, odkazující k indické či indiánské mystice. Na hlavním pódiu každý rok probíhá katolická i evangelická bohoslužba, jedno z pódií je vyhrazeno pro hnutí Hare Krišna. Dále se ve stáncích na festivalu prezentují nevládní nezávislé skupiny (mezi jinými Hnutí Duha, Nesehnutí, Greenpeace, nebo Konopa), které nabízejí tištěné materiály, filmy, besedy, fotografie a workshopy.\n\nTrutnov Open Air Festival má také výrazné protikomunistické zaměření - mimo jiné na něj tradičně nejsou zváni interpreti, kteří se zkompromitovali spolupráci s komunistickou Státní bezpečností (např. Jim Čert, Jaromír Nohavica či Ondřej Hejma).\n\nPo celém areálu jsou rozmístěny čajovny, prodejní stánky s jídlem, oblečením a festivalovými suvenýry. Je zajištěna požární ochrana a zdravotnická služba.\n\nTrutnov Open Air Festival bývá často nazýván \"kultovním\" a srovnáván s legendárním Woodstockem. Také bývá chválen za svoji unikátní atmosféru. Například podle Karla Heřmana, zpěváka kapely Čankišou, \"\"V Trutnově je každoročně výborná atmosféra, kterou může závidět většina tuzemských festivalů\"\". Miroslav Wanek z kapely Už jsme doma uvedl \"\"[Trutnov] Open Air má historii a tradici, jakou se žádná jiná podobná akce v Česku nikdy nebude moci pochlubit.\"\" Podle Anny Mašátové z Full Moon Magazine \"\"celkový dojem [...] zůstává pozitivní. Skvělé počasí, velmi slušný výběr jídla, bezesné dny a noci naplněné nevyváženou, ale fungující dramaturgií. Jinde by asi neprošla, tady si však cimbálovka zahraje soundtrack Vinnetoua a fanoušci už ji nepustí z pódia.\"\"\n\nAtmosféra na festivalu bývá někdy nazývána \"Duch festivalu\". Podle serveru aktuálně.cz \"\"Mnoho lidí na trutnovský festival nejezdí kvůli kapelám (jejichž složení se výrazně neliší od dalších domácích festivalů), ale spíše kvůli indiánskému nádechu i stále živenému odkazu disentu, z jehož kořenů celá akce původně vzešla.\"\" Antonín Viktora z Mladé Fronty DNES zase napsal: \"specifická atmosféra a prostředí naplněné odkazy na indiánskou kulturu a určité vyšší hodnoty odlišuje [Trutnov] od všech ostatních velkých hudebních akcí v Česku. Pro mnoho příznivců je to důležitější než kapely, které zde vystupují.\"\n\nNa trutnovský festival se neprodávají vstupenky na jednotlivé dny, pouze lístky na celý festival. V roce 2012 byla cena vstupenek 980 Kč (na dobírku), 1080 Kč (v předprodeji) a 1200 Kč (u pokladny na místě). Vstupenky bývají barevně graficky zpracovány, pořadatelé si je vyrábějí sami a nebývají distribuovány přes běžné komerční sítě. Návštěvníci mohou stanovat ve stanovém městečku na louce, oddělené od \"Bojiště\" plotem s vedlejšími vstupními branami. Stanování i parkování je v ceně vstupenky.\n\nNávštěvnost trutnovského festivalu se v minulosti pohybovala kolem 15 000 lidí. V posledních letech ale organizátoři počty návštěvníků nezveřejňují, na protest proti falšování a zkreslování těchto údajů na jiných festivalech. V roce 2012 pořadatelé oznámili, že ten rok navštívilo festival nejvíce lidí za poslední čtyři roky.\n\nNa skupinové fotce zaplněného amfiteátru před hlavní scénou v roce 2008 bylo napočítáno 3995 lidí a fotografie se zapsala do české knihy rekordů jako největší skupinové foto.\n\nJiž několik let se spekuluje o tom, že se festival bude stěhovat ze svého tradičního místa konání na Bojišti, některé ročníky byly dokonce označovány jako \"poslední na Bojišti\". Důvodem má být zastavění pozemků, na kterých stanují návštěvníci festivalu. V roce 2012 byla na louce, kde návštěvníci stanovali a v místech hlavní brány do festivalového campu, opravdu postavena první betonová stavba. Podle pořadatele festivalu Martina Věcheta \"Bojiště nemá budoucnost, alespoň ne tu festivalovou.\" Podle starosty Trutnova Ivana Adamce (ODS) je ale v okolí festivalového areálu dostatek jiných luk, takže stěhování festivalu nehrozí. V roce 2014 se festival nazýval \"Trutnoff\" v reakci na to, že radnice města údajně dál prodává pozemky, na kterých se festival koná, a tím akci ohrožuje.\n\nNovým dějištěm festivalu se měl stát areál bývalé vojenské základny Na Prachárně, asi 1 km od západního okraje Trutnova. Ke stěhování však nedošlo. I přesto, že organizátory starosta města Adamec tři roky ujišťoval, že se v žádném případě pozemky Na Prachárně nebudou prodávat a vyzval pořadatele k podání žádosti na pronájem pozemků, během krátké doby je radnice přes všechna ujišťování prodala k podnikatelským účelům. Pořadatelé festivalu sice nabídli nejvyšší cenu, avšak propásli termín odevzdání nabídek; proto byly pozemky prodány jinému subjektu, který měl v úmyslu v areálu vybudovat solární elektrárnu. Ten posléze nabídl pořadatelům pozemky k pronájmu za symbolickou cenu pod podmínkou, že areál zrekonstruují.\nPořadatelé odmítli investovat vysoké náklady do majetku, který jim nepatří; sluneční elektrárna na místě nestojí dodnes.\n\nK 31. 12. 2016 skončila nájemní smlouva na areál Bojiště mezi městem a společností Misservice, od které si organizátoři Bojiště každoročně po dobu trvání festivalu pronajímali. Radnice vyzvala občany, aby zasílali návrhy, jak s areálem naložit. Organizátoři mezi tím nemohli připravovat další ročník festivalu, neboť nevěděli, kdo bude Bojiště vlastnit a zdali tam bude možné nadále pořádat festivaly. Žádný ze šesti návrhů od občanů radnice neschválila a rozhodla se až do rozhodnutí o dalším využití areálu provozovat a spravovat Bojiště sama. O tom se organizátoři festivalu dozvěděli v únoru 2017, což bylo podle nich příliš pozdě na zahájení připrav festivalu.\n\nJakousi náhradou se měla stát „Zahradní slavnost“, menší festival ve Velkých Svatoňovicích pro cca 3000 lidí. Tento plán ale nevyšel, proto se organizátoři pokusili akci přesunout do Mladých Buků, kde narazili na odpor místního zastupitelstva, které schválilo řadu vyhlášek, které konání festivalu znemožnily. Martin Věchet oznámil, že pauza by měla být pouze roční, a v roce 2018 počítá s dalším ročníkem festivalu.\n\nOd 1. dubna 2018 má Bojiště pronajaté firma Bojiště s. r. o. na deset let. Součástí nájemní smlouvy byla podmínka, že umožní konání festivalu. I přesto se festival v roce 2018 nekonal. Věchet uvedl, že v situaci, kdy jsou pozemky, na kterých se koná festival, vyčleněny jako stavební parcely a nabízeny k prodeji, nemá festival na stávajím místě perspektivu, neboť k zastavění území může dojít prakticky kdykoliv, zatímco známé zahraniční kapely se musejí nasmlouvat i několik let dopředu. Dále řekl, že chuť pořádat další ročníky mu nechybí, a že dostal dvacet nabídek, kam by se festival mohl přestěhovat. Nejdále se dostala jednání s představiteli Strážnice a Brna.\n\nPo komunálních volbách na podzim 2018 se objevilo v koaliční smlouvě města Brna pořádání festivalu v pisáreckém údolí řeky Svratky nedaleko pavilonu Anthropos. Organizátoři chtěli první tamní ročník uspořádat už v roce 2019, ale v zájmu důkladné přípravy se dohodli s vedením města na prvním konání kolem 21. srpna 2020.\n\nPodle novináře Haló novin Josefa Petrů na festival jezdí \"\"společenství mariahuanářů, hledačů nirvány a reinkarnací a evidentní nevázanosti v mravech, jež je obrazem této doby.\"\" a \"\"[...] občané Trutnova mají [festivalu] vcelku plné zuby nejen kvůli překračování decibelů\"\".\n\nV roce 2005 aktivista Stanislav Penc zatelefonoval z hlavního pódia festivalu tehdejšímu premiérovi Jiřímu Paroubkovi, a poté nahlas přečetl jeho telefonní číslo s výzvou, aby mu lidé volali kvůli technoparty CzechTek, kterou brutálně rozehnala policie. Paroubkovi pak podle jeho slov přišlo na telefon několik set anonymních telefonátů a SMS, které obsahovaly i vulgarity a výhrůžky. Proto podal na Pence stížnost pro možný přestupek proti občanskému soužití. Městský úřad v Trutnově Paroubkovu stížnost zamítl.\n\nNejtvrdší spory mají pořadatelé festivalu s trutnovským zastupitelstvem, zejména pak se starostou Ivanem Adamcem. Původně byly vztahy organizátorů s radnicí dobré, ale pak začal Martin Věchet psát články kritické k vedení města, a vztahy výrazně ochladly. Starosta Adamec odmítl, že by chtěl festival zničit. Podle něj Věchet lže a snaží se kritikou odvrátit pozornost od ekonomických problémů festivalu. Dále obvinil Věcheta z pokrytectví a ze zrady ideálů, na nichž je festival založen.\n\nV dubnu 2010 se trutnovské zastupitelstvo usneslo, že bývalému prezidentovi Václavu Havlovi udělí Kulturní cenu a čestné občanství. Havlova chalupa na Hrádečku u Trutnova bývala centrem neoficiální kultury; rovněž zde Havel psal své divadelní hry. Starosta Adamec řekl, že co se týče formy předání vyznamenání, přizpůsobí se Havlovým návrhům. Havel vyjádřil své přání přijmout cenu na festivalu. Zastupitelé tento návrh kategoricky odmítli, neboť jim prostředí festivalu připadlo nedůstojné. Podle Adamce \"\"když tam [Havel] mlátí jako dvacetiletá mánička do barelu a kolem běhá nahý Magor Jirous, tak to mi jako vhodné prostředí pro předávání nejvyššího městského ocenění nepřipadá.\"\" Adamec dále pohrozil, že bude-li Havel trvat na předání na festivalu, zastupitelstvo mu cenu i čestné občanství jednoduše zabalí a raději pošle poštou: \"\"Když si někdo najde čas na návštěvu festivalu, tak by si podle mě mohl najít i hodinku na přebrání čestného občanství na radnici. A pokud ne, tak obě ocenění zabalíme a pošleme je Václavu Havlovi jednoduše poštou. A bude to vyřešené,\"\" řekl Adamec. Havel nakonec ocenění převzal v trutnovském společenském centru Uffo, ale nezúčastnil se slavnostního rautu s místními politiky a kulturními činovníky. Místo toho odjel s organizátory festivalu do hospody, kde pro něj Martin Věchet připravil koncert několika undergroundových kapel.\n\nV roce 2012 dostali pořadatelé Trutnova pokutu 150 000 korun za příliš hlučnou produkci. Pořadatelé se proti uložené pokutě odvolali, ministerstvo zdravotnictví ji ale potvrdilo.\n\nV červenci 2012 vznikla na facebooku skupina Sere mě Trutnov Open Air, vedená hudebníkem Matějem Dostálkem, který v minulosti na festivalu vystupoval. Stránka sdružuje lidi nespokojené s festivalem či s jeho prezentací. Podle Dostálka je filosofie festivalu falešná, parazituje na ideálech, jimiž se ohání, a hrají tam stále ti samí interpreti. Rok po svém založení měla skupina 106 členů.\n\nServer g.cz v roce 2014 festival kritizoval kvůli podprůměrné dramaturgii a údajně nízkým honorářům pro vystupující umělce.\n\nV roce 2016 se Věchet a Stárek zúčastnili natáčení dokumentu \"Milda\" o bývalém generálním tajemníkovi ÚV KSČ Milošovi Jakešovi. Režisér je přizval k natáčení, protože chtěl Jakeše konfrontovat s lidmi, kterým komunistický režim nějakým způsobem ublížil. Věchet se podle svých slov šel Jakeše zeptat, proč nechal v roce 1987 rozehnat první ročník festivalu, proč potlačoval nezávislou kulturu a perzekvoval umělce. Jakeš Věchetovi stále odporoval, až mu Věchet nakonec v nadsázce řekl, ať se tedy na festival přijede podívat a přesvědčí se sám, kdo jsou návštěvníci festivalu a jaké umění chtěl zakazovat.\n\nTřičtvrtěhodinový záznam z natáčení unikl na internet, a Stanislav Penc (který má s Věchetem spory) rozšířil prostřednictvm facebooku jeho část sestříhanou tak, aby vzbuzovala dojem, že se Věchet s Jakešem přátelí a že pozval Jakeše na festival jako čestného hosta. Toto video pobouřilo část návštěvníků festivalu i veřejnosti a několik kapel odřeklo svou účast na festivalu. Věchet odmítl, že by Jakeš zval jako čestného hosta, a uvedl, že určitě nečekal, že by Jakeš na festival dorazil, a že reakce na tuto aféru považuje za hysterické. Jakeš na festival nepřijel.\n\nPodle hudebního publicisty Ondřeje Bezra za většinu problémů festivalu může sám Věchet, který má „\"mimořádnou schopnost dělat si nepřátele. Možná i tam, kde by to vůbec nebylo nutné.\"“ Jiří Štefek z Reflexu v květnu 2018 kritizoval Věcheta za mlžení okolo dalšího osudu festivalu a za pokračující spory s radnicí města, a dodal \"„Je čas si to na rovinu přiznat, jedna „epocha“ zkrátka skončila. Když se nebyl Věchet ve svém městě schopen nějak džentlmensky dohodnout loni ani letos, nezvládne to už ani příště. Zkrátka nikdy.“\"\n\n"}
{"id": "319475", "url": "https://cs.wikipedia.org/wiki?curid=319475", "title": "Mistrovství světa v ledním hokeji – divize II", "text": "Mistrovství světa v ledním hokeji – divize II\n\nDivize II. je kvalifikační soutěží mistrovství světa pořádanou IIHF. Soutěž je rozdělena do dvou skupin po šesti účastnících. Od roku 2012 byl zaveden nový systém, a to, že skupina A divize II je vyšší soutěží než skupina B divize II. Do divize I postupuje první celek skupiny A. Poslední tým skupiny A sestupuje do skupiny B. Analogicky první tým skupiny B postupuje do skupiny A a poslední tým skupiny B sestupuje do divize III.\n\nRozdělení do dvou skupin podle výkonnosti bylo poprvé vyzkoušeno na MS v roce 1951. Důvodem byl značný výkonnostní rozdíl mezi mužstvy projevující se na posledních světových šampionátech. IIHF se snažila, aby v elitní skupině, kde se hrálo o medaile, startovalo maximálně osm mužstev, proto byl tento systém po celá padesátá léta používán nepravidelně (1951, 52, 53, 55, 56 a 59) vždy podle toho kolik se přihlásilo účastníků na MS. Změna nastala od roku 1961, kdy byl stanoven žebříček výkonnosti mužstev a začalo se hrát každoročně ve třech skupinách – A, B, C – (od roku 1987 ještě přibyla skupina D) s přímým postupem a sestupem. Výjimkou byly roky 1962 a 1965, kdy se hrálo jen ve dvou skupinách. Až do roku 1967 byl pořadatel pro všechny skupiny stejný a hrálo se i ve stejném termínu. Od roku 1969 se začala skupina A pořádat odděleně od skupin B a C a od roku 1973 se každá skupina pořádala zvlášť. Do roku 2000 byly všechny skupiny IIHF považovány jako součást mistrovství světa.\n\nZatím poslední změna nastala v roce 2001, kdy byl zaveden po celkové reorganizaci tzv. nižších výkonnostních skupin mistrovství světa systém divizí. Divize jsou rozděleny do tří výkonnostních skupin – divize I, II a III. Jsou provázány systémem postup – sestup, kromě divize III, z které nesestupuje nikdo. Divize už ale nejsou součástí mistrovství světa, ale jeho kvalifikací.\n\nV letech 2001 až 2011 byla divize II rozdělena do dvou rovnocenných skupin. Vítězové obou skupin postupovali do divize I a týmy z posledních míst sestupovaly do divize III.\n\n\n"}
{"id": "319477", "url": "https://cs.wikipedia.org/wiki?curid=319477", "title": "Andrův stadion", "text": "Andrův stadion\n\nAndrův stadion je fotbalový stadion, na kterém hraje své domácí zápasy především klub SK Sigma Olomouc, avšak využíván je i pro zápasy české reprezentace. Stadion má kapacitu 12 566 míst k sezení.\n\nJméno stadión nese po olomouckém velkoobchodníkovi Josefu Anderovi, který byl velkým příznivcem fotbalu, a na jeho popud začal se v roce 1938 budovat nový moderní stadion v Olomouci. Stadión pro 20 000 lidí byl otevřen o dva roky později a jeho hlavní dominantou se stala železobetonová tribuna, kterou však zničili vojáci Wehrmachtu na sklonku druhé světové války, když vyhodili do povětří muniční sklad, který zřídili v útrobách tribuny. Po válce byla vystavěna pouze provizorní dřevěná tribuna, která však sloužila až do roku 1976. Od 1977 se začala budovat nová tribuna, která přinesla pohodlí divákům i potřebné zázemí fotbalistům. V roce 1985 se začala stavět i protější tribuna. Další větší změny nastaly v roce 1998, kdy byla hlavní tribuna kompletně předělána pro místa na sezení, byla vystavěna montovaná Jižní tribuna a začalo se z výstavbou nové severní tribuny, která byla dostavěna o 2 roky později.\n\nV roce 2009 začala stavba nové Jižní tribuny, která architektonicky kopíruje její severní vzor. Kromě míst pro 2 534 (z toho 460 pro VIP) fanoušků se v útrobách stavby nachází 30 bytových apartmánů, skyboxy a technické zázemí klubu. Kapacita jižní tribuny je menší než kapacita tribuny severní, protože se zde nachází obří obrazovka a společenská místnost s výhledem na hrací plochu. Výstavba byla dokončena v roce 2010.\n\nDo budoucna je plánováno prodloužení Západní tribuny až k brankové čáře na jižní straně a zastřešení celého stadionu, čímž by se stadion zařadil mezi nejmodernější nejen v Česku, ale i celé Evropě.\n\nPůvodní název se poprvé změnil v roce 1950 a to především z politických důvodů na „Stadion Míru“. Až v roce 1993 byl, z úcty k zakladateli areálu a mecenáši olomouckého fotbalu Josefu Anderovi, stadiónu opět navrácen původní název.\n\nNa stadionu je 3 634 krytých míst. Má vyhřívaný trávník využívající technologii Fibresand. Andrův stadion byl prvním stadionem v České republice, který tuto technologii začal používat. Řadí se mezi nejmodernější stadióny Česka a splňuje všechna kritéria UEFA pro pořádání pohárových a reprezentačních zápasů.\n\nNejvyšší návštěva na stadionu byla 12 106 fanoušků v sezóně 2000/01 na utkání s pražskou Spartou.\n\n"}
{"id": "319482", "url": "https://cs.wikipedia.org/wiki?curid=319482", "title": "Jiří Němeček", "text": "Jiří Němeček\n\nJiří Němeček (6. května 1923, Praha – 15. ledna 1996, Praha) byl český herec. Jednalo se o herce, jenž disponoval velmi pěknou dikcí a osobitě kultivovaným vystupováním, o muže, jenž velmi často hrával role mužů uhlazeného chování a intelektuálského vystupování. (Výjimkou je např. role imperialistického agenta – lidské trosky v epizodě seriálu Třicet případů majora Zemana \"Vrah se skrývá v poli\").\n\n\n\n"}
{"id": "319483", "url": "https://cs.wikipedia.org/wiki?curid=319483", "title": "Josef Ander", "text": "Josef Ander\n\nJosef Ander (5. listopadu 1888 Svatý Kopeček u Olomouce – 24. října 1976 Olomouc) byl olomoucký podnikatel, který za první republiky disponoval hustou sítí prodejen ASO (Ander a syn Olomouc). Do společnosti, kterou založil jeho otec Josef Ander st., vstoupil v roce 1920 a stal se zde vrchním ředitelem. Angažovali se v ní i jeho čtyři mladší bratři, po otcově smrti roku 1933 ale řízení plně převzal Josef, který pokračoval v její úspěšné expanzi. Byl také známý jako sběratel umění a mecenáš olomouckého sportu, především fotbalu. Dnes je po něm pojmenován olomoucký fotbalový stadion, který nechal postavit – Andrův stadion. Po roce 1948 byl veškerý majetek zabaven a Josef Ander byl spolu s rodinou pronásledován.\n\nNa Svatém Kopečku nechal architektem Bohumírem F. A. Čermákem přestavět původně secesní rodinnou vilu, která byla poté vzhledem k funkcionalistické rekonstrukci občas přirovnávána k brněnské vile Tugendhat. Po znárodnění v roce 1948 zde byla umístěna mateřská školka, pak zchátrala.\n"}
{"id": "319491", "url": "https://cs.wikipedia.org/wiki?curid=319491", "title": "Kostel svatého Jiří (Moravské Prusy)", "text": "Kostel svatého Jiří (Moravské Prusy)\n\nŘímskokatolický farní Kostel svatého Jiří je kostel, jenž stojí ve vesnici Moravské Prusy poblíž okresního města Vyškov.\n\nKostel byl vybudován v roce 1733 na místě původního zhořelého při požáru roku 1700.\n\n"}
{"id": "319495", "url": "https://cs.wikipedia.org/wiki?curid=319495", "title": "Velitelství Hvězdné brány", "text": "Velitelství Hvězdné brány\n\nVelitelství Hvězdné brány (v angličtině \"Stargate Command\", zkracováno na \"SGC\") je fiktivní přísně tajná vojenská základna ve sci-fi seriálech \"Hvězdná brána\", \"\" a \"\". Je umístěna v komplexu pod Cheyennskou horou nedaleko Colorado Springs, což je inspirováno skutečným zařízením Severoamerického velitelství protivzdušné obrany (NORAD). SGC je pověřena provozováním Hvězdné brány a všech záležitosti týkající se cizích planet nebo misí k získávání nových technologií od mimozemských civilizací. Zaměstnává vědecké odborníky, vojenský personál a je hlavní základnou SG týmů.\n\nModerní historie programu Hvězdné brány začíná, když byla odhalena hvězdná brána v Egyptě v roce 1928. Zařízení bylo posléze převezeno do Spojených států v roce 1939, aby bylo schováno před Nacisty. Později bylo zařízení nainstalováno v Cheyenne Mountain v Coloradu (v Creek Mountain v Coloradu ve filmu Hvězdná brána). Ve filmu, Dr. Daniel Jackson dešifruje způsob fungování Hvězdné brány a je poslán s týmem na planetu, kde se setkává s goa'uldem Ra, kterého zničí a osvobodí místní obyvatele z otroctví. Ve víře, že existuje jediný možný cíl, na který se dá skrze Hvězdnou bránu projít, nebyly uskutečněny žádné další mise a program byl ukončen. \nV úvodní epizodě seriálu Hvězdná brána \"Děti Bohů\" je odhalena existence další vážné mimozemské hrozby pro Zemi, goa'uld Apophis. Zjišťuje se, že ve skutečnosti existují tisíce planet přístupných skrze Hvězdnou bránu. Následkem toho, Spojené státy zakládají velitelství Hvězdné brány uvnitř Cheyenne Mountain a pověřují devět týmů (jejichž počet se v průběhu seriálu zvyšuje), aby cestovaly bránou a odhalily hrozby, vyjednávaly s dalšími civilizacemi a získávaly technologii pro obranu Země. \n\nZákladna se nachází několik stovek metrů pod horou Cheyenne v Coloradu. To umožňuje základně odolat chemickému i nukleárnímu útoku, nicméně není chráněna proti přímému útoku Goa'uldů jak se ukázalo v alternativní realitě v epizodě Paralelní svět. \n\nMístnost s bránou se nachází v 28. patře pod zemí. Hvězdná brána je chráněna nejen technologií IRIS (titano-triniový štít těsně před horizontem událostí hvězdné brány), ale také obrannou jednotkou. \n\nVe 28. patře se také nachází řídící místnost s vytáčecím počítačem kterou lze chránit pancéřovými dveřmi. Odsud jsou kontrolovány všechny příchozí a odchozí červí díry a také ovládaní IRIS.\n\nVe 28. patře se nachází také autodestrukční zařízení. Pro jeho aktivaci a deaktivaci musí dva důstojníci zadat kódy a otočit klíčem v rozhraní na opačných koncích zařízení.\n\nVe 27. patře se nachází zasedací místnost, která slouží jako konferenční prostor pro jednotky SG, jejich velících důstojníků a velitele základny, stejně jako neutrální území pro návštěvy z cizích planet. Z této místnosti je přímý výhled na celou místnost s bránou.\n\nVe 27. patře naproti zasedací místnosti je kancelář velitele základny. \n\nVe 24. patře je umístěna ošetřovna. Je vybavena pro většinu zdravotnických potřeb týkajících se cestování bránou. Zde sídlí i hlavní lékař SGC.\n\nSGC vybudovalo mimozemskou základnu nazvanou \"Stanoviště Alfa\". Zpočátku sloužila jako místo pro evakuaci vybraných elitních osob Spojených států v případě invaze Goa'uldů. Později začala sloužit jako záchranné stanoviště pro SG týmy, kterým se nepodařilo kontaktovat přímo SGC na Zemi. Toto stanoviště využilo i několik spojenců Země, hlavně Tok'rové a Jaffové, kteří jej využili k ukrytí se před Goa'uldy. \"Stanoviště Alfa\" také slouží jako dočasný domov pro jakékoliv velké skupiny lidí, které byly evakuovány z jejich domovských planet a také jako zkušební zařízení pro testování nového prototypu kosmického plavidla.\n\nPoté co se Anubis při zkoumání mysli Jonase Quinna dozvídá o umístění prvního \"Stanoviště Alfa\", je vybudováno druhé \"Stanoviště Alfa\". Několik měsíců po jeho vybudování bylo zničeno útokem několika Kull bojovníků v epizodě \"Umíráček\" a bylo opuštěno. \n\nTřetí \"Stanoviště Alfa\" bylo vybudováno uvnitř hory na P4X-650 a má vzletovou a přistávací dráhu pro F-302. RepliCarter navštěvuje toto zařízení v epizodě \"Blíženci\", aby se zbavila Pátého a dozvěděla se více o Antické protireplikátorské zbrani.\n\n\n\n"}
{"id": "319502", "url": "https://cs.wikipedia.org/wiki?curid=319502", "title": "Jody Linscott", "text": "Jody Linscott\n\nJody Linscott je americká studiová hudebnice a perkusionistka žijící od roku 1971 v Anglii. Má dvě děti, je autorkou dvou dětských knih vydaných v nakladatelství Doubleday.\n\nSpolupracovala s mnoha významnými hudebníky, jakými jsou Dido, Elton John, The Who, Mike Oldfield, Emily Burridge, Billy Bragg, Eric Clapton, Phil Collins, David Gilmour, Roger Daltrey, Ray Davies, John Entwistle, John Wesley Harding, Kokomo, Patti LaBelle, Nils Lofgren, John Mayall, Franklin Micare, Robert Palmer, Pet Shop Boys, Simon Phillips, David Sanborn, Pete Townshend, Jay-Z, Avril Lavigne, Tom Jones, Daryl Hall, Atomic Kitten, Bryan Adams, Don Henley, Swing Out Sister, The Clash, Billy Squier, Snowy White, Paul McCartney, Hamish Stuart, Sam Brown, Joan Armatrading, The Waterboys, Bryan Ferry, Take That, Natasha Bedingfield nebo Will Young.\n\nÚčastnila turné jako perkusionistka například turné Davida Gilmoura v roce 1984 nebo The Who roku 1989. V roce 1994 se představila na živém albu \"A Celebration: The Music of Pete Townshend and The Who\", které bylo nahráno na koncertě v Carnegie Hall při příležitosti 50. narozenin zpěváka The Who Rogera Daltreyho. V roce 2007 se Linscottová zúčastnila koncertu na počest princezny Diany.\n\nObjevila se v řadě filmů, videoklipů a záznamů koncertů včetně:\n\n"}
{"id": "319503", "url": "https://cs.wikipedia.org/wiki?curid=319503", "title": "Viktor Sodoma", "text": "Viktor Sodoma\n\nViktor Sodoma (* 5. července 1945 v Praze) je český zpěvák a podnikatel, zahrál si i několik drobných epizodních roliček v několika českých filmech.\n\nJedná se o jednoho z průkopníků české rokenrolové a bigbeatové éry 60. let 20. století, zpěváka skupiny Flamengo a The Matadors. Viktor pochází z umělecké rodiny, tatínek František Viktor Sodoma byl známý český výtvarník a zpěvák, jenž společně se se svojí manželkou Vlastou spoluzakládal pražskou kavárnu Reduta. Odtud se také znal s Jiřím Suchým, který mladému Viktorovi zajistil angažmá v Divadle Semafor. Po úvodním semaforském období nastala éra bigbeatová, jež prakticky skončila s příchodem normalizace po roce 1968. Viktor se opět vrátil do Divadla Semafor, kde začal spolupracovat s Václavem Zahradníkem a zpívat jednoduchou pop‑music v kapele Františka Ringo Čecha.\n\nV současné době se věnuje podnikání a vystupuje pouze příležitostně v různých revivalově zaměřených programech a v Semaforu.\n\nViktor Sodoma je uveden v Cibulkových seznamech v kategoriích agent a tajný spolupracovník pod krycím jménem Matador, evidenční číslo 24 915.\n\nDiskografie Viktora Sodomy\n\n"}
{"id": "319504", "url": "https://cs.wikipedia.org/wiki?curid=319504", "title": "Pepsi Demacque", "text": "Pepsi Demacque\n\nHelen „Pepsi“ Demacque (* 10. prosince 1958 Londýn) je britská popová zpěvačka, členka dua Pepsi & Shirlie, které původně vystupovalo jako doprovodně zpěvačky skupiny Wham! Na konci 90. let 20. století Pepsi spolupracovala s Mikem Oldfieldem (koncertní premiéra \"Tubular Bells III\" v roce 1998, turné Live Then & Now v roce 1999, album \"The Millennium Bell\" tentýž rok, koncert \"The Art in Heaven\" na přelomu let 1999 a 2000).\n"}
{"id": "319510", "url": "https://cs.wikipedia.org/wiki?curid=319510", "title": "Hýl obecný", "text": "Hýl obecný\n\nHýl obecný (\"Pyrrhula pyrrhula\") je středně velký zpěvný pták z čeledi pěnkavovití.\n\nHýl obecný je nezaměnitelný zavalitý pták s šedým hřbetem, černobílými křídly, černým ocasem, temenem hlavy a nápadně silným zobákem, bílým kostřecem a hnědočernými končetinami. Samec má břišní stranu těla červenou, samice šedohnědou. Mladí jedinci mají šedohnědou hlavu a postrádají tmavé temeno.\n\nVyskytuje se téměř na celém území Evropy (od Skandinávie po Středomoří) a Asie. V České republice jde o běžného pěvce vystupujícího až po horní hranici lesa. V posledních letech byl však u naší populace zaznamenán mírný pokles, který je zapříčiněn ztrátou přirozeného biotopu. Na většině areálu svého rozšíření je stálý, na zimu migrují směrem na jih pouze populace ze severních oblastí.\n\nŽije v jehličnatých i smíšených lesích, na jejich okrajích, v parcích a v zahradách.\n\nHýla obecného můžeme nejčastěji spatřit v zimě na jeřabinách nebo javorech, kdy je díky svému pestrému zbarvení nápadnější, častěji slétá na zem a žije většinou v hejnech, v kterých se občas zdržují i jiné druhy hýlů. V létě tento plachý pták žije skrytě v korunách stromů nebo v hustě zarostlých keřích a na zem slétá jen zřídkakdy (častěji, pokud dozrávají např. borůvky).\n\nJeho nejčastěji slyšitelným zvukovým projevem bývá kovově hvízdavé „kjí“ nebo „dý“. Při zpěvu se ozývá měkkými a protáhlými tóny.\n\nJde o typického semenožravce, s oblibou v menší míře konzumuje i zelené části rostlin a pupeny, na které na jaře často chodí do ovocných sadů, kde díky této vlastnosti nepatří mezi zrovna oblíbené hosty. Oblíbenou potravou jsou semena šeříku, javorů, jasanů, jeřábů i běžných jehličnanů. Mláďata krmí semeny smetánky, jilmů, nezralými borůvkami nebo jahodami a hmyzem (mšice). V zajetí s oblibou konzumuje zelený hrášek.\n\nDobře vystlané hnízdo si staví nejčastěji na jehličnatých stromech nebo středně vysokých keřích ve výšce 1,5 - 6 m, často v blízkosti lesních potoků. Během dubna klade 4 - 5 vajec o velikosti 16 × 17 mm, na kterých sedí 12 - 14 dní. O mláďata pečují po dobu 2 týdnů oba rodiče.\n\nHýl obecný byl odedávna pro svůj atraktivní vzhled i schopnost naučit se flétnovým hlasem pískat různé melodie s oblibou chován v klecích. V zajetí si své majitele získával neobyčejnou přítulností a krotkostí. Pro svou důvěřivost snadno upadal do čižbářských léček. Proto se slovo \"hejl\" stalo ve slangu označením pro důvěřivého naivku, kterého není těžké oklamat. Příjmení Hejl, Hylský nebo Hýlovský nebo místní jména Hejlov, Hýlov svědčí o pozornosti, kterou naši předci hýlům věnovali stejně jako rčení „věšet lidem hejly či bulíky na nos\".\n\nVelmi obtížné je získat křížence s jinými pěnkavovitými ptáky. Pokud se křížení (vždy samice hýla s jiným ptákem) podaří, výsledkem bývají krásně zbarvení kříženci neobvyklého vzhledu.\nI v současnosti jsou chováni a dále rozmnožováni jedinci v přímé péči člověka pocházející z registrovaných chovů (v souladu s platným zákonem na ochranu přírody a krajiny). Odchovy se lépe daří ve voliérách (cca 1,8 x 1,8 x 0,8m). Takový chov je cenným zdrojem poučení a i informací o bionomii druhu. V zajetí se objevují vedle přírodně zbarvených ptáků také barevné mutace.\n\n"}
{"id": "319512", "url": "https://cs.wikipedia.org/wiki?curid=319512", "title": "Radek Hlavsa", "text": "Radek Hlavsa\n\nRadek Hlavsa (* 1929) je český divadelník a textař. Je spoluzakladatelem olomouckého divadla SKUMAFKA, které vedl do roku 1963. Patřil mezi přední představitele kultury v Olomouci v šedesátých letech 20. století. Od počátku 70. let do roku 1989 pracoval v kotelně.\n"}
{"id": "319515", "url": "https://cs.wikipedia.org/wiki?curid=319515", "title": "Závazek", "text": "Závazek\n\nZávazek čili obligace (též závazkový právní poměr) znamená vztah mezi dvěma lidmi nebo skupinami, z něhož jedné (dlužníku) z nich plyne povinnost v budoucnosti něco dát, udělat, případně nedělat, kdežto druhé naopak oprávnění splnění závazku očekávat, případně i vymáhat (věřitel). Závazek může být právní, který lze při nesplnění vymáhat vnějšími prostředky a sankcemi, anebo mravní, který takto vymáhat nelze. Závazky vznikají buď vědomým aktem (slibem), anebo nějakou novou skutečností; tak zápůjčkou vzniká dluh zapůjčené vrátit, narozením dítěte vzniká rodičům povinnost se o ně postarat.\n\nPokud se na závazek druhé osoby lze více méně spolehnout, tj. očekávat jeho splnění, je to základní způsob, jakým člověk omezuje rizika, plynoucí z nejisté budoucnosti. Proto všechna známá lidská společenství kladou velký důraz na „dodržení slova“ a vůbec na plnění závazků. Nesplnění závazku se často hodnotí jako ztráta cti a někde i různě trestá. \n\nFrancouzský etnolog Marcel Mauss si jako první všiml významu darů v archaických společnostech a ve slavné knize \"Esej o daru\" ukázal, že smyslem darů není především darovaný předmět, nýbrž vytváření a udržování sítě závazků v těchto společnostech. Proto mohou například v polynéské \"kule\" dary obíhat. Systém darů podle Mausse znamená trojí závazek každého dospělého člena společnosti:\nNa rozdíl od moderní směny, jejímž cílem je získat žádoucí věc nebo službu, ve výměně darů se dar nesmí oplácet hned, což by se pokládalo za odmítnutí. Systém závazků, vzniklých ve směně darů, je tak v tradičních společnostech důležitou společenskou pojistkou pro případ neštěstí nebo hladomoru.\n\nUznání principu závazku je jedním ze základních a nezbytných předpokladů platnosti práva. Závazek (\"obligace\") je v právu individuální vztah mezi dvěma či více (fyzickými nebo právnickými) osobami, který dlužníka zavazuje vůči věřiteli k určitému plnění, což je povinnost něco dát, něco konat, něčeho se zdržet nebo něco strpět. Při neplnění se věřitel může svého oprávnění, tzv. pohledávky, domáhat žalobou proti dlužníkovi v prodlení se splněním dluhu. Závazkem ale není pouhá společenská úsluha.\n\nZávazek vzniká zejména uzavřením smlouvy, ale také způsobením škody, bezdůvodným obohacením, případně i z jiných zákonných skutečností. Obsah závazku lze vždy změnit dohodou účastníků (\"kumulativní novace\"), automaticky se pak mění prodlením dlužníka i věřitele; v době jeho trvání se také mohou změnit jeho účastníci, např. postoupením pohledávky jinému věřiteli, převzetím dluhu nebo tím, že k závazku přistoupí nový, resp. další dlužník. Kvůli větší jistotě věřitele jej lze zajistit či utvrdit i dalšími právními instituty, jako je např. smluvní pokuta, ručení nebo uznání dluhu. Závazek zanikne především splněním (\"soluce\"), ale také výpovědí, dohodou o jeho nahrazení jiným závazkem (\"privativní novace\") nebo o jeho zániku bez náhrady, jestliže se stane plnění nemožným, uplynutím doby, na kterou byl omezen, započtením, narovnáním nebo splynutím, jestliže právo s povinností splynou v jedné osobě (např. dlužník zdědí pohledávku za svou osobou).\n\nObligace čili dluhopis je cenný papír, listina, která vyjadřuje závazek emitenta vyplatit držiteli nějakou částku peněz. Z takových obligací vznikly kdysi bankovky a konec konců bankovka dodnes funguje jako univerzální poukázka na různé druhy zboží a služeb, zaručená státní bankou. Její „platnost“ závisí na tom, zda je „věřitel“ čili emitent schopen a ochoten plnit závazek, který na sebe vydáním dluhopisu vzal. \n\n\n\n\n"}
{"id": "319516", "url": "https://cs.wikipedia.org/wiki?curid=319516", "title": "Kostel svatého Michala (Švábenice)", "text": "Kostel svatého Michala (Švábenice)\n\nŘímskokatolický farní kostel svatého Michala je kostel, jenž stojí v obci Švábenice poblíž okresního města Vyškov. Jde o hodnotnou uměleckohistorickou stavbu a významnou dominantu obce. Kostel je kulturní památkou České republiky.\n\nKostel byl vybudován v roce 1741 a je dominantou kraje. Byl postaven po požáru v roce 1718.\nPrvní kostel ve Švábenicích byl postaven na začátku 14. století. Šlo o farní kostel, součástí farnosti bylo i několik okolních obcí. Bylo to patrně těsně před úpadkem rodu pánů ze Švábenic po roce 1300. Byl asi dřevěný, otočený k západu. Byl to kostel farní, pod který patřilo i několik sousedních obcí. V letech 1580 až 1633 patřily Švábenice pod farnost ve Hvězdlicích. V roce 1653 se stal švábenický kostel opět farním. Na začátku 18. století kostel vyhořel. Dnešní kostel postavený v barokním slohu byl budován v letech 1716–1718 nákladem patrona kardinála Wolfganga Hanibala Schrattenbacha a byl zasvěcen sv. Michaelovi..\n\n"}
{"id": "319517", "url": "https://cs.wikipedia.org/wiki?curid=319517", "title": "Jemeljan Pugačov", "text": "Jemeljan Pugačov\n\nJemeljan Ivanovič Pugačov (či nesprávně \"Pugačev\", rusky \"Емельян Иванович Пугачёв\") se narodil přibližně v roce 1742 v obci Zimovejskaja na Donu (Зимовейская на Дону) a zemřel 21. ledna 1775 v Moskvě. Pugačov byl kozákem a vůdcem selského povstání v letech 1773–1775, které bylo podle něj pojmenováno.\n\nPugačov se narodil zřejmě roku 1742 v Zimovejské stanici na Donu. Pocházel z rodiny donských kozáků. Ve 14 letech ztratil otce, v 17 letech se oženil s Sofií Dmitrijevnou Něďuževovou. Krátce poté narukoval do armády. Jako voják ruské carské armády se zúčastnil sedmileté války v letech 1756–1763. Byl členem 500 členného oddílu jezdců, jemuž velel plukovník Ilja Děnisov. Ve válce strávil asi tři roky, prošel mnoha boji, ale nikdy nebyl zraněn. Dále se účastnil též začátku rusko-turecké války, která probíhala v letech 1768–1774. V letech 1771-1772 žil jakýmsi polotuláckým, poloilegálním životem. Důvodem bylo jeho ne zcela jasné propuštění z armády. Několikrát byl zatčen, ale dařilo se mu z vězení uprchnout.\n\n\"Podrobné informace viz Pugačovovo povstání\"\nV květnu 1773 uprchl Pugačov počtvrté z vězení. V té době si zřejmě důkladně promyslel plán, jak vyvolat velkou vzpouru. V srpnu roku 1773 prohlásil, že je zemřelým carem Petrem III., který údajně zázrakem přežil pokus o vraždu ze strany své manželky Kateřiny II. Mezi venkovskými lidmi kolovala o carovi řada legend. Jedna z nich tvrdila, že nebyl zabit, a že důvodem jeho svržení bylo, že chystal zákon na osvobození nevolníků. Lidé toužili mít zase cara, kterému na nich záleží a jenž je zbaví \"zlých\" pánů a nespravedlivých zákonů. Pugačov těchto nálad mistrně využil.\n\n15. září téhož roku byl pod jeho \"carským\" jménem zveřejněn manifest, který vyhlašoval počátek selského povstání. První manifesty, které Pugačov vydal a řeči, jež pronášel, vypadaly zhruba takto: \"„Jsem skutečný car a služte mi věrně a poctivě a já vás odměním řekami, moři a pastvinami, peněžitým žoldem, chlebem a olovem, prachem a úplnou svobodou. Vím, že se vám děje křivda, že vás připravují o všechny vaše výsady a berou vám vaši volnost. Proto mi Bůh vrací carství, abych vaši volnost obnovil a přinesl vám blahobyt... Nyní, děti moje, jděte domů a pošlete lidi na předsunutá postavení. Řekněte, co jste zde slyšeli, co vám bylo čteno, a že jsem zde... A zítra ráno vsedněte na koně a přijeďte všichni ke mně.“\"\n\nJádro povstalců tvořili staroortodoxní kozáci především z oblasti řeky Jaik (dnes Ural). K nim se připojily baškirské oddíly vedené Salavatem Julajevem a dále také ostatní národy z Povolží. Později se připojili také dělníci z manufaktur v oblasti Uralu a v poslední fázi povstání též mnoho sedláků a nevolníků. Kromě toho, že se věnoval organizaci a šíření povstání, stihl se podruhé oženit. Jeho svatba měla být jakýmsi stvrzením přátelství s jaickými kozáky, nicméně u většiny jeho přívrženců vyvolala spíše nesouhlas. \"„Copak se někdy stalo, aby si car vzal kozačku... a proto začali mnozí z houfu odcházet... lid poklesl na mysli a reptal: proč se oženil, aniž dokončil své dílo, to jest, ještě než dosáhl trůnu?“\"\n\nPovstalci obsadili rozsáhlá území od Uralu po Volhu. Podařilo se jim dobýt Kazaň, ale neuspěli při útoku na Caricyn (dnešní Volgograd). Ruská armáda, které byly uvolněny síly mírem s Turky, začala povstalce zle tísnit. Pugačov byl nakonec svými vlastními lidmi v září 1774 vydán ruskému generálovi Suvorovovi, který ho nechal v železné kleci přepravit do Moskvy.\n\nPřed soudním procesem byl Pugačov mučen, ve dnech 29.-31. prosince 1774 souzen a uznán vinným z velezrady a povstání proti carevně. Byl odsouzen k smrti a 21. ledna (10. ledna podle starého kalendáře) 1775 sťat na Bolotném náměstí v Moskvě. Původně měl být popraven rozčtvrcením, k tomu však nakonec, na přání samotné Kateřiny II., nedošlo, a byl rozčtvrcen až po dekapitaci. Jeho rodina - dvě manželky, syn, dvě dcery - byla uvězněna v pevnosti Kexholm a bylo jí zakázáno používat příjmení Pugačov. Rodná vesnice byla přejmenována na Potěmkinskou stanici a přesunuta, místo jeho bývalého domu symbolicky posoleno.\n\nRoku 1918 bylo ruské město Nikolajevsk v saratovské oblasti přejmenováno na jeho počest.\n\nPugačovova osobnost byla zvěčněna v Puškinově historickém románu \"Kapitánská dcerka\". Puškin v uvedeném díle spojuje Pugačovův osud s osudem šlechtice a důstojníka Petra Alexejeviče Griněva.\n\nV letech 1940–1942 napsal životopisnou operu \"Jemeljan Pugačov\" sovětský skladatel Marian Viktorovič Kovaľ (1907–1971).\n\nV roce 1978 byl v Sovětském svazu o tomto kozákovi natočen film.\n\n"}
{"id": "319520", "url": "https://cs.wikipedia.org/wiki?curid=319520", "title": "Okres Oroszlány", "text": "Okres Oroszlány\n\nOkres Oroszlány ( ) je okres v severním Maďarsku v župě Komárom-Esztergom. Jeho správním centrem je město Oroszlány.\n\n"}
{"id": "319521", "url": "https://cs.wikipedia.org/wiki?curid=319521", "title": "Jan Kapras", "text": "Jan Kapras\n\nJan Kapras (17. ledna 1880 Brno – 13. května 1947 Nový Bydžov) byl český historik, právník a politik.\n\nNarodil se v rodině středoškolského profesora a psychologa Jana Nepomuka Kaprase, který v té době působil v Brně. Nikdy však neztratil vazby s Novobydžovskem, rodným krajem svého otce.\n\nRoku 1898 odmaturoval na gymnáziu v Brně, poté v letech 1898–1905 studoval práva v Innsbrucku, Praze a Berlíně. V roce 1903 získal titul doktora práv na právnické fakultě Karlo-Ferdinandovy univerzity v Praze a o dva roky později se zde v oboru české právní dějiny habilitoval.\n\nOd samého počátku jeho pedagogického působení byly Kaprasovy přednášky velmi oblíbené. V roce 1904 začal přednášet v letním semestru o českém zástavním právu. V zimním semestru si jeho přednášky o poručenském právu zapsalo 121 posluchačů, což byl největší počet, jakého kdy soukromý docent dosáhl. Roku 1910 už získal mimořádnou profesuru a v roce 1917 se stal řádným profesorem dějin českého a německého práva. Cesta k řádné profesuře se neobešla bez potíží. Tři roky zvažovaly rakouské úřady jeho jmenování, protože pražský učitelský sbor na univerzitě spojil jeho jmenování se snahou prosadit české právní dějiny za povinný obor a sám Kapras vystupoval jako zastánce českého státního práva a stoupenec celistvosti zemí České koruny. Odmítal dělení na české a německé okresy, což v té době nebyl politicky nejvhodnější postoj. Jmenován mohl být až po oživení činnosti Říšské rady a uvolnění veřejného života.\n\nPo vzniku republiky se stal významnou pedagogickou osobností, již se podařilo konstituovat nový studijní obor Právní dějiny československé, a založil vlastní historickoprávní školu z absolventů svého semináře (např. Boháček, Čáda, Horna, Rauscher, Vaněček). Velmi cenná byla publikační možnost, kterou prof. Kapras zajistil pro studie vzniklé v semináři. Založil ediční řadu \"Práce ze semináře českého práva na Karlově univerzitě v Praze\", obětavě pro ni opatřoval finanční prostředky a udržel ji až do roku 1940 (vydal 26 titulů). Často bývají tyto práce citovány také jako edice \"Práce ze semináře Kaprasova\". V letech 1920–1921 a 1937–1938 byl také děkanem Právnické fakulty University Karlovy.\n\nByl také významným členem vědeckých a kulturních společností: od roku 1912 člen Královské učené společnosti, v roce 1913 dopisujícím členem České akademie pro vědy, slovesnost a umění, v roce 1933 starostou Ústřední matice školské a mezi roky 1936–1939 předsedou Národní rady československé, kterou i významně hmotně podporoval. V letech 1921–1930 byl dále vedoucím redaktorem \"České revue\", tehdy významného časopisu. Byl také spolupracovníkem na Ottově slovníku naučném i na Ottově slovníku naučném nové doby.\n\nPoliticky se angažoval již před první světovou válkou ve Straně státoprávně pokrokové, kde působil jako její expert na jazykovou problematiku. Pro Národní radu českou vypracoval jazykový program. Podílel se na \"Manifestu k Evropě\" přijatém na sjezdu strany v květnu 1914. Požadovalo se v něm nastolení české otázky na mezinárodním fóru a otevřeně kritizovalo spojenectví Rakouska-Uherska s Německem. Po vypuknutí válečného konfliktu zaujal postoj nekompromisní pasivity vůči rakouské vládě. Odmítal aktivismus a proto v rámci skupiny Národ podepsal na jaře 1917 \"Manifest českých spisovatelů\". Věnoval se právněpolitické publicistice, pořadatelské a redakční činnosti, která byla cenná pro šíření a upevnění myšlenky československého státu.\n\nPo vzniku republiky se celá strana stala součástí Československé národní demokracie. Předsedal její největší organizaci na Vinohradech a zastupoval ji v pražském zastupitelstvu. V parlamentních volbách v roce 1929 získal za národní demokraty senátorské křeslo v Národním shromáždění ČSR. V horní komoře setrval do roku 1935. Po několik let vykonával i funkci předsedy zemského výboru strany, ale roku 1935 ze strany odešel. Své odborné znalosti uplatnil při jednáních na Pařížské mírové konferenci při jednáních o vytyčení hranic či v československo-polské i hlučínské delimitační komisi (1920–1927).\n\nNejzásadnějším politickým činem byla jeho účast ve třech vládách druhé republiky a protektorátu, kde působil jako ministr školství a národní osvěty (1. prosince 1938 – 19. ledna 1942). Jeho pozice byla nezáviděníhodná, protože v rámci konečného řešení české otázky bylo cílem nacistů zlikvidovat nejen vysokoškolské (to se stalo 17. listopadu 1939), ale i středoškolské školství a celý prostor germanizovat. Profesor Kapras jako oddaný zastánce Eliášovy retardační politiky neustále jeho prostřednictvím zasílal své protesty říšskému protektorovi, podával intervence za propuštění vysokoškolských studentů a byl to on, komu se na podzim 1941 podařilo odvrátit plánované uzavření středních škol.\n\nV té době byl několikrát vyslýchán gestapem. Pro své národně pevné postoje a zednářskou minulost se stal německé okupační moci nepřijatelný a na přímý Frankův zásah nebyl do tehdy nově utvářené vlády přijat a na jeho místo byl nacisty dosazen přisluhovač E. Moravec. Kapras se vzdal všech svých funkcí a úřadů, aby se jeho osoba nestala záminkou k útoku na české kulturní útvary a jejich vedoucí představitele. Jen odchod do Řehot, rodné vsi jeho otce, ho zřejmě zachránil před hrozícím německým zákrokem. Ale i po roce 1942 pokračoval ve svém spojení s demokratickým odbojem a podporoval ho i finančně.\n\nPo osvobození už o návratu na univerzitu neuvažoval. V roce 1947 byl postaven před Národní soud. Pro evidentní důkazy o jeho nekolaborantském postoji a spojení s odbojem ho však soud neshledal vinným v žádném bodě obžaloby. Krátce na to těžce nemocný zemřel. Pro komunisty byl stejně nepřijatelný jako pro nacisty, jeho dílo i zásluhy měly být zapomenuty.\n\nVe své vědecké práci se věnoval zejména právním dějinám českých zemí; důkladnou pozornost věnoval i historickému vývoji tzv. vedlejších zemí Koruny české – Moravě, Slezsku, Lužici a Kladsku. Stručně načrtl historický přehled politických proudů a stran v českých zemích a boží soudy. Studoval i národnostní vývoj, menšinové a jazykové otázky v českých zemích.\n\nZ počátku se zabýval dějinami českého soukromého práva, zejména zemského, ale i horního a městského.\n\nPostupem doby však obsáhl celé období českých právních dějin a své znalosti uplatnil v monumentální práci, která obsahuje souvislý pohled na vývoj veřejného práva a státního zřízení po rok 1848, doplněné partiemi o právních pramenech a dosavadní literatuře. Sloužila i pro pedagogické účely.\n\nPublikoval také časopisecky v Samostatnosti a Národě, který redigoval od roku 1916.\n\nPozdější práce se zaměřovaly zejména na vedlejší korunní země.\n\nJe též autor knihy \"Fašismus\" z roku 1936, která analyzuje ideologii (zejména) italského fašismu, který s pojmem \"fašismus\" Kapras ztotožňuje.\n\nMěl rodinné dispozice k horšímu zraku, jeho otec zemřel slepý. V narážce na Kaprasovu národní neoblomnost pronesl jeho nástupce ve vládě Moravec, že „\"nastává konec vlády obrýlených mandarínů, kteří nechápou potřeby doby\"“.\n\n\n\n"}
{"id": "319522", "url": "https://cs.wikipedia.org/wiki?curid=319522", "title": "Trinidad (rozcestník)", "text": "Trinidad (rozcestník)\n\nTrinidad (španělský název pro Nejsvětější Trojici) je pojmenování několika geografických míst. Toto pojmenování nesou mimo jiné různá města a ostrovy v Latinské Americe.\n\n"}
{"id": "319524", "url": "https://cs.wikipedia.org/wiki?curid=319524", "title": "Ivo Paukert", "text": "Ivo Paukert\n\nIvo Paukert (13. dubna 1931, Praha – 4. dubna 2013) byl český televizní scenárista a režisér.\n\nPo absolutoriu FAMU v roce 1955 začal spolupracovat s Československou televizí. Je znám jako výrazný televizní tvůrce zaměřený především na oblast televizní zábavy. Mimo jiné režíroval po deset let přímé přenosy z předávání televizních cen TýTý.\n\n\n"}
{"id": "319528", "url": "https://cs.wikipedia.org/wiki?curid=319528", "title": "Skylab 2", "text": "Skylab 2\n\nSkylab 2 byla kosmická loď pro dopravu první posádky kosmonautů k Skylabu, orbitální stanici USA na oběžné dráze Země v roce 1973. Byla v pořadí 44 lodí Země s kosmonauty, která letěla do vesmíru.\n\nTrojice kosmonautů USA byla v tomto složení:\n\n\nLoď určená pro tříčlennou posádku s výrobním číslem CSM-116 se skládala z velitelského a servisního modulu používaného v předchozím úspěšném programu Apollo, vážila 19 970 kg. Byla vyrobena americkou společností North American Rockwell Corporation, Space Div., Downey, Kalifornie (USA) pro NASA v Houstonu. Byla později katalogizována v COSPAR s označením 1973-032A. Velitelský modul CM (') ve tvaru kužele vysokého 3,5 metru obsahoval kabinu, padákový systém se sedmi padáky, motorky, baterie, optiku a záchranný systém LES, který se po úspěšném vzletu odhodil. Modul SM (') obsahoval hlavní motor a pohonné hmoty, baterie, zásobník kyslíku. Před přistávacím manévrem se od druhého modulu oddělil.\n\nKosmickou loď vynesla na oběžnou dráhu 25. května 1973 raketa Saturn IB z mysu Canaveral na Floridě.\n\nPo osmi hodinách letu se loď připojila nad Pacifikem k orbitální stanici Skylab, kam posádka po odpočinku přestoupila 26. května a zahájila připravený program. Po pěti dnech kvůli poruše museli Conrad a Kerwin vystoupit na povrch stanice (výstupy označené EVA) k provedení drobné opravy na panelu slunečních baterií. Výstup trval čtyři hodiny. O několik dní později, 10. června kvůli výměně kazet a filmů i dalším drobným opravám vystoupili ven znovu. Ve stanici pořídili několik tisíc fotografií Země a Slunce. Posádka na osmdesátitunové stanici strávila téměř celý měsíc a zanechala ji po svých opravách v dobrém stavu pro své následovníky na Skylabu 3.\n\nZávěrečnému přistávacímu manévrhu předcházelo pozvolné snižování oběžné dráhy Skylabu 2 tak, aby kosmonauté po dlouhodobém pobytu v beztížném stavu omezili přetížení na minimálně nutnou dobu. Na Zem přistála posádka 22. června 1973 na hladinu Tichého oceánu asi 1300 km od San Diega. O posádku i s kabinou se postarala letadlová loď USS Ticonderoga, která byla v době přistání asi 10 km daleko. O dva dny později celá trojice odletěla do Kalifornie, kde byli představeni Richardu Nixonovi a Leonidu Brežněvovi.\n\n"}
{"id": "319531", "url": "https://cs.wikipedia.org/wiki?curid=319531", "title": "Klatovské katakomby", "text": "Klatovské katakomby\n\nKlatovské katakomby jsou označením pro krypty pod klatovským jezuitským kostelem zasvěceným Neposkvrněnému početí Panny Marie a sv. Ignácovi.\n\nKrypty byly budovány jako součást stavby kostela v letech 1656–1676. Podle plánů stavitelů se staly pohřebištěm příslušníků jezuitského řádu a jeho dobrodinců z řad místní šlechty, vojska, měšťanů. V letech 1676–1783 do nich bylo uloženo k věčnému spánku více než 200 zemřelých. V roce 1784 panovník Josef II. zakázal pohřbívání v kryptách, a tak posledním zde pohřbeným se stal v roce 1783 Antonín Weichs. Zřejmě nejznámějším z pohřbených je Pater Adalbert Chanovský z Dlouhé Vsi, misionář působící v jihozápadních Čechách v 1. polovině 17. století.\n\nTěla položená na hoblinách v dubových rakvích byla obložena chmelem. Každá rakev byla označena olověnou identifikační destičkou. Působením vzduchu dovedeného do krypt důmyslným systémem větracích kanálů došlo k jejich postupnému vysušení – k mumifikaci – tak, že dnes váží 8 – 10 kg. Větrací systém, jenž ústil až na střeše kostela, zajišťoval v katakombách relativně stálou teplotu a vlhkost vzduchu. Po dlouhá léta byla těla prakticky nedotčena. \n\nPři opravě střechy jezuitského kostela ve 30. letech 20. století zasypali dělníci stavebním odpadem větrací šachty a kanály, které stoupaly zdivem pilířů až pod střešní římsu. Tím se zcela změnilo prostředí ve sklepení a převážná část mumií se rozpadla. Celkem 140 zničených mumií bylo v roce 1937 pohřbeno do hromadného hrobu na hřbitově sv. Jakuba v Klatovech. Místo uložení ostatků připomíná pamětní kámen s textem.\n\nDnes mohou návštěvníci v klatovských katakombách zhlédnout 30 mumifikovaných těl, 7 dalších je uloženo ve veřejnosti nepřístupné části krypt. Všechna těla jsou předmětem péče konzervátorů, o klimatické podmínky krypt se stará klimatolog. \n\nKatakomby, jež se během času staly významnou klatovskou památkou, atmosférou spojující věčnost s časností, připomínají nejen historii města a jezuitského řádu. Lze v nich pohlédnout do tváří těch, jejichž životy a činy se podílely na vytvoření dodnes viditelné tváře Klatov – k ní patří kostel, kolej, seminář, škola (gymnázium). Všechny tyto budovy vystavěli jezuité a výrazně tak změnili architekturu velké části jihozápadního města.\n\nAčkoliv dnes klatovské katakomby lze navštívit jako „samostatný objekt“, byly vždy součástí kostela. Původní vstup do katakomb byl z chrámové lodi, další pak z bývalé latinské školy (dnes komplex divadla).\n\n"}
{"id": "319533", "url": "https://cs.wikipedia.org/wiki?curid=319533", "title": "Borovský", "text": "Borovský\n\nPříjmení Borovský nese více různých osobností:\n\n"}
{"id": "319534", "url": "https://cs.wikipedia.org/wiki?curid=319534", "title": "Okres Kisbér", "text": "Okres Kisbér\n\nOkres Kisbér ( ) je okres v severním Maďarsku v župě Komárom-Esztergom. Jeho správním centrem je město Kisbér.\n"}
{"id": "319535", "url": "https://cs.wikipedia.org/wiki?curid=319535", "title": "Gustav Oplustil", "text": "Gustav Oplustil\n\nGustav Oplustil (* 2. srpna 1926 Hranice) je český televizní a rozhlasový scenárista, dramaturg, režisér a příležitostný herec malých rolí.\n\nNarodil se jako nejstarší z pěti dětí v rodině legionáře z italské fronty. Otec později pracoval jako knihařský mistr ve Vojenské akademii. Gustav vychodil obecnou a měšťanskou školu v Hranicích na Moravě a měl v úmyslu pokračovat na obchodní akademii v Přerově. Neboť však začala válka, místo studia odešel do učení ke strýci, který byl holičem . Začal se zabývat ochotnicky divadlem a po válce byl angažován v Beskydském divadle jako inspicient a herecký elév. Vojenskou službu strávil od roku 1948 v Armádním uměleckém souboru v Praze, během vojny se také oženil (manželka Jarmila).\n\nV roce 1953 nastoupil do zájezdové skupiny Divadla československé armády na Vinohradech, kde pracoval pět let. Následně pracoval jako dramaturg estrádních a zábavných pořadů v Městském domě osvěty a později dostal nabídku práce v redakci zábavy Čs.televize, kde začal spolupracovat jako dramaturg mj. s režisérem Zdeňkem Podskalským.\n\nPřispíval do časopisů (např. Dikobraz) pod pseudonymem \"Fergus\" .\n\nSvé práci scenáristy se aktivně věnuje více než padesát let. V roce 2002 byl uveden do pomyslné Dvorany televizní slávy Týtý.\n\n\nV komunálních volbách v roce 2014 kandiduje jako nestraník za politické hnutí NEZÁVISLÍ do Zastupitelstva Hlavního města Prahy. Jakožto lídr kandidátky je i kandidátem hnutí na post pražského primátora.\n\n\n"}
{"id": "319536", "url": "https://cs.wikipedia.org/wiki?curid=319536", "title": "Okres Dorog", "text": "Okres Dorog\n\nOkres Dorog ( ) je bývalý okres v severním Maďarsku v župě Komárom-Esztergom. Jeho správním centrem bylo město Dorog. V roce 2013 byl sloučen s okresem Esztergom.\n"}
{"id": "319537", "url": "https://cs.wikipedia.org/wiki?curid=319537", "title": "Hřib žlutomasý", "text": "Hřib žlutomasý\n\nHřib žlutomasý (\"Xerocomellus chrysenteron\" ) neboli babka je jedlá houba z čeledi hřibovitých. Z houbařského hlediska jde o jedlý, ale nepříliš ceněný druh horší jakosti. Také bývá často napadán červy a plísněmi.\n\n\n\nDále existují lidové a krajové názvy jako: hříbek máslový, mračinko, ovčí hříbek, podhříbek, podhoubek (Lomnicko), podlipník (Frenštátsko), podzemník (Unhošťsko), pupek, ševčík a židák (Olomoucko).\n\nKlobouk dosahuje 30 - 80 (110) milimetrů, v mládí je polokulovitý, poté klenutý, ve stáří poduškovitý až ploše rozprostřený. Povrch má šedohnědou, šedookrovou, světle- až tmavohnědou barvu, někdy s olivovým nádechem. Pokožka je matná, nelesklá, suchá. V mládí hladká až sametová, později i jemně plstnatá. Obvykle rozpraskává na malá políčka. Praskliny bývají načervenalé, protože se (obzvlášť v mládí) pod pokožkou klobouku nachází červenavá vrstva.\n\nRourky jsou 4 - 10 (13) milimetrů dlouhé, společně s póry mají nejprve žluté zbarvení, později jsou žlutoolivové až olivově zelené. Při poškození mají tendenci měnit barvu do modra či zelena.\n\nTřeň skoro válcovitý, někdy u báze silnější, bez síťky. V horních partiích je zbarven žlutě, níže (nebo celý) bývá načervenalý až vínově červený. Povrch kryjí červenavá až hnědá zrníčka.\n\nDužnina má v oblasti klobouku a vrchní části třeně nažloutlé až žluté zbarvení, v nižších partiích může být načervenalá, v bazální části až nahnědlá. Při poškození více nebo méně modrá. Chuť je mírná až nakyslá, vůně nenápadná.\n\nPovrch klobouku je tvořen palisádodermem 8 - 18 μm širokých hyf. Výtrusy dosahují (10) 11 - 15 (17) × (4) 5 - 6 (6,5) μm, jsou hladké, elipsovitě vřetenovité, patrná je mělká suprahilární deprese. Výtrusný prach je olivově hnědý.\n\nHojný druh rozšířený od nížin až po horské oblasti. Roste pod listnatými i jehličnatými stromy v lesích i mimo les na antropogenních a synantropních stanovištích, jako jsou parky nebo hráze rybníků. Pilát jej uváděl jako druh smíšených lesů na půdách nevápenatých, v rámci bučin v nížině a pahorkatině, dále do smrkových monokultur na kyselejších půdách v nížině a pahorkatině a nakonec mezi houby pásma kosodřevin mykorhizně vázané na kosodřevinu. Fruktifikuje od června do poloviny října.\n\nHřib žlutomasý roste v Severní Americe (Kanada, USA), Asii (Japonsko, Tchaj-wan), Austrálii (včetně Tasmánie a Nového Zélandu) a v Evropě, konkrétně v následujících zemích: Andorra, Belgie, Bělorusko, Česká republika, Dánsko, Finsko, Francie, Gibraltar, Chorvatsko, Irsko, Itálie, Lucembursko, Maďarsko, Německo, Nizozemsko, Norsko, Polsko, Rakousko, Slovensko, Slovinsko, Španělsko, Švédsko, Švýcarsko, Spojené království (včetně ostrova Man).\n\n\nJedlá houba kvalitativně horší než ostatní hřiby. Dužnina je měkká, obsahuje vysoký podíl vody, a proto snadno podléhá zkáze. Bývá napadána plísněmi a dalšími houbami. Velmi často na ní parazituje nedohub zlatovýtrusný (\"Hypomyces chrysospermus\"), který se v posledních fázích vývoje projevuje zlatožlutým povlakem. Nedohub vytváří jedovaté mykotoxiny, a proto by jím stižené plodnice neměly být konzumovány.\nProdukované toxiny by mohly způsobit nepravou otravu, hypoteticky možná i rakovinu. Doporučuje se proto sbírat jen mladé plodnice bez známek napadení, a to výhradně pro okamžité zpracování. Nevhodné je tedy např. sušení. Nedohub se vyskytuje (v malém rozsahu) i na povrchu mladých plodnic a může se tedy v průběhu sušení rozšířit na ostatní houby.\n\n\n"}
{"id": "319538", "url": "https://cs.wikipedia.org/wiki?curid=319538", "title": "Hebronský protokol", "text": "Hebronský protokol\n\nHebronský protokol (anglicky: \"Protocol Concerning the Redeployment in Hebron\") byla dohoda, která byla mírovým ujednáním, podepsaným 17. ledna 1997, mezi Izraelem, reprezentovaným premiérem Benjaminem Netanjahuem a Organizací pro osvobození Palestiny (OOP), reprezentovanou jejím předsedou Jásirem Arafatem. Dohoda byla podepsána pod dohledem amerického ministra zahraničí Warrena Christophera a znamenala stažení izraelské armády z posledního velkého palestinského města Hebron, které ještě nebylo součástí Palestinské autonomie. Kneset dohodu ratifikoval 15. ledna 1997 a o den později se armáda z města stáhla. Město bylo rozděleno na dvě zóny, tzv. zónu Hebron 1 (H1) a Hebron 2 (H2). První zóna představovala 80 % města a byla kompletně převedena pod Palestinskou autonomii. Zbylých 20 % bylo vyhrazených pro 450 židovských osadníků, které zde zůstalo chránit na 2 000 vojáků. V zóně H2 pak mimo jiné žilo i 20 000 palestinských Arabů. Hebronský protokol navazuje na tzv. Přechodnou dohodu Oslo II.\n\n"}
{"id": "319540", "url": "https://cs.wikipedia.org/wiki?curid=319540", "title": "Hřib dubový", "text": "Hřib dubový\n\nHřib dubový (\"Boletus reticulatus\" ) je jedlá houba z čeledi hřibovitých, která patří do skupiny pravých hřibů sekce \"Edules\". Řadí se k houbařsky nejvyhledávanějším druhům.\n\n\nDále se v České republice používají následující lidové názvy: bílý hřib, březový hřib, doubáček, doubravník, doubravník dubový, dubák, dubňák, dubravník, kamenáč, kozák, panský hřib, poddoubník, pravák, pravej doubravník, pšenčňák, říbek, skalní hřib, tvrďák nebo tvrzík.\n\nKlobouk dosahuje 50 - 200 (250) milimetrů, zprvu je polokulovitý, později klenutý až ploše poduškovitý. Zbarvený bývá v bledě nahnědlých až hnědých odstínech od světle kožově hnědé či šedavé přes šedohnědou, hnědookrovou, světle hnědou až sytě hnědou. Povrch může být vrásčitě nerovný, pokožka bělavě plstnatá, suchá, matná, později až krupičkatě šupinkatá, někdy zčásti olysalá. Jen za vlhkého počasí lesklá a trochu slizká. Při suchém počasí může rozpraskávat.\n\nRourky jsou v dospělosti 10 - 30 milimetrů vysoké, nejprve bělavé, pak žluté, žlutoolivové až ve stáří olivově zelené.\n\nTřeň dosahuje délky 70 - 200 (250) × 20 - 65 milimetrů, bývá masitý, nejprve soudkovitě či vejčitě břichatý, později kyjovitý. Od mládí je nahnědle zbarvený, později rovnoměrně hnědý, většinou není žíhaný. Kryje jej síťka - zprvu bílá, později okrová až hnědá.\n\nDužnina je bílá, barevně neměnná příjemně houbové vůně a nasládle hřibovité chuti.\n\nVýtrusy dosahují (13) 14 - 16 (20) × (4) 4,5 - 5,5 (6) μm, jsou protáhle elipsoidně vřetenovité, někdy téměř válcovité, hladké, s patrnou suprahilární depresí. Povrch klobouku kryjí trichodermální hyfy 3 - 6,5 (8) μm široké, některé pokryté tenkou vrstvou gelatinózní hmoty. Během růstu zpravidla kolabují. Výtrusný prach je olivově hnědý.\n\nHojný druh listnatých a smíšených lesů. Vyskytuje se i na stanovištích ovlivněných lidskou činností jako jsou parky nebo hráze rybníků. Fruktifikuje od května do října.\n\nPilát jej uvádí jako charakteristický teplomilný druh habrových doubrav. Konkrétně jako druh dubo-habrových lesů na nevápenatých půdách a druhy kyselých doubrav a oligotrofních habrových doubrav.\n\nJe mykorhizním symbiontem vázaným především na duby, případně buky, méně často habry a lípy, především v jižní Evropě roste pod kaštanovníkem jedlým.\nV České republice roste hřib dubový nejčastěji pod dubem letním (\"Quercus robur\"), objevuje se ale i pod ostatními domácími druhy, což jsou dub zimní (\"Quercus petraea\"), dub pýřitý - šípák (\"Quercus pubescens\"), který se vyskytuje v nejteplejších krajích a na vápenci, a dub cer (\"Quercus cerris\") na jižní Moravě.\n\nBěžně však nepřechází na severské druhy dubů, které jsou zde vysazovány, a to ani když rostou v těsné blízkosti dubu letního. Albert Pilát nalezl plodnice hřibu dubového v čistém porostu dubu severního (\"Quercus borealis\") u Moravských Budějovic 7. června 1964. Mykolog s manželkou prohledali celý lesík, plodnice se však objevily pouze pod jediným stromem v počtu 8 kusů. Oproti exemplářům typickým pro dub letní se lišily výrazně tmavým třeněm u starších plodnic - mladší jej měly světlejší. Vzhledem k nízkému vzorku nechtěl mykolog závislost zbarvení na mykorhizním partneru paušalizovat.\n\nPilát dále zmiňuje výskyt hřibu dubového pod dubem bažinným (\"Quercus palustris\"). Uvádí pouze jeden případ pod dubem v parku v Konstantinových Lázních, kde se však vyskytoval opakovaně po několik let.\n\nPlodnice rostoucí pod buky bývají nižší, tmavší až tmavě kaštanově zbarvené s výrazněji vyvinutou až žebrovitou síťkou.\n\nPodle Smotlachy se hřib dubový může vyskytovat i pod jedlemi. Pak je světleji zbarvený a zvlášť výrazně síťkovaný.\n\nI jiná starší literatura hojně uvádí výskyt pod jehličnany, především smrky a jedlemi. Tyto nálezy jsou v současnosti některými mykology považovány za neprůkazné a vysvětlovány možností chybného určení plodnice. Přesto není názor mykologů na tuto problematiku jednoznačný a nelze proto možnost výskytu hřibu dubového pod jehličnany ve velmi vzácných případech vyloučit.\n\nHřib dubový roste v Evropě, Střední Americe (Mexiko) a Asii (Japonsko). Z evropských zemí to jsou: Belgie, Bělorusko, Česká republika, Dánsko, Finsko, Francie, Chorvatsko, Itálie, Lichtenštejnsko, Lucembursko, Maďarsko, Německo, Norsko, Polsko, Rakousko, Slovensko, Slovinsko, Spojené království, Španělsko, Švédsko a Švýcarsko.\n\nV České republice je rozšířen především v teplejších nížinách a pahorkatinách.\n\nMnozí autoři uvádějí odlišné znaky v závislosti na druhu stromu, se kterým houba roste v symbióze.\n\n\"Boletus carpinaceus\" . O tomto druhu popsaném českým mykologem Josefem Velenovským se v současnosti předpokládá, že je formou či varietou hřibu dubového rostoucí pod habry. Liší se světlejším šedopopelavým kloboukem.\n\n\nHřib dubový je možné snadno zaměnit za hřib smrkový (\"Boletus edulis\") rostoucí pod listnáči. Oba druhy se liší řadou drobných znaků, které však nemusejí být zřetelné na všech plodnicích. Oba jsou jedlé a kvalitativně srovnatelné, takže je praktičtí houbaři obvykle nerozlišují. Podobný může být jedlý hřib borový (\"Boletus pinophilus\"), jehož klobouk je hrbolkatý s hnědočerveným odstínem, případně vzácný hřib bronzový (\"Boletus aereus\"), který se vyskytuje pouze v oblastech teplomilné flóry.\n\nZáměna za hřib hřib žlučový (\"Tylopilus felleus\") hrozí zpravidla jen ve smíšených lesích, protože hořčák zpravidla neroste pod listnáči (pouze velmi vzácně) a dubák naopak téměř neroste pod jehličnany. Z toho důvodu se hřib žlučový vyskytuje jen sporadicky na typických stanovištích hřibu dubového, jakými jsou parky nebo hráze rybníků.\n\n\n"}
{"id": "319544", "url": "https://cs.wikipedia.org/wiki?curid=319544", "title": "Memorandum od Wye River", "text": "Memorandum od Wye River\n\nMemorandum od Wye River (anglicky: \"Wye River Memorandum\") byla důležitá část izraelsko-palestinských mírových jednání z 23. října 1998. Jednalo se o implementaci přecházejících Dohod z Osla, která byla uzavřena zejména díky nátlaku amerického prezidenta Billa Clintonta. Memorandum znamenalo postoupení části území Západního břehu (13 %) palestinským Arabům a upravení statusu některých oblastí. Byl také dohodnut kompromis týkající se palestinského letiště a přístavu v Gaze, stejně jako možnost volného průchodu Palestinců ze Západního břehu do Gazy. Memorandum také obsahovalo ekonomické garance pomoci Izraeli a Palestinské autonomii od USA související s mírovým procesem. Dohoda byla podepsána v Bílém domě za Izrael Benjaminem Netanjahuem a za Organizaci pro osvobození Palestiny (OOP) Jásirem Arafatem; ratifikována izraelským Knesetem 17. listopadu 1998 poměrem hlasů 75:19 pro přijetí. \n\n"}
{"id": "319545", "url": "https://cs.wikipedia.org/wiki?curid=319545", "title": "Kalibr", "text": "Kalibr\n\nKalibr (z franc. \"caliper\", z řec. \"kalópous\", ševcovské kopyto) může znamenat:\n\n"}
{"id": "319546", "url": "https://cs.wikipedia.org/wiki?curid=319546", "title": "Štěrk", "text": "Štěrk\n\nŠtěrk je nepevný zrnitý materiál přírodního původu, který vznikl rozrušením, následným opracováním a transportem pevné horniny, s velikostí jednotlivých zrn od 2 mm do 256 mm. Jednotlivá zrna štěrkové velikosti se nazývají oblázky. Nejbližší menší třída zrnitosti je písek, úlomky větší než 256 mm se nazývají balvany.\n\nAby se určitý sediment mohl nazvat štěrkem, musí obsahovat více než 30 % částic (úlomků) štěrkové velikosti z celkového objemu sedimentu. Pokud je obsah úlomků nižší, používá se adjektivum \"štěrkový\", s příslušným názvem (štěrkový písek, štěrkový jíl). Zpevněný ekvivalent štěrku se nazývá slepenec (v případě zaoblených úlomků), anebo brekcie (v případě ostrohranných úlomků).\n\nProtože výskyt štěrků na zemském povrchu není tak častý jako výskyt písků, označuje se tímto názvem i komerční drť vyráběná z horniny v kamenolomech s průměrem zrn 2 až 15 mm.\n\nŠtěrky jsou nejhrubším produktem zvětrávání, proto je jejich transport ze zdrojové oblasti na místo uložení relativně krátký v porovnání s transportní vzdáleností menších úlomků (písku, prachu a jílu). Rozdělují se na základě místa ukládání na:\n\nŠtěrk se nejčastěji používá ve stavebnictví jako plnivo do betonů, při stavbě cest, dopravních komunikaci (drcený štěrk jako podkladový materiál), případně i jako samostatný silniční povrch, hlavně v oblastech s malou silniční zátěží (celosvětově je počet silnic se štěrkovým povrchem přibližně stejný jako počet asfaltových cest).\n\n\n"}
{"id": "319547", "url": "https://cs.wikipedia.org/wiki?curid=319547", "title": "Kaga", "text": "Kaga\n\nVýraz Kaga může znamenat:\n\n"}
{"id": "319548", "url": "https://cs.wikipedia.org/wiki?curid=319548", "title": "Hřib žlučník", "text": "Hřib žlučník\n\nHříb žlučník (\"Tylopilus felleus\" ), též zvaný podhřib žlučový či hřib hořký, lidově také hořčák, žlučák nebo štípák, je evropský druh hřibu, pro palčivě hořkou chuť nejedlý.\n\nRoste v jehličnatých i listnatých lesích a hlavně mladé plodnice jsou snadno zaměnitelné s jinými druhy jedlých hřibů. Bývá hojný, nejvíce roste v srpnu a září, často ve společnosti jiných hřibů. U velkých odrostlejších kusů jsou typickým znakem narůžovělé rourky ze spodu klobouku (v mládí jsou rourky bílé) a také často výrazná struktura síťky na noze. Sice není smrtelně jedovatý, ale pro svou hořkou chuť dokáže i jedna mladá plodnice zkazit celé jídlo.\n\n"}
{"id": "319551", "url": "https://cs.wikipedia.org/wiki?curid=319551", "title": "Wawel", "text": "Wawel\n\nWawel (též počeštěně ) je nízký vrch (výška 228 m n. m.) v Krakově na levém břehu Visly, na němž stojí Královský hrad a katedrála sv. Stanislava a Václava. Spolu s centrem města Krakova je zanesen na Seznamu světového dědictví UNESCO. Ve vrchu z jurského vápence se směrem k Visle nachází (Dračí sluj). Podle legendy zdejšího nebezpečného draka lstí přemohl rytíř Krak, jehož jméno město nese dodnes.\n\nLidé obývali wawelské jeskyně od starší doby kamenné, první doložené stabilní osídlení vrchu se objevilo před 5000 lety. Doložena je též přítomnost neolitických pasteveckých komunit, stejně jako obyvatelé z doby bronzové, a pozdější doby železné. \n\nOpevnění na Wawelu bylo již v raném středověku. V 6. století stálo na vrchu kopce hradiště, v 9. století bylo území dnešního Krakova pravděpodobně po nějakou dobu podrobeno Velkomoravské říši, a z té doby pocházejí zbytky dřevěného kostela, které zde byly nalezeny. Z 10. století pocházejí základy dvou předrománských kostelů, asi nejstarších kamenných staveb na Wawelu. Roku 1000 zde vzniklo biskupství a poté byla vystavěna kamenná katedrála, tzv. Katedrála Boleslava I., z níž se dochovaly pouze základy. Roku 1038 byly nejstarší stavby na Wawelu těžce poškozeny povstáním pohanů a vpádem českého knížete Břetislava I., roku 1080 je zpustošil požár.\n\nKazimír I. Obnovitel kolem roku 1040 poprvé učinil z Krakova sídlo polských panovníků. Na Wawelu pak během středověku vznikla celá řada dalších sakrálních a světských staveb, ovšem dodnes již často zničených nebo přestavěných. Na konci 11. století vznikla v románském stylu druhá katedrála namísto zničené Boleslavovy, zvaná \"Hermanowska\", z níž se dochovala věž a krypta. Byla zčásti zničena požárem na počátku 14. století. Vladislav I. Lokýtek ji roku 1320 nařídil strhnout a nahradit dnešní gotickou stavbou, jež byla vysvěcena roku 1364. Vladislavův nástupce Kazimír III. Veliký nechal na Wawelu vystavět gotický hrad, základ současného Královského hradu.\n\nZlatý věk Wawelu nastal v době vlády Jagellonců. Královské sídlo bylo v letech 1507–1536 důkladně přestavěno, hlavními architekty byli Italové Francisco z Florencie a Bartolommeo Berrecci, po jejich smrti pak Benedykt ze Sandoměře. Vznikly zde první příklady renesančního umění v Polsku. Obohaceny byly i umělecké poklady katedrály, roku 1520 byl pro ni ulit zvon Zikmund, nejznámější polský zvon, používaný jen při nejvýznamnějších příležitostech.Roku 1595 byl zámek poškozen požárem a obnoven, avšak již roku 1609 bylo polské královské sídlo přeneseno do Varšavy a hrad na Wawelu začal upadat. Byl několikrát poškozen vpády cizích vojsk a byl využíván již jen jako pevnost a opěrný bod. Katedrála na Wawelu si však nadále uchovala svůj význam nejdůležitějšího polského chrámu a i nadále v ní probíhaly korunovace a byli zde pohřbíváni členové panovnického rodu. V kryptě Wawelské katedrály dnes proto odpočívají četní Piastovci, Jagellonci, Vasovci a další (Wettin August II. Silný, Jan III. Sobieski, Hedvika z Anjou). \n\nPo zániku Polska r. 1795 Krakov připadl Rakousku. Hrad se změnil ve vojenskou posádku a stavební úpravy zničily mnoho historicky a umělecky významných částí hradního komplexu. Polští vlastenci však Wawel nadále považovali za symbolicky mimořádně významný bod a v katedrále začali opět pochovávat významné Poláky počínaje maršálem Poniatowskim roku 1815. Roku 1905 František Josef I. nechal místní vojenskou posádku zrušit a byla provedena rekonstrukce hradu jako historické památky.\n\nV době meziválečného polského státu byl hrad povýšen na oficiální sídlo prezidenta republiky. Během nacistické okupace odtud Hans Frank řídil tzv. Generální gouvernement zničení unikl jen díky kvapnému ústupu nacistů v roce 1945. Po druhé světové válce byl královský hrad změněn na muzeum. Katedrála sv. Stanislava a Václava si i nadále uchovává svou významnou roli v životě polské katolické církve a národa.\n\nNa wawelském kopci se nachází řada významných památek. \nObranný systém vznikl v průběhu 11. století, kdy byla katedrála opevněna čtyřmi věžemi, z nichž se dodnes dochovala pouze spodní část Věže stříbrných zvonů. Když byly ve 14. století románské stavby přestavěny v gotickém stylu vznikl nový systém opevnění a s ním i nové věže. Z nich dodnes dochovaná je Zlodějská věž (Zlodziejska), na straně přilehlé k Visle, dále Kuřecí noha (Kurza Stopka), začleněná do gotické části Královského paláce a mezi nimi potom Dánská věž (Dunska). Nejvýznamnější obranné věže nicméně vznikly teprve v druhé polovině 15. století za Jagellonců: Senátorská věž (Lubranka) stojící vedle paláce a Sandomierská věž (Sandomierska) na jižní části kopce. \n\nJe to polské posvátné místo a zároveň kulturní památka. Tradiční místo korunovací polských králů, z nichž mnozí jsou tu pohřbeni, mimo nich zde však leží i svatý Stanislav, svatá Hedvika a další významné osobnosti polského národa, Současná katedrála je již třetí stavou na stejném místě, vznikla převážně ve 14. století. Interiéru dominuje hrobka sv. Stanislava. V katedrále se nachází 18 kaplí, na Zikmundově věži se nachází jedenáctitunový Zikmundův zvon.\n\nRenesanční stavba s barokními prvky tvořená čtyřmi křídly, která obklopují vnitřní dvůr. Skládá se ze tří obytných křídel, jednoho paravánového křídla, vnitřního dvora a pěti obytných věží. Uvnitř jsou dvě reprezentativní schodiště. Vnitřní dvůr obklopuje třípodlažní sloupová arkáda.V interiéru jsou reprezentační královské komnaty a soukromé královské komnaty, v nichž jsou vystaveny řady gobelínů ze 16. století. Nejpozoruhodnějšími sály jsou Ptačí komnata, Orlí sál a Senátorský sál. Vedle reprezentačních komnat se též nachází královská klenotnice a zbrojnice. \n\nZaložil jej v roce 1906 kardinál Jan Puzyna a uložena je v něm kolekce uměleckých předmětů shromážděných ve 20. století. Mmo nich muzeum hostí sbírku olejomaleb ze 14. století, soch a váz, dále pak kolekci vlámských tapisérií z 16. století. Muzeum se nechází vedle vstupu do katedrály. \n\n\n\n"}
{"id": "319557", "url": "https://cs.wikipedia.org/wiki?curid=319557", "title": "Mkdir", "text": "Mkdir\n\nPříkaz codice_1 v operačních systémech Unix, DOS, OS/2 a Microsoft Windows slouží k vytvoření adresáře.\n\nV systémech DOS a Windows je často tento příkaz zkrácený na codice_2.\n\n mkdir nazev_adresare\n\nV systémech na bázi Unixu můžeme použít rozšiřující volby, nejčastější jsou tyto:\n\nPro vytvoření adresáře a jeho podadresáře pomocí jednoho příkazu je možné použít:\n\nTímto příkazem vytvoříme obě složky v domovském adresáři.\n\nJestliže chceme vytvořit celou podadresářovou strukturu, například codice_9, můžeme toto zajistit parametrem codice_3:\n\nV prvních verzích Unixu (4.1BSD a prvních verzích Systému V) musel být tento příkaz zadáván se zvýšenými právy (setuid) systémového administrátora, protože kernel v těchto verzích neměl systémové volání mkdir().\n\nDruhou možností bylo vytvoření adresáře pomocí mknod() a následující manuální spojení s adresáři „.“ a „..“.\n\n"}
{"id": "319558", "url": "https://cs.wikipedia.org/wiki?curid=319558", "title": "Hřib hnědý", "text": "Hřib hnědý\n\nHřib hnědý (\"Imleria badia\" ) neboli suchohřib hnědý je jedlá a velmi dobrá houba. Hřib hnědý je rozšířen po téměř celé Evropě a části Severní Ameriky.\n\n\n\nKlobouk je masitý, široký 30–130 mm, tmavě kaštanově až čokoládově hnědý, za vlhka slizký, většinou pravidelně sklenutý. Rourky jsou vysoké 10–20 mm, bledé, později žluté až žlutozelené. Po pomačkání zmodrají. Třeň je světlejší než klobouk, válcovitý, světle hnědý, dole často zúžený. Vysoký je 30–150 mm a tlustý 10–40 mm. Dužnina je bělavá a po rozkrojení začíná ihned modrat. Má příjemnou chuť i vůni. Málo červiví a když už je plodnice napadena tak pak zejména třeň, klobouk je napaden zřídka. Proto v období, kdy je nedostatek hub, se doporučuje červivou houbu rozkrojit, zbavit červivé části třeně a klobouk si ponechat.\n\nRoste od července do října, nejvíce však v srpnu a září a to hlavně v jehličnatých lesích, méně v lesích listnatých. Bývá velmi hojný a mezi houbaři velmi oblíbený. Daří se mu zejména ve vysokých borových a smrkových lesích mezi mechem, spadaným dřevem a jehličím.\n\nMožná záměna hlavně u mladých plodnic, kdy mu je podobný hřib žlučník, který má ovšem rourky narůžovělé nebo bílé a po rozkrojení se nezabarvuje do modré barvy. Na chuť je hřib žlučník odporně hořký, oproti tomu hřib hnědý má chuť příjemně houbovou.\n\nV kuchyni jej lze použít všestranně. Dobře se dopravuje, suší i konzervuje. Společně s některými druhy zeleného čaje patří k významným zdrojům theaninu, psychoaktivního analogu aminokyselin.\n\n"}
{"id": "319559", "url": "https://cs.wikipedia.org/wiki?curid=319559", "title": "OneRepublic", "text": "OneRepublic\n\nOneRepublic je pop-rocková kapela z Colorada, která se proslavila díky spolupráci s producentem Timbalandem a jejich společné písni \"Apologize\", které se prodalo přes 5 milionů kopií. Leaderem kapely je zpěvák, skladatel a producent Ryan Tedder. \n\nKapela byla založena roku 1996 Ryanem Tedderem a Zachem Filkinsem při jejich studiu na Colorado Springs Christian High School. Při jejich společné cestě domů se Tedder s Filkinsem bavili o svých oblíbených interpretech (Fiona Apple, Peter Gabriel a U2) a rozhodli se založit společně kapelu. Jejich první společný počin se jmenoval This Beautiful Mess.\n\nV roce 2002 se sešli v Los Angeles a tak vznikla jejich druhá kapela Republic. Tedder, který byl již producentem a skladatelem přemluvil Filkinse, aby se přestěhoval. O devět měsíců později podepsali smlouvu s Columbia Records. Po několika změnách v sestavě se členové ustálili. Ryan Tedder zaujal místo zpěváka, Zach Filkins se stal kytaristou a doprovodným zpěvákem, Eddie Fischer bubeníkem, Brent Kutzle se postaral o violoncello a basu a Drew Brown o hlavní kytaru. Později jméno kapely bylo změněno na OneRepublic, protože podle nahrávací společnosti název Republic mohl působit kontroverzně. Dva a půl roku poté pracovali ve studiu na svém debutovém albu. Kapela se také začala prosazovat na MySpace. Debutová deska Dreaming Out Loud vyšla v listopadu 2007 a stala se velmi úspěšnou, stejně jako druhý singl \"Stop and Stare\".\n\nHudební styl OneRepublic je velice pestrý. Jejich skladby jsou směsicí rocku, popu, indie a hip-hopu. Kapela byla ovlivněna například U2 a The Beatles. Spolupracovali s nimi například Leona Lewis, B.o.B, Timbaland, Sara Bareilles, Maroon 5 a mnoho dalších.\n\nSeznam písní:\nSay (All I Need),\nMercy,\nStop and Stare,\nApologize,\nGoodbye, Apathy,\nAll Fall Down,\nTyrant,\nProdigal,\nWon't Stop,\nAll We Are,\nSomeone to Save You,\nCome Home.\n\nSkladba Apologize, jejich první singl, zazněla v Cold Case, Gossip Girl, Smallville, Ghost Whisperer a The Hills.\n\nSeznam písní: Made for You,\nAll the Right Moves,\nSecrets,\nEverybody Loves Me,\nMissing Persons 1 & 2,\nGood Life,\nAll This Time,\nFear,\nWaking Up,\nMarchin On,\nLullaby.\n\nSeznam písní: Kids,Counting stars, If I lose myself , Feel again , What you wanted , I Lived , Light it up , Can't stop, Au revoir , Burning bridges , Something I need, Preacher , Don't look down\n\nBonus: Something's gotta give , Life in color\n\nRe-edice: Love Runs Out\n\nSeznam písní: Let's Hurt Tonight, Future Looks Good, Oh My My, Kids, Dream, Choke, A.I., Better, Born, Fingertips, Human, Lift Me Up, NbHD, Wherever I Go, All These Things, Heaven\n\n\nVše o skupině OneRepublic\n"}
{"id": "319561", "url": "https://cs.wikipedia.org/wiki?curid=319561", "title": "Turnerovy deníky", "text": "Turnerovy deníky\n\nTurnerovy deníky je román z roku 1978 od Williama Luthera Pierce, vůdce radikální a neonacistické americké organizace National Alliance, který byl zveřejněn pod pseudonymem Andrew MacDonald. Turnerovy deníky popisují násilnou revoluci ve Spojených státech amerických, která vede k pádu federální vlády Spojených států amerických a nakonec i vyhlazení všech Židů a nebílých, a ponechání celkové bílé populace na světě na čísle padesáti milionů.\n\nRomán byl původně k dostání jen skrze poštovní objednávky a na srazech militaristů a částečně vycházel i v publikacích National Alliance. Později, když práva ke knize zakoupil americký nakladatel Lyle Stuart, byla k dostání i v běžných knihkupectvích. V souvislosti s rozvojem internetu je či byla volně ke stažení na mnoha internetových stránkách. Do roku 2000 se knihy mělo prodat okolo 500 000 kusů.\n\nKniha bývá spojována s mnoha skutečnými násilnými činy. Ponejvíce s bombovým útokem v Oklahoma City provedeným 19. dubna 1995 Timothy McVeighem na budovu FBI, při kterém zahynulo 168 lidí.\n\nTurnerovy deníky jsou uvedeny předmluvou umístěnou do roku 2099, sto let po událostech popsaných v knize. Ta cituje nedávno objevený deník muže jménem Earl Turner, aktivního člena Organizace, která se oněch událostí zúčastnila. Kniha popisuje násilné svržení federální vlády Spojených států a současně i brutální rasovou válku, která se nejdříve odehrává v Severní Americe a posléze i ve zbytku světa.\n\nPříběh začíná brzy poté, co federální vláda zkonfiskuje všechny privátně držené střelné zbraně na základě tzv. Cohenova zákona, a Organizace, jejíž jsou Turner a jeho druzi členy, se uchyluje do podzemí a zahájí guerillovou válku proti Systému, jenž je popsán jako svazek vlády, médií a ekonomiky, který je pod židovskou kontrolou spojovanou s podporou multikulturalismu a útlakem bílých Američanů. Organizace svou guerillovou válku započíná akcemi jako je bombový útok proti sídlu FBI a stupňuje ji v sériové kampani terorismu, atentátů a ekonomických sabotáží napříč Spojenými státy americkými. Turnerovy činy vedou k jeho přijetí do Řádu, kvazi-náboženskému vnitřnímu kádru, který Organizaci řídí a jehož existence zůstává tajná jak Systému, tak i běžným členům Organizace. Turner je zajat a uvězněn, jeho deník pokračuje až po návratu z vězení.\n\nNakonec Organizace převezme díky podpoře svých lidí infiltrovaných v armádě kontrolu nad jižní Kalifornií, včetně atomových zbraní na letecké základně Vandenberg; etnicky oblast vyčistí od všech černých, Hispánců a Asiatů; a postupně nechá popravit všechny Židy, míšence a zrádce bílé rasy. V oblasti někdejších Spojených států na sever od území ovládaného Organizací vznikne konzervativní režim, který však později padne a území připadne Organizaci. Poté z Kalifornie vytvoří nejen základnu pro novou Ameriku, ale také základnu pro eskalaci války se Systémem, kdy za použití svých jaderných zbraní udeří na město New York a Izrael a vyvolají atomovou výměnu se Sovětským svazem, která je následována dalšími atomovými údery na území USA a „rasovým osvobozením“ dalších území v rámci USA.\n\nDeníky končí v místě, kdy hlavní hrdina odlétá s letadlem nesoucím atomovou bombu na sebevražednou misi proti Pentagonu, aby zlikvidoval velení zbylé vojenské vlády dříve než nařídí útok na Kalifornii. Pro tento čin byl vybrán, jelikož členové Řádu nesměli být uvězněni a Earl Turner byl díky omráčení zajat a nepodařilo se mu spolknout smrtící jed. Román končí epilogem, který shrnuje jak Organizace pokračovala v boji o dobytí zbytku světa a vyhlazení všech příslušníků jiných ras.\n\nTurner ve svém deníku píše i o svém milostném vztahu, jeho přítelkyně, též členka Organizace, je v průběhu rasové války před Turnerovou smrtí při zátahu zabita.\nRadikální organizace The Order, počátkem 80. let minulého století zapojená do vraždy, bankovních loupeží a padělání peněz, byla pojmenována podle skupiny z knihy a motivována knižním scénářem rasové války. Skupina zavraždila komentátora Alana Berga a byla zapojená i v jiných aktech násilí za účelem vyvolání rasové války popisované v knize.\n\nV době svého zatčení měl Timothy McVeigh u sebe kopii Turnerových deníků. Jeho bombový útok byl téměř totožný s událostí popsanou v knize, kde skupina hlavní postavy Earla Turnera za použití vozu naloženého výbušninou poničila sídlo FBI.\n\nČeský překlad Turnerových deníků zveřejnily například webové stránky Národně-vzdělávacího institutu. V květnu 2008 vychází v nakladatelství Kontingent press nový překlad Turnerových deníků. Vydání Turnerových deníků od uvedení na trh doprovází relativně velká prodejnost. Vzhledem k tomu, že je považována za rasistickou, někdy je nazývána \"biblí rasistické pravice\", začala se o ni zajímat nejvýznamnější média v ČR \n\n"}
{"id": "319562", "url": "https://cs.wikipedia.org/wiki?curid=319562", "title": "Jig'al Amir", "text": "Jig'al Amir\n\nJig'al Amir (: , * 23. května 1970, Herzlija) je náboženský sionista, bývalý student informatiky na Bar-Ilanově univerzitě a vrah premiéra Jicchaka Rabina. Narodil se v Herzliji, v rodině sefardských Židů pocházející z Jemenu. Jeho matka Geula byla učitelkou v mateřské škole, otec Šlomo byl řidič. Byl členem židovské bojové organizace Ejál.\n\nAtentát spáchal 4. listopadu 1995 při mírové demonstraci na náměstí Izraelských králů, nyní Rabinově náměstí v centru Tel Avivu. Za tento čin byl odsouzen na doživotí + na dalších 14 let za přípravu vraždy Jicchaka Rabina za přitěžujících okolností a zranění Rabinova bodyguarda Jorama Rubina. Svůj čin údajně vykonal „ve jménu Tóry a izraelského lidu“. Proces také odhalil skutečnost, že někteří rabíni z Rady židovských osad (Ješa) na okupovaných územích na Rabina před atentátem uvalili těžká halachická obvinění. Ta opravňovala zabít „zrádného Žida“ bez soudu, aby byly zachráněny další židovské životy.\n\nPři soudním procesu prohlásil:\n\n"}
{"id": "319563", "url": "https://cs.wikipedia.org/wiki?curid=319563", "title": "Jean Denis Attiret", "text": "Jean Denis Attiret\n\nJean Denis Attiret (31. července 1702 Dole – 8. prosince 1768 Peking) byl francouzský jezuita, malíř a misionář v Číně.\nJean Denis Attiret studoval v Římě umění a vypracoval se na známého portrétistu. Jako jezuitský novic zhotovil malby pro katedrálu v Avignonu. Roku 1737 odešel do Číny a byl mu udělen císařem Čchien-lung titul \"Císařského malíře\". Protože císař trval na dodržování čínským malířských metod a stylů, přizpůsobil Attiret své malby místnímu vkusu. Většina jeho děl zobrazovala přírodní objekty jako stromy, ovoce, ryby a zvířata. Maloval také členy císařova dvora; připisuje se mu nejméně 200 portrétů. Po úspěšném vojenském tažení do Střední Asie pověřil císař čtyři malíře, aby zhotovili obrazy bitev. Mezi těmito umělci byl i Attiret. Skupina celkem vytvořila 16 desek.\n\n Jean Denis Attiret na art-comtois.fr\n"}
{"id": "319564", "url": "https://cs.wikipedia.org/wiki?curid=319564", "title": "Albertville", "text": "Albertville\n\nAlbertville je město (commune) na jihovýchodě Francie, v departementu Savojsko, v regionu Auvergne-Rhône-Alpes, na konci údolí Tarentaise. Leží v francouzských Alpách, v roce 1992 město hostilo XVI. zimní olympijské hry.\n\nAlbertville leží na řece Arly, na soutoku s řekou Isère. Jeho nadmořská výška je mezi 345 až 2,037m.\nV okolí jsou hory: \"Belle Etoile\", \"Dent de Conse\", \"Négresse\", \"Roche Pourrie\", \"Mirantin\", \"Pointe de la Grande Journée\", a \"chaîne du Grand Arc\".\n\nSousední obce: Venthon, Pallud, Mercury, Gilly-sur-Isère, Tournon, Monthion, Grignon a Tours-en-Savoie.\nAlbertville založil v roce 1836 sardinský král Karel Albert. Dříve zde stálo město Conflans, které vzniklo ve\n14. století.\nAlbertville se stalo střediskem obchodu mezi Francií, Itálií, a Švýcarskem; v okolí města byly postaveny papírny a vodní elektrárny.\n\nXVI. zimní olympijské hry organizoval celý savojský region, Albertville se stalo hostitelským městem. Byly vybudovány nové sportovní objekty a turistická infrastruktura.\n\n\"Počet obyvatel\"\n\n\n\n"}
{"id": "319566", "url": "https://cs.wikipedia.org/wiki?curid=319566", "title": "Elf (Siemens)", "text": "Elf (Siemens)\n\nElf je formát software používaný v mobilních telefonech Siemens. K jeho zprovoznění je potřeba mít aplikovaný balík patchů s jménem \"ElfPack\". Obyčejně to bývají patche ElfLoader, SWI Library a Big Function Library. Dále je možné, že obsahuje i patche \"API\", \"Cut Heap\", \"Audio Hook\" a případně ještě jiné.\n\nElf v mobilu funguje jako spustitelný soubor (\"*.EXE\"), který známe z počítače. Do mobilu se nahraje v podobě souboru s koncovkou *.elf.\n\nElfy existují i pro mobilní telefony značky Sony a Sony Ericsson.\n\nBcfg je konfigurační soubor elfů v Siemensech. K jeho otevření je potřeba elf CfgEdit, který bývá základní součástí složky ZBin. Existuje jich více generací. Původně měly jednoúrovňové menu. Nyní může být však více úrovňové, vybrat soubor a namíchat barvu. Vyžaduje však aktualizovaný elf.\n"}
{"id": "319568", "url": "https://cs.wikipedia.org/wiki?curid=319568", "title": "Izraelská bezpečnostní bariéra", "text": "Izraelská bezpečnostní bariéra\n\nIzraelská bezpečnostní bariéra (anglicky \"Israeli West-Bank barrier\") je částečně postavená bariéra (budovaná od července 2003) sestávající ze sítě plotů (asi 95 % délky) a zdí (asi 5 % délky) mezi Izraelem a Západním břehem Jordánu. V části své délky sleduje zelenou linii z roku 1949 (jež určovala hranici mezi Izraelem a Západním břehem Jordánu, který anektovalo Jordánsko). V části délky je vedena na území Západního břehu za zelenou linií. Po dokončení by celková délka bezpečnostní bariéry měla dosáhnout asi 760 km. V současnosti (8/2009) je postaveno zhruba 56,6 % a 10,2 % je momentálně ve výstavbě. V 31,5 % úseku výstavba ještě nezačala. V červenci 2007 přinesl deník The Jerusalem Post informaci, že pravděpodobně nebude splněný zamýšlený konečný termín výstavby bariéry, který se předpokládal na rok 2010. \n\nTato bariéra je vysoce kontroverzní projekt. Její zastánci tvrdí, že bariéra je nezbytným nástrojem, který chrání izraelské civilisty před palestinským terorismem, včetně sebevražedných atentátů, jejichž intenzita po vypuknutí Intifády Al-Aksá prudce narostla. Je faktem, že od zahájení stavby bariéry v červenci 2003 podstatně poklesl počet spáchaných teroristických útoků na občany Izraele. \n\nOdpůrci bariéry tvrdí, že je ilegálním pokusem anektovat palestinskou půdu pod záminkou získání bezpečnosti, že porušuje mezinárodní právo, je pokusem o zabránění mírových dohod o konečném statusu a významně omezuje životy palestinských Arabů, kteří žijí v okolí bariéry tím, že snižuje jejich možnost volně cestovat v rámci Západního břehu a dojíždět za prací do Izraele, čímž podkopává palestinskou ekonomiku. Haagský tribunál ve svém poradním stanovisku Valného shromáždění OSN označil zeď jako nelegální (ve smyslu mezinárodního práva), neboť na některých místech vede přes obsazená území, která OSN nepovažuje za součást Izraele. Dokončení zdi by tak fakticky znamenalo anexi území, která Izrael obsadil po vítězství v Šestidenní válce. Proti výstavbě zdi se postavila i Evropská unie. Na protest proti výstavbě bariéry vznikla v roce 2003 izraelská anarchistická skupina Anarchisté proti zdi.\n\nIzraelskou bariérou se zabýval mezinárodní soudní dvůr v Haagu. Sbor 15 mezinárodních soudců 9. června 2004 dospěl k následujícím závěrům:\n\n\n"}
{"id": "319569", "url": "https://cs.wikipedia.org/wiki?curid=319569", "title": "ElfPack", "text": "ElfPack\n\nElfPack je balík patchů, který je potřeba do Siemensu nahrát, aby se daly spustit elfy. Umožňuje i asociovat typy souborů s elfy (tj. aby se z průzkumníka paměti otevřely přímo v elfu).\n\n\nNěkdy také:\n\nK jeho úspěšné aplikaci je potřeba předem do mobilu obsah složky ZBin.\n\nZákladní složkou v ElfPacku je složka ZBin. Může být umístěná buď přímo v telefonu (0:/ZBin) nebo na paměťové kartě (4:/ZBin).\n\nV ní jsou obsažené elfy, které se spouštějí přímo při startu mobilu.\n\nSložka obsahující nastavení elfů. Jsou v ní většinou bcfg (konfigurační) soubory elfů, popřípadě nějaké jiné datové soubory s nastavením.\n\nStěžejní soubor obsahující informace o asociaci souborů. Od verze 2.0 umožňuje standardně připojit i ikonku a otevření v alternativním elfu. Pro jejich editaci je potřeba elf CfgEdit.\n\nJe tu limit počtu asociací na max. 16.\n\nPozději přibyla možnost si přidat své vlastní ikonky. Člověk si musel ale dohrát elf ExtD.\n\nU ElfPacku 2.0 a vyšší se kompletně změnila struktura:\n\nSložka obsahující PNG obrázky pojmenované číslem v decimálním tvaru nahrazující originální obrázek se stejným číslem ve fullflashi.\n\nElfy umožňují:\n\n\nDo Daemons se musí dohrát elf ExtD, aby se zobrazily ikonky u naasociovaných souborů. Bývá standardní součástí složky ZBin.\n\nElf CfgEdit bývá také součástí složky ZBin. Umožňuje provádět nastavení v konfiguračních (bcfg) souborech elfů.\n\nElfPack je v současné době (květen 2008) dostupný pro modely řady x65, x75 a éčkové modely.\n\nVyužívá implementace Executable and Linkable Formatu.\n\nNápad na zprovoznění elfů původně napadl patchery BoBy a Rst7. Chtěli vymyslet univerzální patche, které by nebylo třeba portovat pro každý mobil a firmware zvlášť, tak je napadlo implementovat základní funkce jazyka C. Nejdříve to byl pouze bláznivý nápad, který se nakonec zrealizoval. První pořádný elf byl CPUmon, který však neměl valný úspěch. Vše změnily až elfy TED (textový editor) a xTask (správce úloh). To umožnilo rozmach elfů. Původní elfpack se předělal a odstranila se nekompatibilita s MasterPatchem.\n\nBohužel se však brzy zjistilo, že elfy napsané pro Siemens S75 nejsou kompatibilní s modely řady x65 a ostatními modely z řady x75 z důvodu nekompatibility procesor. Proto se elfy dělí podle typů procesoru na platformu SGOLD (řady x65-75) a NewSGOLD (S75). A později přibyly éčkové modely (E71, EL71 apod.) a nová větev SGOLD3 nebo také ELKA.\n\nJedním z problémů byla nepodpora českého kódování. To se vyřešilo pomocí opravného patche. Nyní lze už ve verzi 2.3 volit mezi ruským a českým kódováním.\n\n\nPoslední verzí Elfpacku pro řadu x65 je verze 2.3.\n\n"}
{"id": "319570", "url": "https://cs.wikipedia.org/wiki?curid=319570", "title": "The Millennium Bell", "text": "The Millennium Bell\n\nThe Millennium Bell je devatenácté studiové album britského multiinstrumentalisty Mika Oldfielda. Bylo vydáno na podzim 1999 (viz 1999 v hudbě) a v britském žebříčku prodejnosti hudebních alb se neumístilo.\n\nAlbum \"The Millennium Bell\" je podle Oldfielda zaznamenáním uplynulých 2000 let lidstva. Nahrál jej totiž v době blížícího milénia, roku 2000. Na albu účinkují (na Oldfielda netypické) dva pěvecké sbory a také orchestr London Philharmonic Orchestra.\n\nMluvené slovo ve skladbě „Liberation“, které říká Oldfieldova dcera Greta, jsou výňatkem z deníku Anne Frankové. Naopak verše použité ve skladbě „Sunlight Shining Through Cloud“ napsal anglikánský kněz John Newton.\n\nVětší část alba byla živě zahrána na silvestrovském koncertě v Berlíně na přelomu let 1999 a 2000. Videozáznam z tohoto koncertu byl později vydán na VHS a DVD pod názvem \"The Art in Heaven Concert\".\n\n\n\n"}
{"id": "319571", "url": "https://cs.wikipedia.org/wiki?curid=319571", "title": "Volvo Trucks", "text": "Volvo Trucks\n\nVolvo Trucks (šv: Volvo Lastvagnar), je švédský výrobce nákladních vozidel, patřící do koncernu Volvo Group. Firma vznikla v roce 1927, v roce 2006 Volvo Trucks zaměstnával okolo 35,000 lidí na celém světě. Sídlo firmy je ve švédském městě Göteborg, výrobní závody nákladních vozů značky Volvo jsou v dalších 17 zemích. V roce 2005 bylo vyrobeno celkem 103 696 vozidel. K 25. výročí Volvo přidalo do motorové nabídky motor se 750 koňmi. Tím pádem vyrábějí nejsilnější silniční kamion ve světě.\n\nSoučástí Volvo Group jsou i další značky: Renault Trucks, Mack Trucks & UD Trucks.\n\nPři vzniku firmy Volvo v roce 1927 byl první nákladní vůz, \"řada LV 1\" teprve na konstrukčních plánech, ale už v roce 1928 byl představen veřejnosti. Tento model měl úspěch a již v prvním roce se prodalo 500 kusů. Byl vybaven dvoulitrovým čtyřválcovým motorem o výkonu 28 hp (21 kW).\n\nKabiny vozů Volvo se montují v severošvédském městě Umeå, zatímco motory se vyrábějí v Skövde ve středním Švédsku. Hlavní sídlo společnosti je v Göteborgu, další montážní závody jsou v Belgii, USA, Brazílii, Jižní Africe, Austrálii, Číně, Indii a Rusku, což z ní dělá skutečně globálního výrobce. Hlavní centrální sklad a distribuce náhradních dílů a dílů do výroby je ve městě Gent v Belgii. Prodej nových vozů je rozdělený na 3 divize - Europa, Severní Amerika a Ostatní.\n\nV roce 1980 Volvo koupilo firmu White a zachránilo ji před bankrotem.\nV průběhu osmdesátých let Volvo vyrábělo autobusy White, v Evropě prodávané jako Volvo. Modely White se na kanadském trhu prodávaly pod značkou Western Star.\n\nV roce 1987, Volvo odkoupilo výrobu těžkých nákladních vozů od firmy General Motors, čímž vznikla nová značka WhiteGMC, přestože výroba pod značkou GMC pokračovala ještě do roku 1990.\n\nV roce 1997 přestala značka WhiteGMC existovat, a všechny modely se začaly vyrábět pod značkou Volvo nebo Autocar. V roce 2000 byla zrušena po více než sto letech existence i značka Autocar.\n\nV roce 2001 Volvo koupilo firmu Renault Vehicules Industriels, včetně Mack Trucks ve Spojených státech.\n\nV současnosti Volvo vyrábí pod značkou Volvo a Mack 8 modelů nákladních a zemědělských vozidel ve městech Dublin, Virginie, a Macungie, Pensylvánie. Motory se vyrábějí v montážním závodě v Hagerstownu, Maryland, a jsou určeny pouze pro severoamerický trh.\n\nJediný výrobní závod nákladních vozů Volvo v jižní Americe je v Brazílii. Hlavními modely ve výrobě jsou F12, F10, F7, F16, N12, N10, FH12, FH16 a FL7.\n\n\n\n\n\n\n\n\n\n\n\n"}
{"id": "319572", "url": "https://cs.wikipedia.org/wiki?curid=319572", "title": "Cyrix", "text": "Cyrix\n\nCyrix byl výrobce procesorů založený roku 1988 v Richardson v Texasu bývalými zaměstnanci Texas Instruments. Firma se skládala z malého, ale efektivního týmu okolo 30 inženýrů. Ze začátku se firma specializovala na výrobu výkonných koprocesorů pro procesory Intel 80286 a Intel 80386. Cyrix se spojil s National Semiconductor 11. listopadu 1997.\n\nRoku 1992 začal také s výrobou vlastních mikroprocesorů Cyrix Cx486SLC a Cyrix Cx486DLC, později pak Cx5x86 a Cyrix 6x86.\n"}
{"id": "319573", "url": "https://cs.wikipedia.org/wiki?curid=319573", "title": "Góta Jašiki", "text": "Góta Jašiki\n\nGóta Jašiki (japonsky 屋敷 豪太) (* 26. února 1962 Kjóto) je acid jazzový hudebník a bubeník, známý jako člen kapely Simply Red. V Kjótu, kde se narodil, se naučil hrát na tradiční japonské bubny. V roce 1982 se přestěhoval do Tokia, kde začal hrát s reggae/dubovou skupinou Mute Beat.\n\nNa evropskou scénu vstoupil v roce 1986, od té doby spolupracoval s mnoha významnými hudebníky (např. Soul II Soul, Sinéad O'Connor, Seal nebo Alanis Morissettová). Podílí se také na soundtracích k filmům.\n\n"}
{"id": "319574", "url": "https://cs.wikipedia.org/wiki?curid=319574", "title": "Soudní systém Státu Izrael", "text": "Soudní systém Státu Izrael\n\nSoudní systém Státu Izrael je soudní složka nezávislá na vládě, zahrnující sekulární a náboženské soudy. \n\nIzraelské soudy se dělí do tří skupin:\n\nIzrael v prosinci 1985 informoval OSN, že již nebude uznávat Mezinárodní soudní dvůr.\n\nNěkteré otázky rodinného práva (manželství a zejména rozvod) spadají pod jurisdikci náboženských soudů. Stát pro potřeby náboženských komunit udržuje a podporuje rabínské soudy, soudy Šaría a kanonické soudy. Všichni soudci jsou státními úředníky a požaduje se po nich, aby prosazovali také obecné právo. Vrchní soud slouží jako odvolací instance všech náboženských soudů. Židovské náboženské autority jsou pod kontrolou kanceláře premiéra a vrchního rabína. Tyto soudy mají pravomoce pouze v pěti oblastech: kašrut, šabat, židovský pohřeb, náboženské otázky (zejména rozvod) a židovské imigranty. Kromě určování manželského stavu mohou všechny ostatní náboženské otázky zastat i civilní soudy. \n\nDalší velká náboženství v Izraeli, jako je Islám a křesťanství jsou dohlíženy jejich vlastními institucemi náboženských zákonů. Tyto soudy mají podobnou jurisdikci nad svými následníky, ačkoliv muslimské náboženské soudy mají více kontroly nad rodinnými záležitostmi.\n\n"}
{"id": "319579", "url": "https://cs.wikipedia.org/wiki?curid=319579", "title": "Mistrovství světa v ledním hokeji 1947", "text": "Mistrovství světa v ledním hokeji 1947\n\n14. mistrovství světa a zároveň 25. mistrovství Evropy v ledním hokeji se uskutečnilo ve dnech 15. až 23. února 1947 v Praze v Československu.\n\nK největším favoritům turnaje patřily při neúčasti Kanady celky Československa a Švédska. V přímém souboji sice Československo podlehlo Švédsku 1:2, ale nakonec se díky senzačnímu vítězství 2:1 Rakouska nad Švédy mohli hokejisté Československa radovat z historicky prvního titulu mistrů světa.\n\n Rakousko – Polsko 10:2 (3:1, 2:1, 5:0)\n\n15. února 1947 – Praha (Zimní stadion Štvanice)\nBranky Rakouska: 5x Oskar Nowak, 3x Walter Feistritzer, 2x Franz Zehetmayer\nBranky Polska: 2x Hilary Skarzynski\n\n15. února 1947 – Praha (Zimní stadion Štvanice)\nBranky Československa: 8x Vladimír Zábrodský, 5x Jaroslav Drobný, 4x Stanislav Konopásek, 2x Ladislav Troják, Josef Kus, Karel Stibor, Vilibald Šťovík, Josef Trousílek\nBranky Rumunska: Eduard Pana\n\nČSR: Modrý – Pácalt, Sláma, Trousílek, Šťovík – Troják, V. Zábrodský, Konopásek – Kus, Drobný, Stibor.\n\nRumunsko: Dron – Anastaziu, Sadowski, Popescu – Gábor Incze, Lászlo Incze, Pana – Tanase, Flamaropol, Dlugos.\n\n15. února 1947 – Praha (Zimní stadion Štvanice)\nBranky Švédska: 3x Rolf Pettersson, Rolf Eriksson-Hemlin\nBranky Švýcarska: 2x Gebhard Poltera, Reto Delnon, Hans-Martin Trepp\n\n16. února 1947 – Praha (Zimní stadion Štvanice)\nBranky Polska: 3x Stefan Csorich, Mieczyslaw Palus, Andrzej Wolkowski, Hilary Skarzynski\nBranky Rumunska: nikdo\n\n16. února 1947 – Praha (Zimní stadion Štvanice)\nBranky Švédska: 12 Lars Ljungman, 5x Birger Nilsson, 2x Gunnar Landelius, 2x Holger Nurmela, Åke Andersson, Rolf Eriksson-Hemlin, Erik Johansson\nBranky Belgie: Johny Hartog\n\n16. února 1947 – Praha (Zimní stadion Štvanice)\nBranky USA: Perley Grant, Gus Galipeau, Bob Verrier, Robert Heavern\nBranky Švýcarska: 2x Retto Delnon, Ulrich Poltera\n\n17. února 1947 – Praha (Zimní stadion Štvanice)\nBranky Rakouska: 5x Friedrich Demmer, 4x Walter Feistritzer, 2x Oskar Nowak, Franz Zehetmayer, Helfried Winger, Rudolf Wurmbrandt\nBranky Belgie: 2x Leon van Eeckhout, Pierre van Reysschoot, Hubert Anciaux, Raymond Lombard\n\n17. února 1947 – Praha (Zimní stadion Štvanice)\nBranky Švýcarska: 4x Hans-Martin Trepp, 3x Gebhard Poltera, 3x Pons Verges, 2x Ulrich Poltera, Heinz Hinterkirchen\nBranky Rumunska: 2x Gabor Incze, Hans Dlugos\n\n17. února 1947 – Praha (Zimní stadion Štvanice)\nBranky Švédska: 2x Lars Ljungman, Åke Andersson, Rolf Eriksson-Hemlin\nBranky USA: Allan Van\n\n18. února 1947 – Praha (Zimní stadion Štvanice)\nBranky Československa: 5x Vladimír Zábrodský, 3x Karel Stibor, 2x Stanislav Konopásek, 2x Vladimír Bouzek, Josef Trousílek\nBranky Rakouska: 3x Friedrich Demmer, 2x Oskar Nowak\nRozhodčí: Brown (USA), Sando (SWE)\n\nČSR: Jarkovský – Trousílek, Pokorný, Sláma, Pácalt – Troják, V. Zábrodský, Konopásek – Roziňák, Bouzek, Stibor.\n\nRakousko: Wurm – Czöngey, Engel, Winger, Egger – Feistritzer, Nowak, Demmer – Wurmbrandt, Walter, Staniek.\n\n18. února 1947 – Praha (Zimní stadion Štvanice)\nBranky USA: 3x Ross McIntyre, 2x Gus Galipeau, 2x Perley Grant, 2x Lowell Booten, Hector Rousseau, Allan Van, Bob Verrier, Tom Dugan\nBranky Belgie: Jef Lekens, Pierre van Reysschoot\n\n18. února 1947 – Praha (Zimní stadion Štvanice)\nBranky Švédska: 2x Holger Nurmela, Rolf Pettersson, Sigge Boström, Erik Johansson\nBranky Polska: 2x Hilary Skarzynski, Mieczyslaw Palus\n\n19. února 1947 – Praha (Zimní stadion Štvanice)\nBranky Rakouska: 3x Oskar Nowak, 2x Friedrich Demmer, Walter Feistritzer\nBranky USA: Perley Grant, Lowell Booten, Allan Van, Tom Dugan, ???\n\n19. února 1947 – Praha (Zimní stadion Štvanice)\nBranky Švédska: 6x Lars Ljungman, 4x Rolf Eriksson-Hemlin, 3x Holger Nurmela, Gunnar Landelius, Åke Andersson\nBranky Rumunska: 2x Gabor Incze, Lajos Incze\n\n19. února 1947 – Praha (Zimní stadion Štvanice)\nBranky Československa: 4x Stanislav Konopásek, 4x Jaroslav Drobný, 2x Josef Kus, Vladimír Zábrodský, Miroslav Sláma\nBranky Polska: nikdo\nRozhodčí: Poplimont (BEL), Güldner (AUT)\n\nČSR: Modrý – Pácalt, Sláma, Pokorný, Šťovík – Troják, V. Zábrodský, Konopásek – Kus, Drobný, Stibor.\n\nPolsko: Maciejko – Kasprzycki, Bromer, Sokolowski, Czyzewski – Wolkowski, Palus, Csorich – Gasieniec, Dolewski, Jasiňski.\n\n19. února 1947 – Praha (Zimní stadion Štvanice)\nBranky Švýcarska: 5x Retto Delnon, 4x Othmar Delnon, 2x Ulrich Poltera, Pons Verges\nBranky Belgie: 2x Leon van Eeckhout\n\n20. února 1947 – Praha (Zimní stadion Štvanice)\nBranky USA: 3x Tom Dugan, 3x Hector Rousseau, 2x Ed Cahoon, 2x Perley Grant, 2x Ross McIntyre, Lowell Booten, Bob Verrier, Gus Galipeau\nBranky Rumunska: 2x Lajos Incze, Anton Panenca\n\n20. února 1947 – Praha (Zimní stadion Štvanice)\nBranky Polska: 3x Boleslaw Kolasa, 3x Hilary Skarzynski, 2x Mieczyslaw Palus, Stefan Csorich, vlastní, Alfred Gansiniec\nBranky Belgie: Hubert Anciaux\n\n20. února 1947 – Praha (Zimní stadion Štvanice)\nBranky Československa: 2x Stanislav Konopásek, 2x Vladimír Zábrodský, Ladislav Troják, Miloslav Pokorný\nBranky Švýcarska: Hans-Martin Trepp\n\nČSR: Modrý – Pácalt, Sláma, Trousílek, Šťovík – Troják, V. Zábrodský, Konopásek – Kus, Drobný, Pokorný.\n\nŠvýcarsko: Bänninger (Perl) – Boller, Lack, Haschin, Schubiger – Trepp, Ulrich Poltera, Gebhard Poltera – Hugo Delnon, Reto Delnon, Otmar Delnon.\n\n21. února 1947 – Praha (Zimní stadion Štvanice)\nBranky Rakouska: 4x Friedrich Demmer, 2x Oskar Nowak, 2x Rudolf Wurmbrandt, 2x Johann Schneider, Felix Egger, Willibald Stanek\nBranky Rumunska: Lajos Incze\n\n21. února 1947 – Praha (Zimní stadion Štvanice)\nBranky USA: Ed Cahoon, Tom Dugan, Lowell Booten\nBranky Polska: Boleslaw Kolasa, Alfred Gansiniec.\n\n21. února 1947 – Praha (Zimní stadion Štvanice)\nBranky Československo: 12x Vladimír Zábrodský, 5x Jaroslav Drobný, 2x Ladislav Troják, 2x Vilibald Šťovík, Miloslav Pokorný, Václav Roziňák, Miroslav Sláma\nBranky Belgie: nikdo\nRozhodčí: Lutta (SUI), Kuchar (POL) se nedostavil\n\nČSR: Modrý – Pácalt, Sláma, Trousílek, Šťovík – Troják, V. Zábrodský, Roziňák – Kus, Drobný, Pokorný.\n\nBelgie: Van der Hayden – Lippit, Lekens, Laurencien, Mullenders – van Eeckhoot, Hertog, Hartmayer – Ancieux, Dupre, Heneever.\n\n22. února 1947 – Praha (Zimní stadion Štvanice)\nBranky Rumunska: 4x Lajos Incze, Ferenc Fenke, Stefan Tomovici\nBranky Belgie: 2x Leon van Eeckhout, Pierre van Reysschoot, Johny Hartog\n\n22. února 1947 – Praha (Zimní stadion Štvanice)\nBranky Švýcarska: 2x Retto Delnon, Hans-Martin Trepp, Gebhard Poltera, Ulrich Poltera\nBranky Rakouska: nikdo\n\n22. února 1947 – Praha (Zimní stadion Štvanice)\nBranky Československa: 58. Vladimír Zábrodský\nBranky Švédska: 1. Rolf Pettersson, 27. Rolf Eriksson-Hemlin\nRozhodčí: Brown (USA), Lederer (AUT)\n\nČSR: Modrý – Sláma, Pokorný, Trousílek, Šťovík – Troják, V. Zábrodský, Konopásek – Kus, Drobný, Stibor.\n\nŠvédsko: Arne Johansson – Landelius, Rune Johansson – Bo Pettersson, Ake Andersson, Nurmela - Eriksson, Ljungman, Rolf Pettersson.\n\n23. února 1947 - Praha (Zimní stadion Štvanice)\nBranky Švýcarska: 3x Ulrich Poltera, 2x Othmar Delnon, 2x Hugo Delnon, Gebhard Poltera, Retto Delnon\nBranky Polska: Alfred Gansiniec, Tomasz Jasinski, Andrzej Wolkowski\n\n23. února 1947 - Praha (Zimní stadion Štvanice)\nBranky Rakouska: 13. Rudolf Wurmbrandt, 56. Helfried Winger\nBranky Švédska: 60. Rolf Eriksson-Hemlin.\n\n23. února 1947 – Praha (Zimní stadion Štvanice)\nBranky Československa: 14. Miroslav Sláma, 16. Josef Kus, 28. Karel Stibor, 53. Jaroslav Drobný, 54. Stanislav Konopásek, 60. Stanislav Konopásek\nBranky USA: 30. Hector Rousseau\nRozhodčí: Lutta (SUI), Erhardt (ENG)\n\nČSR: Modrý – Sláma, Pokorný, Trousílek, Šťovík – Troják, V. Zábrodský, Konopásek – Kus, Drobný, Stibor.\n\nUSA: McCabe – Galipeau, Walker, Van, Fletcher – Verrier, Rousseau, Grant – Dugan, Heavern, McIntyre.\n Československo\nBrankáři: Bohumil Modrý, Zdeněk Jarkovský.\nObránci: Josef Trousílek, Vilibald Šťovík, – František Pácalt, Miroslav Sláma, Miloslav Pokorný.\nÚtočníci: Ladislav Troják, Vladimír Zábrodský, Stanislav Konopásek, Josef Kus, Jaroslav Drobný, Karel Stibor, Václav Roziňák, Vladimír Bouzek.\nTrenér: Mike Buckna.\n\n Švédsko\nBrankáři: Arne Johansson, Charles Larsson.\nObránci: Rune Johansson, Gunnar Landelius, Åke Olsson.\nÚtočníci: Åke Andersson, Sigge Boström, Rolf Eriksson-Hemlin, Hans Hjelm, Erik Johansson, Lars Ljungman, Birger Nilsson, Holger Nurmela, Bror Pettersson, Rolf Pettersson.\nTrenér: Sten Ahner.\n\n Rakousko\nBrankáři: Josef Wurm, Alfred Huber.\nObránci: Franz Csöngey, Felix Egger, Helfried Winger, Egon Engel.\nÚtočníci: Walter Feistritzer, Oskar Nowak, Franz Zehetmayer, Rudolf Wurmbrandt, Friedrich Walter, Johann Schneider, Friedrich Demmer, Willibald Stanek, Gerhard Springer, Adolf Hafner.\n\n4. Švýcarsko\nBrankáři: Hans Bänninger, Reto Perl.\nObránci: Alfred Lack, Heinrich Boller, Heinz Hinterkirchen, Emil Handschin.\nÚtočníci: Ulrich Poltera, Gebhard Poltera, Hans-Martin Trepp, Retto Delnon, Hugo Delnon, Othmar Delnon, Otto Schübiger, Pons Verges.\nTrenér: Richard Torriani.\n\n5. USA\nBrankáři: Robert McCabe, John Meoli.\nObránci: James Fletcher, Gus Galipeau, Allan Van, Norm Walker.\nÚtočníci: Lowell Booten, Ed Cahoon, Tom Dugan, Perley Grant, Robert Heavern, Gerry Kilmartin, Ross McIntyre, Hector Rousseau, Bob Verrier.\nTrenér: Herb Ralby.\n\n6. Polsko\nBrankáři: Jan Maciejko, Henryk Makutynowicz.\nObránci: Mieczyslaw Kasprzycki, Henryk Bromowicz-Bromer, Kazimierz Sokolowski, Zygmund Czyzewski.\nÚtočníci: Andrzej Wolkowski, Mieczyslaw Palus, Stefan Csorich, Alfred Gansiniec, Tadeusz Dolewski, Tomasz Jasinski, Hilary Skarzynski, Boleslaw Kolasa, Ernest Ziaja.\nTrenér: Vaclaw Kuchar.\n\n7. Rumunsko\nBrankáři: Dorion Dron, Gheorge Fluieras.\nObránci: Robert Sadowski, Paul Anastasiu, Radu Tanase, Stefan Tomovici.\nÚtočníci: Eduard Pana, Gabor Incze, Lajos Incze, Hans Dlugos, Mihai Flamaropol, Florin Popescu, Ion Racovita, Anton Panenca, Ferenc Fenke.\n\n8. Belgie\nBrankáři: Bob van der Heyden, Henri Heirman, Milo Jahn\nObránci: Percy Lippit, Jef Lekens, Charel Laurencin, Jacques Mullenders.\nÚtočníci: Leon van Eeckhout, Johny Hartog, Georges Hartmeyer, Hubert Anciaux, Jules Dupre, Johny Haneveer, Pierre van Reysschoot, Raymond Lombard.\nTrenér: Carlos van den Driessche.\n\n\n"}
{"id": "319580", "url": "https://cs.wikipedia.org/wiki?curid=319580", "title": "DEC Alpha", "text": "DEC Alpha\n\nDEC Alpha, původně známý jako Alpha AXP, je 64bitový mikroprocesor architektury RISC původně vyvinutý a vyráběný firmou Digital Equipment Corporation (DEC). Byl navržen jako nástupce 32bitových procesorů VAX založených na architektuře CISC. Procesory řady Alpha byly použity v mnoha pracovních stanicích a serverech DEC, postupně se stal základem veškeré nabídky této společnosti. Mimo DEC i několik dalších firem produkovalo systémy založené na architektuře Alpha.\n\nMezi operační systémy podporující tuto architekturu patří OpenVMS a Tru64 UNIX (původně znám jako \"DEC OSF/1 AXP\" nebo \"Digital UNIX\") ale také opensourceové operační systémy Linux a BSD (ve FreeBSD verze 7.0 bylo od podpory již upuštěno). Operační systémy od společnosti Microsoft založené na platformě Windows NT podporovaly DEC Alpha až do verze NT 4.0 (SP6).\n\n"}
{"id": "319589", "url": "https://cs.wikipedia.org/wiki?curid=319589", "title": "ARM", "text": "ARM\n\nARM je v informatice označení architektury procesorů používaných díky své nízké spotřebě elektrické energie zejména v mobilních zařízeních (mobilní telefony, tablety), nyní však proniká i do PC. Globálně je v roce 2013 ARM nejpočetněji zastoupenou architekturou mikroprocesorů,\npřičemž 60 % mobilních zařízení na světě obsahuje ARM čip. V roce 2013 bylo vyrobeno 10 miliard ARM procesorů, v roce 2014 už 50 miliard. Vývoj ARM architektury započal v Británii ve firmě ARM Holdings v 80. letech 20. století.\n\nFirma ARM Holdings (dříve \"ARM Limited\") používala dříve pro ARM architekturu obchodní název \"Advanced RISC Machine\", původně pak \"Acorn RISC Machine\". ARM architektura způsobila v několika směrech revoluci v informačních technologiích. Její návrh se řídí filosofií RISC, neméně pozoruhodné je, že první procesory ARM byly založeny na GaAs polovodičích, které dovolily na tehdejší dobu velmi vysoké taktovací frekvence. Rovněž použitá 32bitová šířka slova nebyla v době vzniku ARMu samozřejmostí. První mikroprocesor s architekturou ARM byl navržen firmou ARM Limited v roce 1984.\n\nFirma ARM Holdings časem ustoupila od výroby procesorů a místo toho se soustředila pouze na jejich vývoj. Schéma procesorů ARM je tedy \"intelektuálním vlastnictvím\" firmy ARM, která od výrobců hardware vybírá licence za jeho použití. Procesory ARM je dnes možné najít ve všech odvětvích spotřební elektroniky od PDA, mobilních telefonů, multimediálních přehrávačů, přenosných herních konzolí, kalkulaček až po počítačové periferie (pevné disky, routery). Procesory ARM mají ve svém výrobním programu desítky výrobců, ve spotřební elektronice se často používají např. procesory XScale od firmy Marvell, nebo OMAP od firmy Texas Instruments.\n\nV roce 2007 byla architektura ARM zastoupena v 98 % z více než jedné miliardy každoročně prodaných mobilů.\n\nRostoucí význam architektury ARM, jejíž nejvýkonnější zástupci dnes již mají dostatečný výkon i pro použití v jednodušších osobních počítačích byl pravděpodobně jedním z impulsů, které přiměly firmu Intel k vývoji \"nízkopříkonových\" procesorů Intel Atom. Podle jiných zdrojů byl Intel Atom odpovědí na úsporné mikroprocesory AMD Geode.\n\nArchitektura ARM se nejvýrazněji uplatňuje v mobilních zařízeních (mobilní telefony, tablety) a ve vestavěných systémech (pevný disk, USB flash disk, Wi-Fi čipy, routery apod.). Nízká spotřeba energie při vysokém výpočetním výkonu má zásadní význam hlavně v zařízeních napájených bateriemi, avšak je velkou výhodou také u zařízení pracujících v náročných tepelných podmínkách. Nízkopříkonové procesory totiž nepotřebují složité a přitom relativně nespolehlivé chlazení.\n\n\nProcesory ARM podporují dva adresové módy. Můžeme adresovat buď prostřednictvím čítače instrukcí, nebo pomocí bázové adresy uložené v jednom z vnitřních registrů. Do paměti lze přistupovat pouze instrukcemi Load/Store (Load-Store Architecture) výrazně zjednodušuje výkonnou jednotku (Execution Unit) procesoru, protože pouze několik instrukcí pracuje přímo s pamětí. Většina instrukcí pracuje s vnitřními registry.\n\nARM procesory podporují dvě úrovně priority přerušení s dvěma zaměnitelnými bankami registrů. Nejkratší doba provedení požadavku na přerušení je poskytována režimem rychlého přerušení FIQ (Fast Interrupt Request). Druhý typ přerušení je IRQ (Interrupt Request), který se používá pro obsluhu přerušení nevyžadujících extrémně krátké doby odezvy nebo v případě, že vlastní obsluha přerušení je oproti době reakce procesoru mnohonásobně delší.\n\nProcesor ARM obsahuje 44 základních instrukcí s jednotnou šířkou 32 bitů. V jednom taktu se vykonávají pouze instrukce pracující s aritmeticko-logickou jednotkou (ALU), s registry nebo s přímými operandy.\n\nProcesor pracuje ve čtyřech základních režimech:\n\nV procesoru je obsaženo 25 částečně se překrývajících 32bitových registrů (15 registrů je univerzálních a zbývajících 10 má speciální funkce), z toho 16 registrů je v každém režimu činnosti programově přístupných.\n\nRegistry R0 až R13 jsou přístupné v uživatelském režimu pro libovolný účel. Registr R14 je určen výhradně pro uživatelský režim. Pět registrů je speciálně určeno pro režim rychlého přerušení (FIQ). Je-li procesor v režimu FIQ, je těchto pět registrů mapováno do registrů R10 až R14. V registru R14 je uložena návratová adresa do přerušeného programu. Další dva registry jsou určeny pro režim přerušení (IRQ) a v tomto režimu překrývají registry R13 a R14 uživatelského režimu. Další dva registry jsou určeny pro privilegovaný režim supervizora. Poslední registr R15 obsahuje stavové slovo procesoru a čítač instrukcí, který je sdílen všemi režimy činnosti. Významově nejvyšších 6 bitů PSW obsahuje stav procesoru, dalších 24 bitů představuje čítač instrukcí a významově nejnižší dva bity obsahují aktuální režim činnosti procesoru.\n\nJak bylo uvedeno, procesor obsahuje množinu částečně se překrývajících registrů, takže v případě přerušení nemusí být proveden kompletní úklid registrů. V případě režimu rychlého přerušení FIQ je zkrácení doby odezvy procesoru dosaženo použitím čtyř lokálních univerzálních registrů a jednoho registru s návratovou adresou. Tyto registry mohou obsahovat všechny ukazatele a různé čítače používané v jednoduchých procedurách obsluhy vstupů a výstupů, takže lze dobře dosáhnout velmi rychlého opakovaného přepínání procesoru mezi uživatelským režimem a režimem „rychlého přerušení“.\n\nProcesor je dále schopen obsloužit následující přerušení:\n\nProcesor poskytuje 26bitovou adresu lineární operační paměti, což umožňuje adresovat 64 MiB fyzické paměti. Odkaz na data mimo rozsah způsobí přerušení chyby adresování (Address Exception Trap).\n\nInstrukční soubor můžeme rozdělit na skupiny:\n\nVšechny instrukce mají čtyřbitový prefix, který zajišťuje podmíněné vykonání samotné instrukce. Instrukce zpracování údajů pracují pouze nad souborem vnitřních registrů a každá z těchto instrukcí obsahuje reference na tři operandy: jeden cílový a dva zdrojové.\n\n\"Instrukce přenosu údajů\" jsou použity k přenosu dat mezi pamětí a souborem registrů (Load) a naopak (Store). Efektivní adresa je vypočtena součtem obsahu zdrojového registru a posuvu (offset) daného 12bitovou konstantou nebo obsahem dalšího registru. Posuv (offset) může být přičítán k indexovému registru nebo od něj odčítán. Instrukce přenosu údajů mohou pracovat jak s jednotlivými byty, tak s dvojitým slovem (Double Word, 32bitů). Byte přečtený z paměti je uložen do významově nejnižších 8bitů cílového registru a zbytek obsahu je zaplněn nulami.\n\n\"Instrukce blokového přenosu\" zabezpečují přenos několika registrů jednou instrukcí. Instrukce obsahuje pole bitů, z nichž každý odpovídá jednomu registru viditelnému v daném režimu. Bit 0 odpovídá R0, bit 1 odpovídá R1, atd.\n\n\"Instrukce programového přerušení\" jsou použity především pro přechod do privilegovaného režimu supervizora. PSW je ukládáno do registru R14 režimu supervizora a hodnota čítače instrukcí je dána adresou softwarového přerušení.\n\n\n\n"}
{"id": "319594", "url": "https://cs.wikipedia.org/wiki?curid=319594", "title": "Miriam Stockley", "text": "Miriam Stockley\n\nMiriam Stockley (* 15. dubna 1962 Johannesburg) je britská zpěvačka. Její dílo je ovlivněné jihoafrickou hudbou. Je provdaná za producenta a hudebníka Roda Houisona, se kterým má dvě děti.\n\nVe svých jedenácti letech založila se svou sestrou Avryl skupinu Stockley Sisters. Později se kvůli rozvoji své hudební kariéry přestěhovala z jižní Afriky do Londýna. Zde se podílela na několika albech a televizních reklamách. Na přelomu 80. a 90. let pracovala Stockleyová jako studiová zpěvačka pro skladatelské a producentské trio Stock Aitken Waterman.\n\nV 90. letech se jako vokalistka účastnila Velké ceny Eurovize (v Dublinu v roce 1997 vyhrála soutěž se skupinou Katrina and the Waves).\n\nNa konci 90. let spolupracovala také s multiinstrumentalistou Mike Oldfieldem. Podílela se na jeho albu \"The Millennium Bell\" a zúčastnila se silvestrovského koncertu \"The Art in Heaven Concert\". Spolupráci s Oldfieldem obnovila v roce 2006, kdy působila jako jeho zpěvačka na turné Nokia Night of the Proms, jehož se Oldfield ten rok účastnil.\n\n\n"}
{"id": "319598", "url": "https://cs.wikipedia.org/wiki?curid=319598", "title": "ZBin", "text": "ZBin\n\nZBin je standardní složka, kam jsou umisťovány elfy, jejich nastavování a png obrázky v mobilních telefonech Siemens.\n\nV ní jsou obsažené elfy, které se spouštějí přímo při startu mobilu.\n\nSložka obsahující nastavení elfů. Jsou v ní většinou bcfg (konfigurační) soubory elfů, popřípadě nějaké jiné datové soubory s nastavením.\n\nStěžejní soubor obsahující informace o asociaci souborů. Od verze 2.0 umožňuje standardně připojit i ikonku a otevření v alternativním elfu. Pro jejich editaci je potřeba elf CfgEdit.\n\nSložka obsahující PNG obrázky pojmenované číslem v decimálním tvaru nahrazující originální obrázek se stejným číslem ve fullflashi.\n"}
{"id": "319601", "url": "https://cs.wikipedia.org/wiki?curid=319601", "title": "ExtD", "text": "ExtD\n\nExtD je elf umožňující zobrazit ikonky u asociovaných souborů. Objevil se spolu s ElfPackem 1.8++ a napravil hlavní nedostatek u asociace souborů, kterým byla přítomnnost ikonky neznámých souborů u již naasociovaných. Dovoluje přiřadit malou a velkou ikonku. Od té doby je již v archívu s každou složkou ZBin.\n\nKe své správné funkčnosti vyžaduje soubor ZBin\\etc\\extension.cfg s ElfPackem podporujícím změnu ikonek.\n\nV případě starších ElfPacků existuje limit počtu asociací. Je to celkem 16 (resp. 32) v závislosti na verzi použitého elfu. Třecetidvou ikonková verze rozhodí spouštění javy.\n\nU ElfPacku 2.0 a vyšší se kompletně změnila struktura asociace i přiřazování ikonek.\n"}
{"id": "319602", "url": "https://cs.wikipedia.org/wiki?curid=319602", "title": "Brněnské Ivanovice", "text": "Brněnské Ivanovice\n\nBrněnské Ivanovice (německy \"\") jsou městská čtvrť na jihovýchodě statutárního města Brna. Její katastrální území má rozlohu 4,17 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Tuřany. Žije zde přibližně 1500 obyvatel.\n\nRozkládají se na severozápadě městské části. Brněnské Ivanovice si zachovaly vesnický charakter a svojí zástavbou jsou téměř úplně propojeny se zástavbou sousedních Tuřan, s nimiž v podstatě tvoří jeden velký urbanistický celek.\n\nBrněnské Ivanovice hraničí na západě s Dolními Heršpicemi, Horními Heršpicemi a Komárovem; na severu s Černovicemi; na východě s Tuřanami; a na jihu s Holáskami.\n\nDopravní spojení Brněnských Ivanovic s ostatními částmi Brna zajišťuje Dopravní podnik města Brna prostřednictvím autobusových linek 40, 48, 63 a noční autobusové linky 95. Severní částí katastru Brněnských Ivanovic prochází dálnice D1, s níž však z území Brněnských Ivanovic neexistuje žádné přímé spojení. Severojižním směrem prochází Brněnskými Ivanovicemi také trasa železniční trati 300 Přerov – Brno, vybudovaná v letech 1867-1870, díky níž získala obec přímé spojení s Brnem; v současnosti se zde však nenachází žádná zastávka (zastávka zde byla a fungovala do šedesátých let minulého století, kdy se s rozvojem MHD její význam pro dopravní obslužnost obce minimalizoval). Brněnskými Ivanovicemi prochází liniemi ulic Kaštanová – Ivanovické náměstí – Tuřanská dopravně vysoce vytížená silnice, pokračující do sousedních Tuřan a dále směrem na Hodonín.\n\nV katastru Brněnských Ivanovic se nachází celé území přírodní památky Rájecká tůň, celá přírodní rezervace Černovický hájek a nejsevernější část přírodní památky Holásecká jezera.\n\nV průběhu historie byly Brněnské Ivanovice známé jako Velenovice, Lvenovice, Vejvanovice a Ivanovice, především však jako Nenovice (německy \"Nenowitz\"); tento název používají místní, především starousedlíci, dodnes. Omylem moravského topografa Františka Josefa Schwoye (1742-1805), který v roce 1793 ve druhém díle své \"Topographie vom Markgrafthum Mähren\" uvedl u německého názvu Nenowitz moravský název Wewanowice, se postupně český název obce změnil na Ivanovice. Pro odlišení od další obce stejného jména (dnešní Ivanovice u Brna v sousedství Řečkovic) získaly po svém připojení k Brnu 16. dubna 1919 svoje dnešní jméno, tedy Brněnské Ivanovice.\n\nOd počátku 13. století byla obec v držení cisterciáckého kláštera na Velehradě. Zřejmě ve 14. století zde vznikla tvrz. V letech 1682-1686 byl ve vsi vybudován u panského dvora vrchnostenský zámek (jeho stavitelem byl Giovanni Pietro Tencalla), který sloužil jako rezidence velehradských opatů v blízkosti zemského hlavního města. Prokurátor velehradského kláštera (1725-1739) Engelbert Herrmann nechal k zámku v 30. letech 18. století přistavět soukromou kapli Panny Marie; v této době bylo významně přestavěno a rozšířeno i hospodářské zázemí zámku. Další kaple Panny Marie byla vybudována na nedalekém návrší - dnes ulice U lípy (\"\"na blízkém pahorku východně nad vsí kapli s věží vystavil a v ní pro poutníky postavena socha Matky Boží, z Velehradu přinesená\"\"). Tato poutní kaple Panny Marie byla kolem roku 1784 uzavřena, existuje však dodnes. Vedou k ní schody, po nichž kráčel Napoleon Bonaparte v předvečer bitvy u Slavkova 2. prosince 1805, když se seznamoval s okolím bojiště. Po zrušení velehradského kláštera v roce 1784 přešel klášterní majetek včetně nenovického statku do správy Náboženského fondu a následně do vlastnictví různých soukromých osob.\n\nV roce 1750 byly téměř celé Nenovice zničeny požárem, z centrální části obce zůstaly ušetřeny jen zámek a sýpka, další ničivý požár postihl obec v roce 1813; stejně neblahé ovšem byly i události válečné, zejména již zmíněná bitva u Slavkova a s ní spojený pobyt francouzských vojsk.\n\nPlně samostatnou obcí byly Brněnské Ivanovice od roku 1854 do roku 1919. Tehdejší katastrální hranice Brněnských Ivanovic \"(platné s minimálními změnami až do reambulace Brna, provedené na přelomu 60. a 70. let 20. století)\" však byly značně odlišné od současných. Na západě patřila k Brněnským Ivanovicím i nyní hornoheršpická oblast s Královkou, rozkládající se na pravém břehu Svitavy, dále nyní holásecké ulice Popelova, Widmannova, Pěnkinova, či nyní tuřanská ulice Tuřanská. Dále k Brněnským Ivanovicím patřil jižní okraj moderního katastru Černovic, jižní polovina slatinských Švédských valů,jakož i některé nyní slatinské zahrádky přiléhající z jihu ke Slatince, či značná oblast na severu moderního katastru Tuřan. Pro změnu k nim nepatřily tehdy komárovské pozemky na severozápadě dnešního katastru, s ulicí Ráječek, dále sever katastru s Černovickým hájkem (tehdy součást Černovic), či některé domovní bloky na jihu čtvrti, náležející tehdy k Holáskám. Již před rokem 1918 došlo k téměř úplnému propojení zástavby Brněnských Ivanovic a sousedních Tuřan. V té době se v původně převážně německé obci začíná postupně prosazovat česká většina. Významným milníkem v dějinách Nenovic bylo připojení k Brnu, uskutečněné roku 1919. Dalším milníkem, který však byl významný i pro sousední obce, představovala stavba nové školy v Měšťanské ulici v letech 1938-1939; konstruktivistická budova byla realizována podle projektu Jana Poláška. Tato škola však tehdy náležela k sousedním Tuřanům.\n\nNa památku osvobození v roce 1945 byla k výročí vzniku republiky 28. října v malém parčíku vymezeném ulicemi Glocova – Tuřanská – Zezulova vysazena Lípa svobody.\n\nJak již bylo řečeno výše, náležela menší část dnešních Brněnských Ivanovic původně k Holáskám, a tak byly tyto části moderní čtvrtě připojeny k Brnu až s připojením obce Holásky k 1. červenci 1960.\n\n"}
{"id": "319603", "url": "https://cs.wikipedia.org/wiki?curid=319603", "title": "XTask", "text": "XTask\n\nXTask je elf pro mobilní telefony značky Siemens umožňující přepínat mezi více běžícími procesy. Lze ho přirovnat ke Správci úloh z Windows.\n\nJména běžících procesů, které jsou normálně pojmenovány v šestnáctkové soustavě (např. Unknown Ax0022AA), bere ze souboru \"CSMlist.txt\" umístěným ve složce ZBin/etc.\n\nNejnovější verze je 3.0.\n\n\nZa zmínku stojí i různé čínské upravené verze. Dovolují např. používat v popisku procesu i obrázky.\n"}
{"id": "319608", "url": "https://cs.wikipedia.org/wiki?curid=319608", "title": "Husův sbor (Olomouc)", "text": "Husův sbor (Olomouc)\n\nHusův sbor je kostel Církve československé husitské v Olomouci. Nachází se na severozápadním okraji historického jádra (katastrální území Nová Ulice). Jde o trojlodní baziliku postavenou v neoklasicistickém slohu.\n\nSbor projektoval v letech 1924–1925 architekt Hubert Aust a postavil jej mezi roky 1925–1926 František Petřík (základní kámen byl položen 6. července 1925 při výročí Husovy smrti). V roce 1938 bylo ještě Hubertem Austem vyprojektováno kolumbárium, které poté od září 1940 do dubna 1942 pod Husovým sborem postavil Jan Komrska z Olomouce-Lazců.\n\nKolumbárium je umístěno pod kostelem a je ve stejném architektonickém stylu jako kostel. Urny s popelem jsou ve stěnách z červeného mramoru a jsou za deskami ze slovenského travertinu.\n\nNěkteré z osobností uložených v kolumbáriu:\n\n\n"}
{"id": "319609", "url": "https://cs.wikipedia.org/wiki?curid=319609", "title": "Fullflash", "text": "Fullflash\n\nFullflash je označení používané mezi patchery Siemensů pro zálohu celé paměti skládající se z obsahů disků, EEPROM a BootCore.\n\nPomocí změny obsahu fullflashe se dají provádět systémové, ale i grafické změny. Např. různé tuningy nebo změnit IMEI.\n\nObsahuje celý firmware i uživatelská data\n\n\n"}
{"id": "319610", "url": "https://cs.wikipedia.org/wiki?curid=319610", "title": "CPUmon", "text": "CPUmon\n\nCPUmon je elf ukazující vytížení CPU přímo na mainscreenu (hlavní obrazovce).\n\n"}
{"id": "319611", "url": "https://cs.wikipedia.org/wiki?curid=319611", "title": "Tuřany (část Brna)", "text": "Tuřany (část Brna)\n\nTuřany (německy \"\") jsou městská čtvrť na jihovýchodním okraji statutárního města Brna. Její katastrální území má rozlohu 9,61 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Tuřany. Žije zde přibližně 2700 obyvatel.\n\nRozkládají se ve středu městské části, přičemž si zachovaly vesnický charakter. Svojí zástavbou jsou Tuřany téměř úplně propojeny se zástavbou sousedních Brněnských Ivanovic, s nimiž v podstatě tvoří jeden velký urbanistický celek. Ve čtvrti se nachází i radnice městské části Brno-Tuřany. Dominantou čtvrti je kostel Zvěstování Panny Marie. Na východě katastru, severovýchodně od tuřanské původní zástavby, se rozkládá areál mezinárodního letiště Brno-Tuřany. Severně od intravilánu i letiště prochází trasa dálnice D1. Na severu katastru Tuřan, přímo na hranici s městskou částí Brno-Slatina, vyrostly ve druhé polovině prvního desetiletí 21. století nové továrny, jež jsou součástí průmyslové zóny Černovická terasa, jejíž jádro leží na území Slatiny. U Tuřanského náměstí pramení Tuřanský potok, který dále protéká sousedními Chrlicemi.\n\nV Tuřanech se také nachází viniční trať U Fuksové boudy.\n\nTuřany byly od počátku 13. století majetkem olomouckého biskupa. Od roku 1627 vlastnil část Tuřan klášter františkánek v Brně, od r. 1666 vznikl další samostatný statek, náležející brněnským jezuitům. Tuřany zůstaly rozděleny na tři části až do zrušení poddanství, poté se spojily v jednu obec. K Brnu byly připojeny 16. dubna 1919. Roku 1954 bylo uvedeno do provozu tuřanské letiště. Současné katastrální hranice získaly Tuřany až při radikální druhé katastrální reformě Brna, provedené ve druhé polovině 60. let 20. století. Tehdy došlo k přesunu západní hranice Tuřan z linie vedoucí Ulicí 1. května a pak dále na sever, na linii vedoucí ulicemi Rolencova, Glocova, Zezulova a Měšťanská, čímž byla k Tuřanům připojena řada domů původně patřících jednak k Brněnským Ivanovicím, jednak k Brnu nedávno připojené obci Holásky. Dále Tuřany získaly rozsáhlou severovýchodní část původního katastru Brněnských Ivanovic a některé pozemky na jihu původního katastru Slatiny. Naopak pozemek s původně tuřanskou základní školou byl připojen k Brněnským Ivanovicím, a pozemky jihovýchodně od Slatinky a severně od Vlárské trati zase ke Slatině.\n\n\n\n"}
{"id": "319613", "url": "https://cs.wikipedia.org/wiki?curid=319613", "title": "Mainscreen", "text": "Mainscreen\n\nMainscreen je slangové označení používané patchery Siemensů pro označení pohotovostního displeje. Výraz pochází z anglických slov main (hlavní) a screen (zobrazit, displej). Mainscreen se dá za pomoci různých programů, témat, patchů a elfů upravovat, doplňovat a měnit. Liší se to značka od značky:\n\n\nJak je vidět z předchozího obrázku (screnshot 1, 3, 6 a 8), tak se mainscreen skládá z/může skládat z:\n\n\nS tím vším se dá pracovat v rámci tuningu. Na obrázku je vidět tuning ve stylu Windows Vista s upraveným mainscreenem. Z mainscreenu byly odstraněny popisky funkčních klávesy, změněny standardní ikonky, dodán indikátor teploty baterie, rozšířen ikonbar, dodána lišta s ikony (FastRun), posunut a modifikován text s názvem operátora a čas a datum…\n"}
{"id": "319615", "url": "https://cs.wikipedia.org/wiki?curid=319615", "title": "Dvorska", "text": "Dvorska\n\nDvorska (německy \"\") jsou městská čtvrť na jihovýchodním okraji statutárního města Brna. Její katastrální území má rozlohu 2,23 km². Původně samostatná obec byla k Brnu připojena v roce 1971, od 24. listopadu 1990 je součástí samosprávné městské části Brno-Tuřany. Žije zde přibližně 400 obyvatel.\n\nRozkládají se při potoce Dunávka, zachovaly si charakter malé vesnice. Zástavba čtvrti se skládá ze tří oddělených částí: větší západní části, zahrnující ulice Vlčkova, Výsluní a část Zapletalovy; malé jednoulicové severovýchodní části, zahrnující oddělenou část Zapletalovy ulice; a areálu zdejšího zemědělského družstva. Mezi západní a severovýchodní částí čtvrti se severozápadně od zdejší silnice, nachází na Dunávce zdejší rybník. Do katastru čtvrti zasahuje okrajová část areálu letiště Brno-Tuřany. Ve čtvrti působí TJ Brno Dvorska, provozující jezdecký klub. Ten každoročně pořádá Brněnské dostihy, jež se konají na zdejším dostihovém závodišti, rozkládajícím se na severu čtvrti.\n\nNa západě hraničí Dvorska s katastrálním územím Tuřany, na severovýchodě s katastrálním územím Šlapanice u Brna (součást města Šlapanice), na východě s katastrálním územím obce Kobylnice, na jihovýchodě a jihu s katastrálním územím obce Sokolnice.\n\nČtvrtí prochází silnice z Tuřan do Kobylnic, jež zde tvoří Zapletalovu ulici. Spojení s ostatními částmi Brna, a obcemi Kobylnice a Prace, zajišťuje dopravní podnik města Brna prostřednictvím autobusové linky číslo 48. V noci se lze do čtvrti dostat noční autobusovou linkou číslo N89.\n\nDvorska byla dříve známá jako Maxmiliansdorf, nebo česky Maxmiliánov; Maxdorf nebo česky Maxov či Marxov. Byla založena v důsledu raabizace roku 1787 na místě zrušeného vrchnostenského dvora Dvořisko. Roku 1770 postavil v sousedství této pozdější vsi olomoucký biskup Maximiliána hr. Hamiltona nový dvůr s ovčínem. Na pozemcích dotyčného dvora, který byl později rozparcelován, se dnes nachází blok domů mezi dnešními ulicemi Vlčkovou, Výsluní a Zapletalovou. Později osada získala české jméno Dvorská, znamenající \"„dvorská osada patřící ke dvoru“\". Po roce 1825 byla uprostřed původní vsi postavena zděná obecní kaplička. Okolo roku 1900 začala vznikat zástavba dnešní Vlčkovy ulice. V období První republiky vznikla řada domů podél silnice do sousedních Tuřan a východně od původní vsi oddělená zástavba se školou (dnes mateřská škola) podél silnice do Kobylnic. Po roce 1945 došlo ke stagnaci vsi; nejprve v důsledku odsunu zdejších Němců, později kvůli stavební uzávěře v rámci výstavby nedalekého tuřanského letiště. V 60. letech 20. století došlo k úpravě katastrální hranice se Šlapanicemi. K Brnu byla obec Dvorska připojena 26. listopadu 1971. Poté byla v rámci Brna součástí městského obvodu Brno X-Tuřany, územně shodného s dnešní městskou částí Brno-Tuřany. Po jeho zrušení se k 1. říjnu 1975 Dvorska stala součástí městského obvodu Brno IV. Od roku 1990 náleží Dvorska k moderní samosprávné městské části Brno-Tuřany. Od roku 1995 dochází k rozšiřování zástavby čtvrti podél jižní strany silnice do Tuřan.\n\n\n"}
{"id": "319618", "url": "https://cs.wikipedia.org/wiki?curid=319618", "title": "Holásky", "text": "Holásky\n\nHolásky (německy \"\") jsou městská čtvrť na jihovýchodním okraji statutárního města Brna. Její katastrální území má rozlohu 1,83 km². Původně samostatná obec byla k Brnu připojena v roce 1960, od 24. listopadu 1990 je součástí samosprávné městské části Brno-Tuřany. Žije zde přibližně 1200 obyvatel.\n\nRozkládají se na jihozápadě městské části a zachovaly si vesnický charakter. Skládají se ze dvou oddělených částí: jižní, tvořené původní vesnicí, a severní, tvořené výrazně oddělenou zástavbou ulic V aleji, Ledárenská, Prodloužená, V tišině, Zahrádky, Popelova a Nenovická. Zástavba Popelovy ulice plynule navazuje na zástavbu sousedních Brněnských Ivanovic. V těsném západním sousedství zástavby Holásek se rozkládá přírodní památka Holásecká jezera, tvořená soustavou deseti propojených jezer, z nichž se devět nachází v katastru Holásek.\n\nHolásky patřily od 14. století k majetku olomouckého biskupství jako součást chrlického panství. Po roce 1848 byla tato samostatná obec připojena k Brnu 1. července 1960.\n\nDo radikální druhé katastrální reformy Brna v druhé polovině 60. let 20. století však k Holáskám náležely také některé pozemky mezi Svitavou a Svratkou, jakož i zástavba severní části Rolencovy ulice, jižní části Glocovy ulice, jihozápadní části Ulice 1. května, na jižní straně Uhýrkovy ulice, v ulici U lesíčka, a v jižní části Kudrnovy ulice. Pak byla tato severovýchodní část původní obce rozdělena mezi Brněnské Ivanovice a Tuřany. Naopak k Holáskám původně nepatřily ulice Pěnkavova, Widmannova a jižní část Popelovy ulice, původně náležející k Brněnským Ivanovicím, přičemž hranici v této oblasti tvořila jižní strana ulice Zahrádky a dále jižní hranice parcel 696, 695 a 694/1. Při vyústění ulice Zahrádky do Popelovy ulice se zde dosud nachází dobře viditelný a zachovalý starý betonový hraniční kámen, označující zde do roku 1960 jižní hranici Brna. Původně ivanovické části moderního katastru Holásek byly připojeny k Brnu již 16. dubna 1919.\n"}
{"id": "319619", "url": "https://cs.wikipedia.org/wiki?curid=319619", "title": "Základní zákon: Lidská důstojnost a svoboda", "text": "Základní zákon: Lidská důstojnost a svoboda\n\nZákladní zákon: Lidská důstojnost a svoboda je základním zákonem Izraele, který má v Izraeli ochraňovat základní lidská práva. Zákon byl schválen 12. Knesetem 17. března 1992.\n\nPráva, která ochraňuje tento základní zákon jsou obsažena v několika klauzulích:\n\nNicméně tento zákon neobsahuje několik základních lidských práv, jako jsou: rovnoprávnost, svoboda projevu, náboženská svoboda, svoboda shromažďování, atp. Tato práva však byla občanům Izraele dána ještě před vyhlášením tohoto zákona.\n\n"}
{"id": "319620", "url": "https://cs.wikipedia.org/wiki?curid=319620", "title": "Pavel Háša", "text": "Pavel Háša\n\nPavel Háša (1. června 1929 Praha – 5. srpna 2009 Praha) byl český divadelní, filmový, televizní scenárista a režisér, manžel herečky Květy Fialové.\n\nByl jedním ze dvou synů filmového producenta Josefa Antonína Háši (1902–1952), finančního ředitele a spolumajitele Osvobozeného divadla a později také kabaretu Červené eso. Bratrem Pavla Háši byl MUDr. Jan Háša (1925–1998), lékař .\n\n\n\n"}
{"id": "319622", "url": "https://cs.wikipedia.org/wiki?curid=319622", "title": "Pohár Intertoto 2008", "text": "Pohár Intertoto 2008\n\nPohár Intertoto, respektive jeho ročník 2008 byl taktéž posledním vůbec. UEFA přijala nový systém soutěží, který platí od sezony 2009/2010, ve kterém se s Pohárem Intertoto nepočítá. Tento ročník byl rovněž třetí od reformy soutěže. Opět se hrála tři kola systémem dvou zápasů. Nejlepších jedenáct z padesáti účastníků postoupilo do 2. předkola Poháru UEFA. Losování ročníku proběhlo 21. dubna ve švýcarském Nyonu. Českou republiku reprezentoval v tomto ročníku 5. tým ligové tabulky - FK Teplice.\n\n28 týmů ze zemí od 23. místa žebříčku zemí UEFA, vyjma týmů z Lichtenštejnska, San Marina a Andorry, nebo Albánie.\n14 týmů z 1. kola a 14 týmů ze zemí z 9. až 22. místa žebříčku zemí UEFA\n\n14 týmů z 2. kola a 8 týmů z prvních osmi zemí v žebříčku zemí\nPrvní zápasy se hrály 21. a 22. června 2008 a druhé o týden později, tedy, 28. a 29. června 2008.\n\nPrvní zápasy se hrály 5. a 6. července 2008 a druhé 12. a 13. července 2008.\nPrvní zápasy se hrály 19. a 20. července 2008 a druhé 26. a 27. července 2008\n"}
{"id": "319623", "url": "https://cs.wikipedia.org/wiki?curid=319623", "title": "Skylab 3", "text": "Skylab 3\n\nSkylab 3 byla kosmická loď pro dopravu druhé posádky kosmonautů v roce 1973 ke Skylabu, orbitální stanici USA na oběžné dráze Země.\n\nTrojice kosmonautů USA byla v tomto složení\n\n\nLoď určená pro tříčlennou posádku s výrobním číslem CSM-117 se skládala z velitelského a servisního modulu používaného v předchozím úspěšném programu Apollo, vážila 20 121 kg (nepatrně víc než předchozí Skylab 2), byla vyrobena americkou společností North American Rockwell Corporation, Space Div., Downey, Kalifornie (USA) pro NASA v Houstonu. Byla později katalogizována v COSPAR s označením 1973-050A. Velitelský modul CM (') ve tvaru kužele vysokého 3,5 metru obsahoval kabinu, padákový systém se sedmi padáky, stabilizační motorky, baterie, optiku a záchranný systém LES, který se po úspěšném vzletu odhodil. Modul SM (') obsahoval hlavní motor a pohonné hmoty, baterie, zásobník kyslíku. Před přistávacím manévrem se od druhého modulu oddělil.\n\nKosmickou loď Skylab SL-3 (AS-207), vynesla na oběžnou dráhu 28. července 1973 raketa Saturn IB z kosmodromu na mysu Canaveral (Kennedyho vesmírné středisko).\n\nPo osmi hodinách letu a pátém oběhu se loď připojila k orbitální stanici Skylab, kam posádka po odpočinku přestoupila a zahájila připravený program. Zpočátku řešili problém s opakovaným únikem okysličovadla ze systémů trysek, uvažovalo se o ukončení programu. Na kosmodromu se začala připravovat záchranná raketa. Absolvovali několik mnohahodinových výstupů (EVA) na vnější plášť stanice kvůli drobným opravám, instalaci krytu fólií. Snímkovali Zemi i další vesmírné objekty (desetitisíce snímků), prováděli řadu experimentálních pokusů, měření. Vyzkoušeli létající křeslo ASMU (\"\"), umožňující pohyb s manévrovacími tryskami. Posádka na 80tunové stanici strávila téměř dva měsíce, dvojnásobek než jejich předchůdci a celý program byl vyhodnocen jako velmi dobře splněný. Po jeho vyhodnocení byl značně upraven připravovaný let třetí posádky - Skylab 4. Skylab 3 se stal délkou letu rekordním.\n\n\n\n\nNa Zem přistáli 25. září 1973 na hladinu Tichého oceánu asi 370 km od San Diega. O posádku i s kabinou se postarala loď USS New Orleans, která byla v době přistání 10 km daleko. Zdravotní stav posádky byl shledán velmi dobrý. \n\n"}
{"id": "319641", "url": "https://cs.wikipedia.org/wiki?curid=319641", "title": "Johann Christoph von Dreyhaupt", "text": "Johann Christoph von Dreyhaupt\n\nJohann Christoph von Dreyhaupt (20. dubna 1699 Halle an der Saale – 13. prosince 1768 tamtéž) byl německý právník a historik. Ve svém rodném městě zastával několik vysokých úřadů jako šoltyse a salzgrafa a je autorem dvousvazkového díla \"Beschreibung des Saalkreises\", rozsáhlého a z hlediska regionálních dějin důležitého pojednání o městě Hallu a jeho okolí.\n\n\n\n"}
{"id": "319642", "url": "https://cs.wikipedia.org/wiki?curid=319642", "title": "Republika Arcach", "text": "Republika Arcach\n\nRepublika Arcach (Արցախի Հանրապետություն, \"Arts'akhi Hanrapetuthjun,\" dříve Náhorně-karabašská republika, arménsky , \"Lernajin Gharabagh Hanrapetuthjun\") je de facto nezávislá republika, ovšem de iure mezinárodně nikým neuznaná. Uznaná je pouze státy s omezeným mezinárodním uznáním: Abcházií, Jižní Osetií a Podněstřím.\n\nLeží v Malém Kavkazu, na území Ázerbájdžánu a přiléhá k jihovýchodní hranici Arménie a severní hranici Íránu. Rozkládá se na většině území Náhorního Karabachu (4400 km²) a dále zabírá prostor mezi vlastním Karabachem a Arménií, zvaný Lačinský koridor. Malé cípy původního Náhorního Karabachu na severu kolem města Šahumjan a na jihovýchodě jsou v současnosti pod kontrolou Ázerbájdžánu.\n\nOblast Náhorního Karabachu se stala předmětem sporu mezi Arménií a Ázerbájdžánem v době, kdy obě země získaly nezávislost na Ruském impériu roku 1918. V roce 1923, potom, co Sovětský svaz získal kontrolu nad touto oblastí, byla vytvořena Náhorně-Karabašská autonomní oblast (NKAO) uvnitř Ázerbájdžánské SSR. V posledních letech vlády Sovětského svazu se oblast znovu stala zdrojem sporů mezi Arménií a Ázerbájdžánem, které vyvrcholily karabašskou válkou v letech 1988 až 1994. Ačkoliv je od 12. května 1994 podepsáno příměří, obě strany se navzájem v omezené míře vojensky napadají dosud.\n\nCizincům, kteří navštíví okupovaná území bez předchozího souhlasu ázerbájdžánské vlády, bude zakázán vstup do země. Ázerbájdžánská vláda rovněž udržuje a publikuje seznam cizinců, kteří tato území bez povolení navštívili. Ke konci roku 2017 seznam obsahoval 699 osob, včetně 12 českých občanů, kteří Arcach navštívili od roku 2010.\n\n\n"}
{"id": "319644", "url": "https://cs.wikipedia.org/wiki?curid=319644", "title": "Skylab 4", "text": "Skylab 4\n\nSkylab 4 byla kosmická loď pro dopravu třetí posádky kosmonautů ke Skylabu, orbitální stanici USA na oběžné dráze Země koncem roku 1973. Byla 47 lodí s kosmonauty Země letící do vesmíru.\n\nCelá trojice kosmonautů USA byla ve vesmíru poprvé, byla v tomto složení\n\n\nLoď určená pro tříčlennou posádku s výrobním číslem CSM-118 se skládala z velitelského a servisního modulu používaného v předchozím úspěšném programu Apollo, vážila 20 847 kg (o málo víc než předchozí Skylab 2 a Skylab 3), byla vyrobena americkou společností North American Rockwell Corporation, Space Div., Downey, Kalifornie (USA) pro NASA v Houstonu. Byla později katalogizována v COSPAR s označením 1973-090A. Velitelský modul CM (') ve tvaru kužele vysokého 3,5 metru obsahoval kabinu, padákový systém se sedmi padáky, stabilizační motorky, baterie, optiku a záchranný systém LES ('), který se po úspěšném vzletu odhodil. Modul SM (\") obsahoval hlavní motor a pohonné hmoty, baterie, zásobník kyslíku. Před přistávacím manévrem se od druhého modulu oddělil.\nKosmickou loď Skylab SL-4 vynesla na oběžnou dráhu 16. listopadu 1973 raketa Saturn IB z kosmodromu na mysu Canaveral - (Kennedyho vesmírné středisko). Loď se skládala z velitelského a servisního modulu používaného v předchozím úspěšném programu Apollo.\n\nPo osmi hodinách letu se loď připojila k orbitální stanici Skylab, kam posádka po odpočinku přestoupila a zahájila připravený program. Napřed se ovšem vyděsila, protože předchozí kolegové z mise Skylab 3 jí zanechali figuríny v pozicích kosmonautů při práci. Řešila i silnou nevolnost kolegy Pogue, zprvu vůči řídícímu středisku tajenou. Program zahrnoval desítky experimentů, fotografování, lékařské a biologické pokusy. Bylo opět vyzkoušeno létající křeslo, jednotka ASMU (\"). Let byl narušen závadami na gyroskopech, protože dva ze tří se porouchaly. To zapříčinilo omezení manévnovacích možností stanice a opět se zvažovalo program letu zkrátit. Astronauti několikrát vystoupili vně lodi (výstup EVA) kvůli potřebným pracím, např. výměnám filmů či instalaci nových kamer. Byl také prodloužen, protože Gibson jakožto sluneční fyzik sledoval a fotografoval Kohoutkovu kometu i zatmění Slunce 24. prosince. Před odletem zvýšili oběžnou dráhu stanice na 456 km, aby prodloužili její životnost na oběžné dráze Země. Žádná další posádka však nepřiletěla, plánované mise NASA byly zrušeny. Sebou na Zem odváželi 92 000 fotografií a obrovské množství dalších údajů na páscích. Při přistávacím manévru zjistil velitel, že automatický systém nefunguje a přistání převzal a zvládl perfektně sám.\n\n\n\n\n\nNa Zem přistáli 8. února 1974 na hladinu Tichého oceánu asi 370 km od San Diega. O posádku i s kabinou se postarala loď USS New Orleans. Let byl v té době světovým rekordem v délce letu (84 dny), překonaným až po 4 letech Sojuzem 26.\n\n"}
{"id": "319645", "url": "https://cs.wikipedia.org/wiki?curid=319645", "title": "Servius Tullius", "text": "Servius Tullius\n\nServius Tullius († 535 př. n. l.) byl podle tradičního antického podání šestý král Říma, v pořadí druhý z etruské dynastie, který vládl asi v letech 575–535 př. n. l. O historicitě jeho osoby současní badatelé nepochybují, o jeho původu a životě však existují rozporné zprávy. Patřil mezi nejoblíbenější římské krále a připisují se mu významné úspěchy i reformy.\nPodle údajů Tita Livia a dalších římských i řeckých autorů byl synem sabinského krále, který zahynul při dobývání jeho města, a vdovu se synem odvedl vítězný král Tarquinius Priscus do zajetí. Králova etruská žena Tanaquil prý pozorovala záři kolem jeho hlavy jako znamení přízně bohů, Servius si vzal nejstarší Tarquiniovu dceru a když byl Tarquinius (snad roku 578 př. n. l.) zavražděn, umožnila mu, aby se zmocnil vlády. Po 44 letech velmi úspěšné vlády, kdy město významně rozšířil a obehnal hradbou a provedl zásadní reformy, byl prý zavražděn vlastní dcerou Tullií mladší, která chtěla, aby se králem stal její muž, Lucius Tarquinius Superbus. Je ovšem pravděpodobnější, že zahynul spiknutím patriciů.\n\nCísař Claudius († 54), který se zabýval etruskou historií, však zanechal jiné podání. Podle desky, která se našla v Lyonu, pocházel Servius z etruského Vulci a jmenoval se původně Mastarna. Se svým etruským spolubojovníkem Caeliem Vibennou dobyl a osídlil pahorek Caelius a zmocnil se vlády bez souhlasu senátu. Byl by tedy podle římského chápání tyran, který se až dodatečně nechal vysvětit na krále. Pro tuto verzi svědčí fresky v etruském hrobě, kde jsou i obě jména.\n\nServiovi Tulliovi se připisuje několik významných reforem, politických, náboženských, vojenských i fiskálních a už ve starověku se pokládal za \"druhého zakladatele Říma\". Protože v Římě přibývalo svobodných mužů, kteří k patricijským rodům nepatřili, Servius občany rozdělil do šesti tříd, a to nikoli podle rodové příslušnosti, ale podle majetku a místa narození (tzv. tribue) a všechny pak zařadil do centurií (setnin). Shromáždění centurie sloužilo k předpisu majetkové daně i k odvodu mladých mužů, centurie se staly základními jednotkami vojska a každá centurie vysílala jednoho zástupce do nejvlivnějšího shromáždění, \"comitia curiata\".\n\nObčané byli rozděleni do šesti daňových tříd podle majetku, později měřeného v asech. V pořadí tříd patrně probíhalo hlasování ve shromáždění, kde se na nižší třídu dostalo, až když ve vyšší bylo hlasování nerozhodné. Podle třídy se občané také museli sami vyzbrojit.\n\n\n\n"}
{"id": "319651", "url": "https://cs.wikipedia.org/wiki?curid=319651", "title": "Troy Kemp", "text": "Troy Kemp\n\nTroy Kemp (* 18. března 1966, Nassau) je bývalý bahamský atlet, skokan do výšky. V roce 1995 se stal v Göteborgu mistrem světa.\n\nJeho dalšími úspěchy jsou dvě pátá místa na mistrovství světa 1991 a 1993 a čtvrté místo na halovém mistrovství světa 1993. Třikrát reprezentoval na letních olympijských hrách. V Soulu 1988 skončil v kvalifikaci. O čtyři roky později v Barceloně se umístil na sedmém místě. Na olympiádě v Atlantě 1996 skončil ve finále na předposledním, třináctém místě.\n\n\n"}
{"id": "319655", "url": "https://cs.wikipedia.org/wiki?curid=319655", "title": "Moudivláček lužní", "text": "Moudivláček lužní\n\nMoudivláček lužní (\"Remiz pendulinus\") je malý zpěvný pták z čeledi moudivláčkovitých.\n\nMoudivláček lužní je druh s výraznou zeměpisnou proměnlivostí. Rozlišují se 4 poddruhy, z nichž v Evropě žijí 2: moudivláček lužní evropský (\"R. p. pendulinus\"), obývající téměř celý evropský areál, a moudivláček lužní kaspický (\"R. p. caspius\"), žijící v okolí Kaspického moře. Další 2 poddruhy se vyskytují v Malé a Přední Asii.\n\n\nMenší než vrabec, s kuželovitým a zašpičatělým zobákem. Samec má černou masku přes oči, světle šedé temeno a šíji a rudohnědý pláštík a hřbet. Od samice se liší širší maskou přes oči, tmavším, rudohnědě zbarveným hřbetem a výraznějším, červenohnědým skvrněním na hrudi. Mladí ptáci jsou matnější, s nezřetelnou maskou, žlutavě šedohnědým hřbetem a šedobéžovým temenem. Je velmi aktivní, hbitě prolézá rákosím nebo tenkými větvemi stromů, často visí vzhůru nohama. Létá lehce a pružně.\nOzývá se tenkým a protáhlým, pomalu klesajícím „síííh“, které je o něco táhlejší a slabší než volání strnada rákosního a měkčí a více klesající než volání červenky obecné. Zpěv je tichý, tvořený jednoduchým popěvkem obsahujícím vábení prostoupené zřetelně oddělenými vysokými trylky.\n\nMoudivláček lužní má evropský typ rozšíření, zahrnující jižní část Eurasie východně až po východní Čínu a Korejský poloostrov. Jeho areál je však značně mozaikovitý. Převážně stálý druh, část severnějších populací táhne jihozápadním a jižním směrem a zimuje především ve Středomoří. Evropská populace je odhadována na 210 000-420 000 párů.\nV České republice hnízdí pravidelně, ale pouze místně v nížinách a ojediněle i ve středních polohách (nejvýše zaznamenán na Šumavě v nadmořské výšce 750 m n. m.). Během 19. století nebyl z Čech znám vůbec a vzácně se vyskytoval pouze na Moravě. K rozšiřování obsazených lokalit začalo docházet až na počátku 20. století, v současné době jsou hlavními hnízdními oblastmi Polabí, Podkrušnohoří, jihočeská rybniční pánev, jižní a střední Morava a Ostravsko. Celková početnost je dlouhodobě odhadována na 2500-5000 párů.\n\nPtáci z ČR jsou tažní. Přílet na naše území probíhá hlavně na konci března a na začátku dubna, odlet vrcholí v říjnu.\n\nK hnízdění vyhledává listnaté stromové porosty v blízkosti vod, také mladé porosty u zarostlých mokřadů. Na hnízdišti vyžaduje dobře přístupné stromy s tenkými, převislými větvemi (bříza, vrba, olše).\n\nPolygamní druh. Samci se na hnízdiště vrací dříve než samice a krátce poté začínají se stavbou hnízda. K tomu se pak za intenzivního volání a zpěvu snaží nalákat samice a v případě, že uspějí, dostavují hnízdo oba ptáci společně. V opačném případě samci začínají se stavěním základů dalších hnízd. Hnízdo moudivláčka lužního je v našich podmínkách zcela ojedinělé, vakovité, zavěšené na elastických větví stromů nebo keřů. Je postaveno z lýkových vláken divokého chmele a kopřiv a plstnatých nažek topolů nebo vrb. Samci po výběru vhodné větvičky začínají jejím ovinutím lýkovým nápletem a pokračují stavbou smyčky z dlouhých vláken, vyznačující podélný průřez hnízda (tzv. houpačka). Velikost houpačky je důležitá, neboť jde o určující faktor, kterým se řídí samice při výběru partnera. Následující fází, na které se už v různé míře podílí i samice, je stavba stěn, která postupuje ode dna směrem nahoru, a nakonec stavba vletové trubice, která bývá vyspravována i v průběhu hnízdění. Hnízdo je v konečné fázi vysoké 13,5–18 cm, jeho vnější průměr se pohybuje mezi 8–15 cm a tloušťka stěn mezi 0,5–1 cm.\n\nRočně mívá jednu až dvě snůšky po 5-8 čistě bílých vejcích o rozměrech 16,2 x 10,5 mm. Délka inkubace je 13 dnů, sedí samotná samice. Mláďata jsou krmena pouze samicí, někdy ji však samec pomáhá a ve vzácných případech dokonce zcela zastupuje, a hnízdo opouštějí po 20-22 dnech. Někdy se po vyvedení vzdalují i několik kilometrů od hnízda, jindy se do něj až 3 týdny vrací. Pohlavně dospívají v 2. roce života.\n\nZ 53 hnízd v Severomoravském kraji byla mláďata úspěšně vyvedena z 27 (49 %). Ztráty bývají způsobeny nejčastěji dobrovolným opuštěním snůšky hnízdícími ptáky z důvodu vzájemných konfliktů nebo vlivem nepříznivého počasí.\n\nV potravě moudivláčka lužního převládají drobní bezobratlí, zvláště pavouci, brouci a vajíčka a housenky motýlů, které hledá hlavně na rákosových stéblech a latech a palicích orobince, které doslova rozcupovává. Mimo živočišné potravy se živí také nektarem a v zimním období i malými semeny travin a rákosu.\n\n"}
{"id": "319661", "url": "https://cs.wikipedia.org/wiki?curid=319661", "title": "Karel Bříza", "text": "Karel Bříza\n\nKarel Bříza (14. října 1926 Krucemburk – 9. prosince 2001 Praha) byl římskokatolický kněz, řeholník – redemptorista, hudební skladatel, varhaník a varhanář (jeho první varhany jsou v kostele sv. Martina v pražských Řepích).\n\nNarodil se v Krucemburku na Vysočině v roce 1926. V mládí vstoupil do kongregace redemptoristů a studoval v řádovém juvenátě, který sídlil na zámku v jihočeské vsi Libějovice. Kongregace ale byla po roce 1948 v nepříznivém postavení, jako ostatně všechny řeholní řády v ČSR. Vše vyvrcholilo záborem klášterů (viz Akce K) v roce 1950 a internací řeholních osob, které neušel ani Karel Bříza. Byl internován na Hoře Matky Boží u Králík a posléze krátce v Hájku u Prahy.\n\nV té době byl povolán (tak jako řada mladých kleriků) na vojnu – na Slovensko k útvarům PTP. Během vojenské služby se stala zásadní událost jeho života. Dne 15. září 1951 přijal tajně kněžské svěcení (v době mimořádné dovolené, spolu s ním byl tajně svěcen další redemptorista - P. Břetislav Vaněk CSsR). Z vojny byl propuštěn v roce 1953. \n\nKarel Bříza začal studovat v Brně kompozici u prof. Josefa Blatného a v městečku Oslavany vedl dětský sbor. Jelikož představitelům tehdejšího režimu se to nelíbilo, dali mu na výběr, zda se zřekne sboru, nebo půjde do vězení. P. Karel zvolil první možnost a vrátil se do Krucemburku, kde pak pracoval v lese jako dělník. Kromě práce v lese se též věnoval opravám varhan v širokém okolí.\n\nV době politického uvolnění let 1968–1969 vznikla na Svaté Hoře pod ochrannými křídly P. Olšara poloilegální redemptoristická komunita, protože redemptorističtí kněží přicházeli na Svatou Horu coby kaplani. V té době sem přišel i P. Karel Bříza. \n\nJelikož neměl státní souhlas k výkonu kněžské služby, fungoval při svatohorské basilice jako varhaník a kněžské funkce vykonával soukromým způsobem. Vedl zde dva pěvecké sbory, se kterými pravidelně doprovázel bohoslužby. Členům sboru také poskytoval duchovní vedení, tajně je zpovídal a podobně.\n\nV roce 1969 o 1. neděli adventní byla do liturgie poprvé po staletích latiny zavedena čeština. Pater Bříza komponoval hojně hudbu s českými texty. V této době také vzniklo dodnes často používané tzv. \"„Břízovo ordinárium“\" (kancionál č. 503, Mešní zpěvy str. 530), čili notace základních liturgických textů (Kyrie, Gloria, Credo, Sanctus a Agnus Dei). Rovněž napsal řadu „proprií“, čili zhudebněných textů k bohoslužbě slova ve Mši svaté.\n\nPo obdržení státního souhlasu k výkonu kněžské služby musel P. Bříza v roce 1971 ze Svaté Hory odejít. Byl nějakou dobu kaplanem v Kladně a pak duchovním správcem několika farností na Rakovnicku. V této době se také věnoval opravám varhanních nástrojů.\n\nV roce 1991 se mohl vrátit na Svatou Horu. Fungoval jako regenschori i jako kněz, i když jeho zdravotní stav se neustále zhoršoval. Trápily jej mimo jiné i bércové vředy. Zpočátku se o něj staraly řeholnice Vincentky. Když ze Svaté Hory odešly, odebral se P. Bříza do kněžského domova ve Staré Boleslavi. \n\nVe Staré Boleslavi upadl a utrpěl zlomeninu krčku. Byl záhy převezen do nemocnice Na Homolce v Praze, kde pobyl až do své smrti. Zemřel 9. prosince 2001. Pohřeb proběhl o šest dní později na Svaté Hoře a P. Bříza byl po pohřebních obřadech uložen do redemptoristické hrobky na hřbitově v Příbrami. \n\n"}
{"id": "319663", "url": "https://cs.wikipedia.org/wiki?curid=319663", "title": "Magnus Carlsen", "text": "Magnus Carlsen\n\nSven Magnus Øen Carlsen (* 30. listopadu 1990) je norský šachový velmistr, od roku 2013 je mistrem světa v šachu.\n\nVelmistrem se stal 26. dubna 2004 ve věku 13 let, 4 měsíců a 27 dní, stal se tak třetím nejmladším velmistrem v historii. V lednu 2010 se stal jedničkou světového žebříčku mužů podle FIDE ELO, a v červenci dosáhl raiting Elo 2826 bodů, které bylo v té době druhé nejvyšší v historii. Je pátým (a nejmladším) hráčem v historii, kterému se podařilo pokořit hranici 2800 Elo bodů. V lednu 2013 se jeho Elo vyšplhalo na hodnotu 2861 bodů, čímž překonal historický rekord Garriho Kasparova z roku 1999 (2851 bodů). O měsíc později dosáhl hodnoty Elo 2872 bodů. Historicky nejvyšší hodnoty 2882 Elo bodů dosáhl v květnu 2014.\n\nV roce 2005 o něm byl natočen film \"The Prince of Chess\", který režíroval Øyvind Asbjørnsen. Žije v Lommedalenu, poblíž norského hlavního města Osla.\n\nPrvního turnaje se zúčastnil ve svých osmi letech. Byl trénován předními norskými hráči jako jsou Torbjørn Ringdahl-Hansen a Simen Agdestein. V roce 2004 se již začal zúčastňovat větších mezinárodních turnajů a skončil druhý na Mistrovství Norska, za Berge Østenstadem. Mediální pozornost mu přineslo hlavně vítězství skupiny C na velmi prestižním turnaji Corus Chess Tournament v nizozemském Wijk aan Zee, kde získal 10,5 bodu ze 13 a uhrál si performance 2702. Lubomír Kaválek ho v témže roce označil v The Washington Postu jako \"Mozarta šachu\" (\"Mozart of chess\"). O rok později již začal porážet přední světové hráče Alexeje Širova nebo Joela Lautiera. Pravidelně se účastnil prestižních velmistrovských turnajů a dělil první místo na Mistrovství Norska.\nRoku 2006 vyhrál bleskový turnaj v Glitniru, kde mj. porazil i Višvanáthana Ánanda poměrem 2:0. Roku 2007 nastoupil na turnaji v Linaresu a s nejnižším ratingem obsadil druhé místo. Za ním zůstala většina světové špičky jako Veselin Topalov, Pjotr Svidler, Alexandr Morozevič, Levon Aronjan, Péter Lékó a Vasyl Ivančuk. Turnaj vyhrál Ánand.\n\nZa svého možného nástupce ho označil záhy i Garri Kasparov. Později spolu začali spolupracovat, až v září 2009 média oznámila, že se Kasparov stal Carlsenovým oficiálním trenérem.\nV prosinci 2008 se odhlásil ze seriálu Grand Prix a oznámil, že ani jinak nezasáhne do systému mistrovství světa, který měl vyvrcholit zápasem o titul s Ánandem v roce 2011 (nakonec se zápas o titul konal až v květnu 2012).\n\nVelký ohlas mělo jeho vítězství na superturnaji Pearl Spring Chess Tournament v Nankingu. V první polovině turnaje hraného za účasti šesti hráčů dvoukolově každý s každým zaznamenal čtyři výhry při jedné remíze. Ve druhé polovině potvrdil svůj úspěch dvěma výhrami při třech remízách a s celkovým výsledkem 8 bodů z 10 zvítězil o 2,5 bodu před obhájcem vítězství Veselinem Topalovem. Jeho ELO performance o dva body překonalo hodnotu 3000 bodů, což se podle dostupných informací předtím na žádném turnaji ještě nikdy nikomu nepodařilo. Díky tomu se ve světovém žebříčku Fide Elo v listopadu 2009 dostal nad hranici 2800 bodů a po Kasparovovi, Kramnikovi, Ánandovi a Topalovovi to zvládl jako teprve pátý (a zároveň nejmladší) hráč historie.\n\nDne 20. listopadu 2009 se stal mistrem světa v bleskovém šachu. Na šampionátu v Moskvě si titul zajistil s nepřekonatelným náskokem 3,5 bodu už po 40 ze 42 kol. Na Elo listině FIDE k 1. lednu 2010 se s 2810 body stal nejmladší světovou jedničkou v historii šachu. Tuto roli vzápětí potvrdil vítězstvím na turnaji Corus ve Wijku (8,5 bodu z 13 partií před Vladimírem Kramnikem a Alexejem Širovem). Další prvenství bez porážky si připsal na Královském turnaji v rumunském Mediasu, kde měl se 7,5 bodů z 10 partií velký náskok dvou bodů na dvojici Tejmur Radžabov a Boris Gelfand.\n\nV červnu 2011 vítězství v Mediasu zopakoval, tentokrát bez porážky s 6,5 body z 10 partií na děleném prvním místě s Sergejem Karjakinem. V červenci zvítězil na turnaji v Bielu s 19 body z 10 partií (trojbodový systém, výsledek +5, -1, =4).\nV prosinci 2012 se s oficiální hodnotou 2848 Elo bodů přiblížil k historickému rekordu 2851 bodů, který držel Garri Kasparov od roku 1999 a již další měsíc (protože od srpna 2012 začala FIDE vydávat Elo listinu každý měsíc) tento rekord o 10 bodů překonal. V únoru 2013 dosáhl Magnus zatím nejvyšší historické hodnoty 2872 Elo bodů a zároveň největšího náskoku na druhého hráče ve světovém žebříčku, Vladimira Kramnika, který na něj ztrácel (na této úrovni propastných) 62 bodů.\n\nMagnus zvítězil v prestižním Turnaji kandidátů 2013 v Londýně při účasti Vladimira Kramnika, Levona Aronjana, Tejmura Radžabova, Alexandra Griščuka, Vasyla Ivančuka, Pjotra Svidlera a Borise Gelfanda. Kuriozitou turnaje byl způsob, jakým se Magnus stal vítězem. Před posledním kolem měl 8½ bodu stejně jako Kramnik, ale lepší druhé pomocné hodnocení (počet výher). K vítězství mu tedy stačilo získat v poslední partii se Svidlerem minimálně stejnou bodovou hodnotu jako Kramnik ve své partii s Ivančukem. Magnus se však dostal do časové tísně a partii prohrál. To otevřelo Kramnikovi možnost vyhrát turnaj remízou v posledním kole, avšak partii také nezvládl a skončil tak v turnaji velmi těsně druhý kvůli horšímu druhému pomocnému hodnocení.\n\nTím získal Magnus Carlsen právo vyzvat mistra světa Višvanáthana Ánanda k souboji o titul. Zápas se konal 9.-22. listopadu 2013 v indickém Čennaíi (starší název Madrás). Bylo naplánováno 12 partií s časovou kontrolou 120 minut na 40 tahů, 60 minut na dalších 20 tahů a 15 minut do konce partie s přídavkem 30 sekund počínaje 61. tahem. Magnus vyhrál v 5., 6. a 9. partii a s náskokem 3 bodů (6½ - 3½) bez jediné porážky již dvě kola před koncem v zápase zvítězil, čímž se ve věku 22 let a 11 měsíců stal v pořadí 16. mistrem světa v klasickém šachu.\n\nV listopadu 2016 obhájil v New Yorku svůj titul mistra světa proti ruskému velmistrovi Sergeji Karjakinovi, který zvítězil v Turnaji kandidátů 2016 v Moskvě.\n\n Dne 12. října 2015 v Berlíně obhájil titul mistra světa v rapid šachu, když v poslední partii udržel remízu s Shakhriyarem Mamedyarovem, tím si udržel potřebný minimální náskok nad druhým Ianem Nepomniachtchim, Teimourem Radjabovem a Leinierem Dominguezem Perezem.\n\n\n"}
{"id": "319666", "url": "https://cs.wikipedia.org/wiki?curid=319666", "title": "Edwin Moses", "text": "Edwin Moses\n\nEdwin Corley Moses (* 31. srpna 1955, Dayton, Ohio) je bývalý americký atlet, dvojnásobný olympijský vítěz a dvojnásobný mistr světa v běhu na 400 metrů překážek.\n\nNa letních olympijských hrách 1976 v Montrealu zaběhl ve finále čtvrtku s překážkami v novém světovém rekordu 47,64 s. O čtyři roky později nestartoval na olympiádě v Moskvě. V roce 1984 vybojoval na letní olympiádě v Los Angeles druhou zlatou medaili (47,75 s). Druhý v cíli Američan Danny Harris ztratil na Mosesa 38 setin a bronzový Harald Schmid z NSR 44 setin. Pro bronzovou medaili si doběhl na letních hrách v jihokorejském Soulu v roce 1988.\n\nNa prvním ročníku Mistrovství světa v atletice v Helsinkách v roce 1983 získal zlatou medaili. Titul mistra světa obhájil na následujícím šampionátu v Římě 1987.\n\nČtyřikrát vytvořil světový rekord v běhu na 400 m překážek: 47,64 s (1976), 47,45 s (1977), 47,13 s (1980). Poslední světový rekord, jehož hodnota byla 47,02 s zaběhl 31. srpna 1983 v tehdy západoněmeckém Koblenzu. Dodnes se jedná o druhý nejrychlejší čas celé historie. Světový rekord drží od roku 1992 časem 46,78 Američan Kevin Young. Od 26. srpna 1977 do 4. června 1987 vyhrál celkem 122 závodů v řadě (z toho 107 finálových).\n\nSložil olympijský slib jménem sportovců na olympijských hrách v Los Angeles v roce 1984.\n\n"}
{"id": "319669", "url": "https://cs.wikipedia.org/wiki?curid=319669", "title": "Stanislav Přibyl (redemptorista)", "text": "Stanislav Přibyl (redemptorista)\n\nStanislav Přibyl (* 16. listopadu 1971, Praha) je římskokatolický kněz a řeholník.\n\nPo základní škole studoval Střední průmyslovou školu zeměměřickou v Praze-Hrdlořezích. V roce 1990 vstoupil do kongregace redemptoristů, v letech 1990–1991 absolvoval noviciát v Lubaszowé v Polsku. V letech 1991–1996 studoval na Katolické teologické fakultě Univerzity Karlovy v Praze a po dokončení studia byl promován magistrem teologie. V roce 1995 složil věčné sliby v kongregaci redemptoristů. Dne 22. června 1996 byl vysvěcen na kněze v katedrále sv. Víta v Praze pražským arcibiskupem Miloslavem kardinálem Vlkem.\n\nOd 1. srpna 1999 do 31. prosince 2008 byl farářem na Svaté Hoře v Příbrami, od roku 2002 do 12. ledna 2011 provinciálem pražské provincie redemptoristů. Dne 25. února 2004 byl jmenován prezidentem Arcidiecézní charity Praha, tuto funkci zastával do 31. prosince 2008.\n\nOd 1. ledna 2009 do 30. června 2016 byl generálním vikářem litoměřické diecéze.\n\nV roce 2012 získal na Katolické teologické fakultě Univerzity Karlovy v Praze licenciát teologie. Od února 2014 spravuje jako administrátor excurrendo farnosti Horní Police, Jezvé a Žandov. V roce 2014 získal na KTF v Praze doktorát teologie.\n\nDne 19. dubna 2016 byl zvolen generálním sekretářem České biskupské konference. Úřadu se ujal 1. října téhož roku.\n\n"}
{"id": "319670", "url": "https://cs.wikipedia.org/wiki?curid=319670", "title": "Seznam nejmladších šachových velmistrů", "text": "Seznam nejmladších šachových velmistrů\n\nZdroj\n"}
{"id": "319671", "url": "https://cs.wikipedia.org/wiki?curid=319671", "title": "Binární dělení", "text": "Binární dělení\n\nBinární dělení je nepohlavní rozmnožování typické pro mnohé jednobuněčné organismy, při němž se jedna mateřská buňka rozdělí na dvě dceřiné, navzájem stejných rozměrů. Binárně se dělí většina prokaryot (bakterie, archea) a rovněž někteří protisté či dokonce některé kvasinky či řasy (\"Chlamydomonas\"). Mitóza je obdoba binárního dělení, ale má některé rozdíly a vztahuje se spíše k eukaryotickým organismům.\n\nPři binárním dělení prvoků jsou nejprve replikované chromozomy a jádro se rozdělí. Následně dojde metodou binárního dělení k rozdělení buňky. Rozlišujeme především tři hlavní typy podle osy probíhajícího dělení:\n\n\nV případě bakterií probíhá binární dělení následujícím způsobem:\n\n\nNa rozdíl od mitotického dělení eukaryotických buněk nejsou fáze binárního dělení u bakterií (prokaryot) odděleny, ale přechází plynule jedna v druhou. Nejde tak používat klasické dělení fází buněčného cyklu, jaké známe u eukaryot.\n"}
{"id": "319672", "url": "https://cs.wikipedia.org/wiki?curid=319672", "title": "Peter Bartalský", "text": "Peter Bartalský\n\nPeter Bartalský (* 27. ledna 1978, Malacky) je slovenský fotbalový brankář, hráč klubu FK Bohemians Praha (Střížkov).\n\nV roce 2000 byl členem slovenského týmu U21, jenž obsadil na domácím Mistrovství Evropy ve fotbale hráčů do 21 let 4. místo.\n\n"}
{"id": "319675", "url": "https://cs.wikipedia.org/wiki?curid=319675", "title": "Mollicutes", "text": "Mollicutes\n\nMollicutes je třída bakterií z kmene Firmicutes. Patří k ní druhy, které postrádají peptidoglykanovou buněčnou stěnu. Někdy je třída vyřazována do samostatného kmene Tenericutes.\n\nK zástupcům patří fytoplazmy a spiroplazmy, které způsobují bakteriální onemocnění rostlin. Patří k nejmenším prokaryotickým organismům. Souhrnně se jim často říká mykoplazmy. Jedinci jsou velmi malí, většinou 0,2-0,3 μm a liší se tvarem. Mnozí se mohou pohybovat (klouzavý pohyb, „gliding“). Mimo drobnou velikost mají také malé genomy, například \"Mycoplasma genitalium\" má jen 580 000 párů bází. Dnes víme, že se vyvinuly z grampozitivních bakterií s buněčnou stěnou (Firmicutes).\n\nNěkteré Mollicutes způsobují onemocnění, zejména v dýchací a urogenitální soustavě. K nim patří některé druhy rodů \"Mycoplasma\", \"Ureaplasma\" a podobně:\n\npos. = pro růst vyžaduje přítomnost cholesterolu, neg. = pro růst nevyžaduje cholesterol, v = požadavek na přítomnost cholesterolu je variabilní\n\n"}
{"id": "319676", "url": "https://cs.wikipedia.org/wiki?curid=319676", "title": "Jetel rolní", "text": "Jetel rolní\n\nJetel rolní (\"Trifolium arvense\"), též jetel kočičí, je jednoletá vzpřímená rostlina z čeledi bobovité.\n\nLodyha je částečně vystoupaná, chlupatá a načervenalá, přímá a větvená. Dosahuje délky až 40 cm. Ve spodní část jsou listy dlouze řapíkaté, v horní téměř přisedlé. Čepele jsou podlouhle kopinaté a měkce chlupaté. 1–2 cm velká květenství nesou drobné květy, které jsou zpočátku bílé. Později přecházejí do červena. Hustě a dlouze ochmýřený kalich je delší než okvětní lístky. Květenství vyrůstající na stopkách, jedná se o protáhlé hlávky s huňatými a chlupatými květy zbarvenými do běla nebo růžova. Lusky jsou jednosemenné. Kvete od května až do července.\n\nTato teplomilná rostlina je hojná téměř po celé Evropě, Asii, v severní Africe a v Severní Americe, kde byla zavlečena. Jako krmivo je bezcenná.\n\nRoste na suchých loukách, v trávnících, ladem ležících půdách, na písčitých a nevápenitých půdách. V Češku se vyskytuje hlavně v nížinách a v podhůří.\n\n\n \n"}
{"id": "319678", "url": "https://cs.wikipedia.org/wiki?curid=319678", "title": "16 (číslo)", "text": "16 (číslo)\n\n16 (šestnáct) je přirozené číslo, které následuje po číslu 15 a předchází číslu 17.\nŘímskými číslicemi se zapisuje XVI. Jeho druhou odmocninou je číslo čtyři, druhou mocninou pak číslo 256.\n\nZ přirozených čísel se dá dělit beze zbytku čísly: 1, 2, 4, 8 a 16.\n\n\n\n\n"}
{"id": "319679", "url": "https://cs.wikipedia.org/wiki?curid=319679", "title": "Čekatelský lesní kurz", "text": "Čekatelský lesní kurz\n\nČekatelský lesní kurz je vzdělávací akcí Junáka pořádaná za účelem zvýšení skautské kvalifikace frekventantů. Cílovou skupinou kurzu jsou mladí skautští vedoucí ve věku 15-20 let. Účast starších frekventantů i nečlenů Junáka je možná.\nČekatelské lesní kurzy slouží k přípravě mladých vedoucích pro práci s dětmi a mají vzdělávací, motivační a osobně rozvojový charakter. Minimální délka čekatelského lesního kurzu je 9 dnů, z čehož alespoň 7 dnů musí proběhnout v celku. Čekatelské lesní kurzy jsou v praxi obvykle delší – 9-12 denní letní souvislá část je doplněna jedním nebo dvěma víkendovými setkáními.\nČekatelská lesní kurz je možné pořádat, pokud se na něj přihlásí alespoň 12 frekventantů, kteří zaplatí zálohu a pokud jsou v pořadatelském týmu kurzu alespoň 3 instruktoři s instruktorskou kvalifikací (nejvyšší kvalifikace Junáka pro pořádání vzdělávacích akcí). Čekatelský lesní kurz je obvykle zakončen čekatelskou zkouškou. Náplň kurzu i zkoušky je závazně stanovena interním předpisem Junáka – Řádem pro vzdělávání činovnic a činovníků Junáka. Vzhledem k probíhajícím změnám vzdělávacího systému Junáka se v současné době pořádají tzv. experimentální kurzy, které testují nové metody vzdělávání vedoucích.\n\nNěkteré čekatelské lesní kurzy jsou tradičními akcemi, které se pořádají opakovaně každý rok. Mezi takové akce patří zejména:\n\nOpakovaně se pořádá také ČLK Ohitika s indiánskou tematikou patřící pod Východomoravskou lesní školu, ten ovšem probíhá každý druhý rok.\n\n"}
{"id": "319680", "url": "https://cs.wikipedia.org/wiki?curid=319680", "title": "Antonín Trávníček", "text": "Antonín Trávníček\n\nAntonín Trávníček (18. října 1892 – 1968) byl farářem a později děkanem ve Vladislavi. Dojížděl do Smrku, Hostákova a Valdíkova. Byl farář před Arnoštem Tvárůžkem. Byl na faře za první světové války, kdy byla jeho fara napůl zbořeništěm. Pak byl za komunistů zavřen do vězení. Dožil se 76 let.\n"}
{"id": "319686", "url": "https://cs.wikipedia.org/wiki?curid=319686", "title": "Klášter svatého Jiří", "text": "Klášter svatého Jiří\n\nKlášter svatého Jiří může označovat:\n\n"}
{"id": "319688", "url": "https://cs.wikipedia.org/wiki?curid=319688", "title": "Seznam amerických dokumentárních cyklů", "text": "Seznam amerických dokumentárních cyklů\n\n"}
{"id": "319692", "url": "https://cs.wikipedia.org/wiki?curid=319692", "title": "Seznam obcí v departementu Haute-Corse", "text": "Seznam obcí v departementu Haute-Corse\n\nToto je seznam obcí v departementu Haute-Corse na Korsice, jež náleží Francii:\n"}
{"id": "319694", "url": "https://cs.wikipedia.org/wiki?curid=319694", "title": "Žlté pleso", "text": "Žlté pleso\n\nŽlté pleso je mělké jezero v Žlté kotlince v horní části Doliny Bielych plies ve Vysokých Tatrách na Slovensku. Má rozlohu 0,1320 ha a je 60 m dlouhé a 33 m široké. Dosahuje hloubky maximálně 2,5 m a objemu 1056 m³. Leží v nadmořské výšce 1945 m.\n\nJihozápadně se zvedá hřeben spojující Kozí a Jahňací štít, jehož jedno rameno se táhne i severně od plesa. Na severovýchod je krajina otevřená do Vyšné Žeruchové kotlinky a dále do Dioliny Bielych plies.\n\nPleso nemá povrchový přítok ani odtok. Rozměry jezera v průběhu času zachycuje tabulka:\nPřístup pěšky není možný.\n\n\n"}
{"id": "319698", "url": "https://cs.wikipedia.org/wiki?curid=319698", "title": "Josef Groz", "text": "Josef Groz\n\nP. Josef Groz, CSsR (1927-2004) římskokatolický kněz, řeholník - redemptorista, provinciál redemptoristů 1996–1999.\n\nP. Josef Groz se narodil v Brně. Od mládí ministroval v (tehdy redemptoristy spravovaném) kostele sv. Michala v Brně. Do této kongregace také vstoupil, když na gymnáziu dokončil sextu. Svá řádová studia vykonával v Obořišti ve středních Čechách, kde tehdy fungoval redemptoristický studentát.\n\nRok 1950 byl pro řeholní společenství katastrofální, neb se uskutečnila Akce K čili násilné zabírání klášterů a internace řeholníků. Josef Groz, tehdy ještě řeholní bratr a nikoliv kněz byl internován v jednom ze zřízených \"internačních klášterů\" – na Hoře Matky Boží u Králík.\n\nZ Králík byl o pár měsíců povolán k výkonu vojenské služby. Jeho místem působení se stalo slovenské Komárno. Ani na vojně však dlouho nepobyl, neb onemocněl a byl propuštěn. Po propuštění z vojny žil v Brně u rodičů.\n\nVelkou zálibou Josefa Groze bylo fotografování a filmování. Jelikož se mu nedostávalo lidí ochotných v jeho filmových pracích hrát, začal se věnovat filmu animovanému, s čímž mu pomáhal P. Břetislav Vaněk, jeho kamarád od dětství a řeholní spolubratr - redemptorista. Ten byl již v té době knězem i Josefu Grozovi se nabízela možnost tajného svěcení. Ten tuto možnost ale odmítal.\n\nV roce 1961 byl on a P. Vaněk zatčeni a ve vykonstruovaném procesu byli i odsouzeni. V roce 1962 se dočkali propuštění. Na rehabilitaci ale čekali až do roku 1969.\n\nJosef Groz začal v roce 1968 studovat na jediné státem povolené bohoslovecké fakultě v Litoměžicích a o rok později jej brněnský biskup Mons. Karel Skoupý vysvětil na kněze. První Mši svatou (primici) slavil P. Josef Groz v Brně – Židenicích.\n\nByl ustanoven kaplanem farnosti Lomnice u Tišnova, později působil jako farář v Tasovicích u Znojma (v místě, které je spjato s redemptoristy – narodil se zde sv. Klement Maria Hofbauer). V Tasovicích jej také zastihla změna režimu v roce 1989.\n\nV první polovici 90. let zastával P. Josef službu magistra noviců v redemptoristickém noviciátě, který vznikl právě v Tasovicích. V roce 1996 byl zvolen provinciálem a jako takový se stěhoval do sídla provincialátu, kterým je poutní místo Svatá Hora u Příbrami. Službu provinciála vykonával až do roku 1999.\n\nPo odchodu ze služby provinciála ještě krátce působil na Svaté Hoře a následně ve Frýdku, odkud přešel na Horu Matky Boží u Králík, kde byl kdysi internován, aby byl superiorem (představeným) tamní redemptoristické komunity.\n\nNa Hoře Matky Boží působil jako superior do roku 2004, kdy v březnu onoho roku vážně onemocněl. Vrátil se na Svatou Horu a 9. června 2004 zemřel v příbramské nemocnici. Pohřben byl v Tasovicích u Znojma.\n\n\n\n"}
{"id": "319703", "url": "https://cs.wikipedia.org/wiki?curid=319703", "title": "Středisková rada Junáka", "text": "Středisková rada Junáka\n\nStředisková rada (SRJ) je nejvyšším řídícím orgánem střediska Junáka mezi sněmy.\n\nČleny střediskové rady jsou:\n\nV čele střediskové rady stojí vedoucí střediska, který je statutárním orgánem střediska. V případě jeho nepřítomnosti vykonává práva a povinnosti statutárního orgánu zástupce vedoucího střediska.\n\nStřediska vodních skautů se nazývají přístavy a v čele jejich rady stojí kapitán přístavu. Na kapitána přístavu se vztahují stejná ustanovení jako na vedoucího střediska.\n\nDo pravomocí střediskové rady spadá zejména:\n\n\n"}
{"id": "319705", "url": "https://cs.wikipedia.org/wiki?curid=319705", "title": "Josef Kořenský", "text": "Josef Kořenský\n\nJosef Kořenský (26. července 1847 Sušno – 8. října 1938 Praha) byl český cestovatel, pedagog a spisovatel. Zaznamenával a zprostředkovával znalosti o tehdy známých místech naší planety. Výrazně se zasloužil o rozšíření obzorů tehdejší české společnosti.\n\nNarodil se jako druhé z pěti dětí v Sušně u Nových Benátek na Mladoboleslavsku do chudé zemědělské rodiny. Od malička měl vztah k hudbě a přírodopisu, což mu zůstalo na celý život. Během učitelských studií v Praze se v domě U Halánků seznámil s řadou cestovatelů, mimo jiné i se stejně starým Emilem Holubem, se kterým se doživotně přátelil. Jako nadšený přírodovědec působil též v pražském muzeu, kde asistoval Antonínu Fričovi.\n\nSvou učitelskou kariéru začal v Radnicích na Rokycansku v roce 1867 jako podučitel, od roku 1871 pokračoval jako učitel v Litomyšli, od roku 1874 již působí v Praze na Smíchově. Praha poskytla Kořenskému kulturní a vzdělávací příležitosti, kterých maximálně využíval.\n\nSvou první větší cestu uskutečnil již během pobytu v Litomyšli, v roce 1872 navštívil Alpy. Následovaly další cesty po Evropě, na které se vydával téměř pravidelně. Kromě učitelských prázdnin měl také výhodu v tom, že ho finančně podporovali jednotlivci jako Vojta Náprstek, František Ringhoffer, ale i spolky jako byl Svatobor, spolu se smíchovskou městskou radou, školskými úřady, vídeňským ministerstvem kultu a vyučování a dalšími institucemi. Jejich členové i jednotlivci si totiž byli jisti, že Kořenského cesta přinese hmotný i duchovní přínos v muzejních sbírkách a v poznatcích, které dokáže vitální Kořenský podat širokým zástupům obyvatelstva.\n\nNa své cesty odjížděl dokonale připraven studiem odborné literatury a jazyků. Němčina, francouzština a angličtina byly samozřejmost, ale neměl problémy s dalšími jazyky, o čemž svědčí například jeho překlady z norštiny. Na cesty vyrážel vždy s jasně a přesně vytyčeným itinerářem: jeho cesty byly pouze jakýmsi ověřením a doplňkem faktů, které už dávno ze studia znal. Byl zastáncem názoru, že pedagog by měl co nejvíce cestovat a tak se dokonale obeznámit s poměry ve světě. Jedině díky osobní zkušenosti je možné zprostředkovat dětem nové poznatky. Na cestách si bedlivě všímal přírody a všech složek hospodářského, kulturního a náboženského života obyvatelstva, přičemž jako pedagog přirozeně věnoval pozornost školství různých národů, čímž mohl obohatit i svou vlastní učitelskou praxi.\n\nZa svůj život uskutečnil dvě největší a časově náročné cesty, jednu kolem světa a druhou do Austrálie a na Nový Zéland a zpět přes Asii. Na cestu kolem světa se vydal v roce 1893 s přítelem cestovatelem Karlem Řezníčkem (1845-1914), jinak sládkem pivovaru pod Hrubou Skálou. Z Brém se přeplavili přes Atlantik, aby navštívili světovou výstavu v Chicagu. Při této cestě napříč USA poznal i další velká americká města. Navštívil Niagarské vodopády, stavěl se v Yellowstonském národním parku a pokračoval směrem k Pacifiku. Parníkem se přeplavil do Japonska, které se tehdy v češtině někdy označovalo jako Žaponsko, dále cestoval do Číny a Hongkongu. Lodí pokračoval na Malajský poloostrov, na Jávu a přes Indický oceán na Cejlon. Tam jeho cesta lodí prozatím končila. Odsud se vydal až do Dárdžílingu a postupoval pod horským pásmem Himálaje. Z Indie se z Bombaje vydal opět lodí do Rudého moře a pak do Egypta. Tam studoval starověké památky faraonů. V roce 1894 se vrátil opět do Prahy.\n\nSvou druhou velkou výpravu uskutečnil v letech 1900-1901. Přes Suezský průplav plul do Adenu a Colomba, dále do západoaustralského Perthu, Adelaide a železnicí přes Ballarat do Melbourne. Dále na Tasmánii a na Nový Zéland, kde poznal přístavy Dunedin a Christchurch na Jižním ostrově, ve Wellingtonu se seznámil s českým malířem Bohumírem Lindauerem (1839-1926), který maloval podobizny maorských obyvatel. Z Aucklandu plul na souostroví Oceánie - Tonga, Samoa a Fidži. Vrátil se zpět do Austrálie do Sydney a počátkem dubna jel železnicí do Brisbane. Dále pak pokračoval lodí. Zastavil se na ostrově Celebes, následovala Jáva, zde navštívil chrámový komplex Borobudur a města Bandung a Batavia. Přes Singapur a thajský Bangkok odjel do Hongkongu (tehdy už britského). Odtud do svého tolik oblíbeného Japonska, kde navštívil Kóbe, Tokio a masív Haruna západně od Tokia. Z přístavu Šimonoseki putoval do Koreje (zastavil se v Pusanu a Wonsanu), poté do Vladivostoku a na poštovním parníku cestou proti proudu Amuru, z Chabarovska do Stretčinska a transsibiřskou magistrálou přes Irkutsk do Novosibirska. A konečně přes Ural do Moskvy a do Čech.\n\nKořenský nikdy neobjevoval nové kouty světa, ale zato známý svět důkladně prozkoumával, zaznamenával a zprostředkovával. Byl velkým přírodovědcem a vášnivým sběratelem. O svých cestách často publikoval, jeho knihy byly určeny zejména pro mládež, čímž měl vliv na celou společnost. Byl příslušníkem mladší generace cestovatelů kolem Vojty Náprstka, v období první republiky patřil spolu s Vrázem a Holubem k nejpopulárnějším českým cestovatelům vůbec. Jeho přínos spočívá v rozšiřování obzorů mladé české společnosti, která se v té době postupně integrovala do propojujícího se světa. Svědomitě udržoval také kontakt s krajany, kteří žili ve světě.\n\nByl členem správního výboru Národního muzea a řady prestižních institucí, jako byl Orientální ústav či Československá společnost zeměpisná. Největší poctou jeho úsilí na poli vědy bylo udělení čestného doktorátu přírodních věd Univerzity Karlovy v roce 1927. Ve 20. letech byl spolu s Vrázem prvním českým cestovatelem, který o svých cestách vyprávěl na vlnách českého rozhlasu. Zemřel ve svém pražském bytě v roce 1938 ve věku 91 let.\n\nJeho pamětní desky najdeme v rodném Sušně i v Radnicích. V Praze na Smíchově je po něm pojmenována ulice a ZŠ a MŠ Kořenského, kde působil jako ředitel a která dodnes vlastní jeho četné přírodopisné sbírky.\n\nV souhrnu cest patří zvláštní místo oblíbeným skandinávským zemím (1881, 1883, 1884, 1908). K jeho oblíbeným místům patřila i Anglie, Londýn navštívil celkem čtyřikrát (1878, 1908, 1908, 1913). Ve výčtu cest Kořenského zaujímají hlavní místo cesta kolem světa (1893-94) a cesta na jižní polokouli (1900-1), tedy především do Austrálie a na Nový Zéland. A k mimoevropským cestám náleží i Kořenského velká cesta po tehdy ještě nedostavěné ruské magistrále (1887) a návštěva Machulky v anglo-egyptském Sudánu (1910).\n\nNásleduje seznam všech cest, které Kořenský během svého života vykonal. Je opsán včetně pravopisu podle jeho vlastnoručně psaného seznamu, uloženého v jeho archivní pozůstalosti.\n\n\n\n"}
{"id": "319712", "url": "https://cs.wikipedia.org/wiki?curid=319712", "title": "Kostel svatého Jiljí (Studnice)", "text": "Kostel svatého Jiljí (Studnice)\n\nŘímskokatolický farní Kostel svatého Jiljí je kostel, jenž stojí v obci Studnice v okrese Vyškov.\n\nKostel byl vybudován v roce 1731. Na věži kostela je umístěn zvon umíráček z roku 1552.\n"}
{"id": "319713", "url": "https://cs.wikipedia.org/wiki?curid=319713", "title": "Klíč (hudba)", "text": "Klíč (hudba)\n\nKlíč je grafický symbol, přítomný na začátku každé notové osnovy, případně také uvnitř notového záznamu skladby. Pomocí klíče se určuje, jaké výšky tónů reprezentují jednotlivé noty. Každý klíč svým tvarem označuje linku, na níž má svůj referenční tón, od kterého se odvozují další tóny (například referenční tón pro basový klíč je \"f\", jeho polohu označuje \"puntík\" na začátku klíče a dvojtečka – nachází se tedy na čtvrté lince notové osnovy). I když klíče mají svou ustálenou polohu v notové osnově, obecně platí, že na kterou linku \"posadíte\" klíč, tam bude jeho referenční tón.\n\n G klíč neboli houslový klíč se používá většinou pro notový zápis partu houslí, vysokých dechových nástrojů (např. příčné flétny, hoboje, klarinetu, trubky apod.), ženských hlasů (soprán, mezzosoprán a alt) a pravé ruky u klávesových nástrojů. Občas se používá i u nástrojů, jejichž party jsou obvykle notované v nižších klíčích (např. basovém), ale mají po delší část skladby předepsány vysoké tóny (např. violoncello). To umožňuje odstranit větší množství nahromaděných pomocných linek a notový zápis je pak přehlednější. Referenční tón houslového klíče je \"g¹\", nachází se zpravidla na druhé lince notové osnovy (linku označuje střed \"bříška\" klíče, které se kolem ní obtáčí).\n\n F klíč neboli basový klíč se používá pro notový zápis partu violoncella, kontrabasu, nízkých dechových nástrojů (např. fagotu, pozounu nebo tuby), nižšího mužského hlasu – basu, levé ruky u klávesových nástrojů a pedálů u varhan. Referenční tón u basového klíče je \"f\", které se nachází zpravidla na čtvrté notové lince (jeho poloha je označená \"puntíkem\" a dvojtečkou klíče).\n\nReferenční tón u C klíče je \"c¹\", jeho polohu určuje střed klíče. Může se nacházet na:\nHistorické C klíče jsou zobrazené na začátku notové osnovy (a)\n\nZ C klíčů se v současnosti nejvíce používá violový klíč (pro zápis notového partu violy nebo altového pozounu) a tenorový klíč pro zápis vyšších poloh nástrojů psaných primárně v basovém klíči, typicky u tenorového pozounu, u fagotu a u violoncella.\n\nKlíče měly původně podobu písmen. Význačný bod písmene se nacházel na lince referenčního tónu. Tak například klíč G je původně písmeno G zapsané tak, aby se jeho střed nacházel na lince referenčního tónu. Navíc horní klička houslového klíče občas zachycovala i notu d o kvintu výše nad G. \n\nJeště patrnější je tento jev u basového klíče F, kdy linka referenčního tónu prochází mezi rameny písmena F. Podle toho si lze snadno pamatovat, co který klíč vlastně znamená.\n\nU C klíče se nejprve napíše písmeno C ostře asi jako <. K němu se domalovává horní a dolní ozdobný oblouček, proto se dnes jeho ručně psaná forma spíš podobá písmenu K než C. \n\nGrafické podoby klíčů rozlišují kaligraficky silné a slabé tahy. Noty se psaly šikmým perem seříznutým na opačnou stranu (\\), než bylo seříznuté pero používané pro zápis latinky (/). Viz rozdílné tahy u oktávového klíče - klíč samotný má opačně stínované tahy než číslice 8 pod ním. Proto jsou silné tahy hudebních klíčů ty linky, které míří shora doleva a linky vodorovné. Tahy mířící svisle a shora doprava jsou slabé (vlasové). Důvodem této praxe byla potřeba, aby nožičky not a taktové čáry byly slabé, ale naopak byly přirozeně silné trámce u osminových a kratších not (a nemusely se obtahovat). \n\nV notaci nástrojů, které hrají velmi vysoko nebo velmi hluboko, se občas používají klíče doplněné o číslici 8 nebo 15 (je umístěna nad nebo pod klíčem). S tímto postupem se můžeme někdy setkat i tam, kde je záměr setrvat v jednom klíči, ačkoli faktický rozsah nástroje by už spadal do rozsahu pokrytého klíčem jiným. Noty jsou tímto označením transponovány o jednu (8) nebo dvě (15) oktávy níže či výše. Tím se výhodně redukuje počet pomocných linek, jinak nezbytných pro zápis v \"extrémní\" poloze. (Podobnou funkci mají značky \"8va\", \"8vb\", \"15ma\", \"15mb\", viz článek oktáva).\nHouslový klíč s notami transponovanými o oktávu níže se používá u kytarového partu (obrázek vpravo), osmička se ale často vynechává a kytarový part se zapisuje v „obyčejném“ houslovém klíči, přestože kytara zní o oktávu níže.\n\nHouslový klíč s notami transponovanými o oktávu výše se používá u pikoly a u sopraninové a sopránové zobcové flétny.\n\nBasový klíč s notami transponovanými o oktávu výše se používá u basové zobcové flétny.\n\nBasový klíč s notami transponovanými o oktávu níže pak u kontrabasu.\n\nPoužití těchto klíčů ale s sebou nese určité riziko, že dojde k nedorozumění, v jaké oktávě daný part zahrát, protože transpozice se často pokládá za samozřejmou a oktávový klíč se nevypisuje – typicky u kontrabasu, kde se používá obyčejný basový klíč, ačkoli kontrabas zní o oktávu níže.\n\nU kytary a dalších drnkacích hudebních nástrojů je možné místo tradičních klíčů použít tzv. tabulaturu. Nemusí se pak používat pět notových linek, ale každá linka představuje jednu strunu (u kytary má tedy tabulatura 6 linek). Místo not se používají čísla a zápis tedy znázorňuje, na kolikátém pražci a na které struně se má daný tón zahrát.\n\nTabulatura se také občas používá u varhan nebo dechových nástrojů s otvory.\n\n"}
{"id": "319715", "url": "https://cs.wikipedia.org/wiki?curid=319715", "title": "Vůdcovská zkouška", "text": "Vůdcovská zkouška\n\nVůdcovská zkouška je skautskou kvalifikací. Vedoucí Junáka ji mohou skládat na závěr vůdcovského lesního kurzu, vůdcovského kurzu nebo zcela samostatně. V rámci vůdcovské zkoušky musí každý zájemce složit dílčí zkoušky z oblastí:\n\n\nVůdcovská zkouška by měla zvyšovat znalosti, dovednosti a schopnosti skautských vedoucích potřebné pro celoroční vedení oddílů a pro vedení táborů. Je podmínkou pro převzetí oddílu a pro jmenování vedoucím dětského tábora. Uchazeč o vůdcovskou zkoušku musí mít minimálně 18 let. Vůdcovská zkouška je akreditována u Ministerstva školství, mládeže a tělovýchovy jako kvalifikace postačující k vedení zotavovací akce (např. tábora).\n\nSložit vůdcovskou zkoušku je možné pouze u schválené komise. Většina takových komisí pracuje zejména v rámci vůdcovských kurzů. Mezi nejvýznamnější a nejdéle pracující komise patří komise při těchto kurzech:\n\n\n"}
{"id": "319717", "url": "https://cs.wikipedia.org/wiki?curid=319717", "title": "Stupnice (hudba)", "text": "Stupnice (hudba)\n\nHudební stupnice je řada tónů (zpravidla v rozmezí jedné oktávy) uspořádaná podle určitých pravidel. Pravidla určují vzdálenosti mezi jednotlivými stupni (intervaly). Různé stupnice se liší zejména počtem tónů a vzdálenostmi (intervaly) mezi nimi, např. umístěním půltónů a celých tónů. Přesné tónové vzdálenosti ve stupnicích závisejí také na použitém ladění.\n\nZákladní tón stupnice se nazývá tónika. Od ní se pak odvozuje název stupnice, buď s označením pomocí písmen nebo pomocí solmizačních slabik.\n\nPodle počtu tónů ve stupnici lze nejznámější stupnice rozdělit na\n\nTradiční evropská hudba vychází z řeckých antických stupnic, pracuje tedy hlavně se stupnicemi diatonickými, u kterých se rozlišuje durová (tvrdá) a tři varianty mollové (měkké) – aiolská, harmonická, melodická.\n\nV moderní evropské hudbě se objevují stupnice umělé, např. módy s omezenou transponovatelností Oliviera Messiaena nebo jazzové stupnice. Používají se i mnohé stupnice odvozené ze stupnic mimoevropského původu.\n\nStupnice používané v mimoevropské hudbě se někdy označují jako exotické. K nim jsou tradičně řazeny stupnice pentatonické, cikánské, někdy také stupnice celotónová. Patří k nim i stupnice, vytvořené podle zcela odlišných pravidel, např. indonéské stupnice sléndro a pélog nebo stupnice indické, pracující s oktávou dělenou na 22 nestejných dílů.\n\nStupně jsou od sebe vzdáleny o celé tóny i půltóny.\n\nStaré stupnice – mody, používané v evropské středověké hudbě, např. v gregoriánském chorálu se nazývají církevní, neboť v té době sloužila středověká hudba převážně církevním účelům.\n\nNázvy jsou řeckého původu, podle řeckých kmenů (např. Dórů). Oproti původnímu antickému pojmenování se jednotlivé mody často liší – aby to nebylo zbytečně jednoduché, je například původní antický dórský modus dnes označován jako církevní frygický – podrobnosti jsou v článcích o jednotlivých modech.\n\n\nPozději přibyly dnes nejrozšířenější:\n\nPředevším z formálních důvodů byl mezi mody včleněn také modus na sedmém stupni durové stupnice:\n\nS rozvojem harmonie se od používání většiny církevních modů upustilo a zůstala pouze jónská stupnice, které se začalo říkat durová – tvrdá a aiolská, nazývaná měkká. Tyto stupnice je možné vytvořit od libovolného tónu. Konkrétní stupnice je určena předznamenáním (křížky, béčka). Durové a mollové stupnice lze podle předznamenání uspořádat do kvintového a kvartového kruhu. Stejně znějící stupnice mohou mít různá předznamenání – např. Cis dur (7♯) a Des dur (5♭).\n\nDvojici durové a mollové stupnice se stejným předznamenáním říkáme souběžné (paralelní). Ke každé stupnici durové náleží jedna příbuzná stupnice aiolská (přirozená) mollová (obě stupnice mají stejný tónový materiál). Mollová začíná na 6. stupni durové stupnice, durová se tvoří na 3. stupni mollové stupnice.\n\nIntervaly mezi sousedními tóny durové stupnice jsou od základního tónu po řadě 2, 2, 1, 2, 2, 2, 1 půltónů. Půltóny jsou mezi 3. a 4. a mezi 7. a 8. stupněm, jinak stupnice postupuje po celých tónech. Názvy durových stupnic označujeme velkými písmeny. Základní durová stupnice je \"c, d, e, f, g, a, h\" neboli C dur (je shodná se stupnicí jónskou). Tuto stupnici lze zahrát na bílých klávesách na klavíru, tzn. notový zápis neobsahuje žádné předznamenání.\n\nZákladní mollová (měkká) stupnice a moll \"a, h, c, d, e, f, g, a\" je shodná s aiolskou stupnicí. Obsahuje stejné tóny jako základní durová stupnice C dur, ale její uspořádání je jiné. Intervaly mezi sousedními tóny jsou 2, 1, 2, 2, 1, 2, 2 půltónů. Aiolská mollová stupnice má tedy půltóny mezi 2. a 3., mezi 5. a 6. stupněm. Názvy mollových stupnic označujeme obvykle malými písmeny.\n\nJe odvozena od základní (aiolské) mollové stupnice zvýšením 7. (předposledního) tónu. Intervaly mezi sousedními tóny jsou 2, 1, 2, 2, 1, 3, 1 půltónů. Zůstávají půltóny mezi 2. a 3., mezi 5. a 6. stupněm, mezi 6. a 7. stupněm je interval zvětšená sekunda (tři půltóny), a mezi 7. a 8. stupněm je proto jen půltón.\n\nPříklad pro a moll:\n\nJe odvozena od základní (aiolské) mollové stupnice zvýšením 6. a 7. tónu. Intervaly mezi sousedními tóny jsou 2, 1, 2, 2, 2, 2, 1 půltónů. Půltóny jsou mezi 2. a 3. a mezi 7. a 8. stupněm. Zvýšení 6. a 7. tónu je prováděno jen ve směru vzestupném, ve směru sestupném je melodická stupnice shodná se základní aiolskou.\n\nPříklad pro a moll:\n\nNa chromatické stupnici jsou jednotlivé stupně od sebe vzdáleny o půltóny – tato stupnice tedy má dvanáct stupňů (viz notový zápis výše).\n\nMají stupňové uspořádání, které se liší od stupnic předešlých:\n\nSestává ze sedmi tónů, přičemž intervaly mezi sousedními tóny jsou 1, 3, 1, 2, 1, 3 půltónů.\n\nStupnice má pět stupňů a nemá půltónové vzdálenosti mezi stupni. Někdy se proto nazývá anhemitonická bezpůltónová) pentatonika. Intervaly mezi sousedními tóny jsou 2, 2, 3, 2, 3. Na klavíru ji dávají např. černé klávesy (f♯, g♯, a♯, c♯, d♯). Pentatonická stupnice bývá považována za nejstarší stupnici vůbec. Objevuje se v lidové hudbě mnoha národů na mnoha místech světa. Z této stupnice vychází dosud mnohá čínská nebo japonská hudba. Lze ji najít i v evropských lidových písních.\n\nCelotónová stupnice má šest stupňů, mezi nimiž je vždy vzdálenost celého tónu (dvou půltónů). Intervaly mezi sousedními tóny od základního tónu jsou po řadě 2, 2, 2, 2, 2, 2.\n\n\n"}
{"id": "319719", "url": "https://cs.wikipedia.org/wiki?curid=319719", "title": "Čekatelská zkouška", "text": "Čekatelská zkouška\n\nČekatelská zkouška je skautská kvalifikace. Vedoucí Junáka ji mohou zakládat na závěr čekatelského lesního kurzu, čekatelského kurzu nebo zcela samostatně. V rámci čekatelské zkoušky musí každý zájemce složit dílčí zkoušky z oblastí:\n\n\nČekatelská zkouška by měla zvyšovat znalosti, dovednosti a schopnosti skautských vedoucích potřebné pro práci s dětmi. Je nutnou podmínkou pro připuštění k vůdcovské zkoušce. Uchazeč o čekatelskou zkoušku musí být minimálně 15 let starý.\n\nSložit čekatelskou zkoušku je možné pouze u schválené komise. Většina takových komisí pracuje zejména v rámci čekatelských kurzů. Mezi nejvýznamnější a nejdéle pracující komise patří komise při těchto kurzech:\n\n\n"}
{"id": "319720", "url": "https://cs.wikipedia.org/wiki?curid=319720", "title": "Kostel svatého Vavřince (Koryčany)", "text": "Kostel svatého Vavřince (Koryčany)\n\nŘímskokatolický farní kostel svatého Vavřince v Koryčanech. První zmínka o kostele pochází z roku 1350, přesný rok stavby však není znám. Nynější podoba je z druhé poloviny 17. století.\n\n"}
{"id": "319724", "url": "https://cs.wikipedia.org/wiki?curid=319724", "title": "Árie", "text": "Árie\n\nÁrie původně označovala v hudbě výraznou melodii, kterou obvykle, i když ne vždy, interpretoval zpěvák. V baroku byla instrumentální podoba árie (také zvaná air) běžnou součástí taneční suity. V současnosti termín árie označuje nejčastěji skladbu pro jeden hlas s orchestrálním doprovodem.\n\nÁrie nemá pevně danou formu. Některé árie mají dvě části - pomalou v lichém taktu, a poté rychlejší v taktu sudém. Další rozšířenou formou je tzv. \"aria da capo\", která má trojdílné schéma A B A. Třetí část je opakováním první části a zpěvák zde má možnost improvizovat a přidáním melodických variací a ozdob předvést své umění.\n\nÁrie bývají součástí větších hudebních děl - oper, oratorií nebo kantát. Existují však i tzv. koncertní árie, což jsou samostatné skladby určené k provedení na pěveckých recitálech. Příkladem je Beethovenova árie \"Ah! Perfido\".\n\nOperním i koncertním áriím často předchází recitativ. V něm je „odvyprávěna“ dějová linka, zatímco v melodické árii je zdůrazněn lyrický, emotivní obsah.\n\n"}
{"id": "319727", "url": "https://cs.wikipedia.org/wiki?curid=319727", "title": "Kostel Nanebevzetí Panny Marie (Bučovice)", "text": "Kostel Nanebevzetí Panny Marie (Bučovice)\n\nKostel Nanebevzetí Panny Marie je římskokatolický chrám Bučovicích v okrese Vyškov. Je chráněn jako kulturní památka České republiky.\n\nKostel byl postaven v letech 1637–1641 za Maxmiliána z Lichtenštejna švýcarsko-italským architektem Giovannim Giacomem Tencallou v barokním slohu. V roce 1642 kostel vysvětil olomoucký kanovník Kašpar Karas z Rhomsteinu. Oratoř a kruchta byly přistavěny roku 1748 podle rakouského architekta Antona Erharda Martinelli (1684–1747). Ve 20. letech 19. století došlo ke klasicistní přestavbě a byly vystavěny boční lodě.\n\nVe výklencích v průčelí jsou sochy sv. Petra a Pavla, před kostelem pak sv. Jana Nepomuckého z roku 1722 a sv. Jana Sarkandera z roku 1720. Po pravé straně před kostelem je sousoší sv. Cyrila a Metoděje z roku 1885, které sem věnovala místní Občanská záložna v roce 1885 při příležitosti 1000. výročí úmrtí sv. Metoděje. Po levé straně kostela je socha sv. Floriána z roku 1900.\n\n\n"}
{"id": "319732", "url": "https://cs.wikipedia.org/wiki?curid=319732", "title": "Concerto grosso", "text": "Concerto grosso\n\nConcerto grosso (z italštiny: \"velký koncert\") je forma koncertní skladby pro skupinu sólistů a orchestr.\n\nHudební materiál concerta grosso je rozdělen mezi skupinu sólistů, která se nazývá „concertino“, a velký orchestr – „ripieno“. Skladba mívá zpravidla čtyři až šest zřetelně oddělených vět.\n\nTato forma vznikla v polovině 17. století a prvním, kdo použil rozdělení orchestru na concertino a ripieno, byl patrně Alessandro Stradella, i když název concerto grosso pro tuto formu ještě nepoužíval. Název skladbám tohoto typu dal jeho přítel Arcangelo Corelli, který byl také prvním z velkých skladatelů, kteří se zasloužili o rozvoj formy. Po jeho smrti bylo publikováno dvanáct z těchto děl, které získaly v Evropě velkou popularitu jak u obecenstva, tak i u hudebních skladatelů. Úspěch vyvolal řadu následovníků a imitátorů, za všechny jmenujme alespoň Francesca Geminianiho, Giuseppe Torelliho a Antonia Vivaldiho.\n\nKoncem 17. století se vyvinuly dvě zřetelně odlišené formy concerta grossa: \"concerto da chiesa\" (chrámový koncert) a \"concerto da camera\" (komorní koncert). Pod názvem concerto da chiesa si ovšem nesmíme představovat, že se jednalo o skladby hrané pouze v chrámech a sloužící k liturgickým účelům. Tato díla byla provozována i mimo kostely, všude tam, kde k jejich provedení byly podmínky.\n\nConcerto da chiesa měl pevnější formu, pomalé věty (largo nebo adagio) byly přísně střídány větami rychlými (allegro, presto). Concerto da camera měl spíše charakter suity, byl zpravidla uveden předehrou (preludio, ouverture) po níž následovaly jednotlivé věty ve stylu dobových tanců (menuet, sarabanda, gigue apod.). Pozdějším vývojem byly hranice mezi těmito formami setřeny.\n\nPůvodní obsazení concertina tvořily dvoje housle a violoncello, ripieno byl smyčcový orchestr a basso continuo bylo realizováno zpravidla varhanami. Při současném provedení těchto děl je part bassa continua zpravidla svěřen cembalu.\n\nMezi nejznámější skladatele, kteří rozvinuli tuto formu, patří Georg Friedrich Händel, který doplnil ripieno o dechové nástroje, nebo Johann Sebastian Bach, který v Braniborských koncertech použil jako sólové nástroje i hoboj, trubku a cembalo.\n\nForma concerta grossa je využívána dodnes. Mezi skladatele 20. století, kteří tuto formu používali a významně ji obohatili, patří např. Bohuslav Martinů, Ernest Bloch, Alfred Schnittke nebo Philip Glass.\n"}
{"id": "319736", "url": "https://cs.wikipedia.org/wiki?curid=319736", "title": "Drbohlav", "text": "Drbohlav\n\nČeské příjmení Drbohlav (Drbohlavová) nese více osobností:\n"}
{"id": "319737", "url": "https://cs.wikipedia.org/wiki?curid=319737", "title": "Kikujové", "text": "Kikujové\n\nKikujové jsou největší etnickou skupinou v Keni. (V roce 1994 jich zde žilo 5 347 000.) Hovoří kikujsky, svahilsky a anglicky. Převážně se jedná o křesťany či vyznavače původních kmenových náboženství.\n\nNěkteří etnologové věří, že Kikujové přišli do Keni ze západní Afriky spolu s bantuskými kmeny. Při snaze dosáhnou dnešní Tanzanie se pohybovali východním směrem, přešli Kilimanjaro a došli do Keni. Nakonec se usídlili kolem Mount Kenya, zatím co zbytek skupiny pokračoval v migraci do Jižní Afriky. Kikujové byli původně lovci a sběrači, na rozdíl od Nilotických kmenů, kteří jsou pastevci. Začali obdělávat velmi úrodnou vulkanickou půdu okolo Mt. Kenya a Keňskou vysočinu.\n\nKikujská legenda však příchod Kikujů na území Keni popisuje jinak. Podle ní, muž jménem Kikuyua a jeho žena zvaná Mireia (Mumbi), byli na místo nazývané mukurwe-ini wa nyagathanga, v současnosti Murangova oblast, umístěni bohem jménem Mwene Nyaga nebo také Ngai. Říká se, že byli umístěni blízko Mugumo – fíkovníku na svazích hor. Počali děvet dcer, které pojmenovali Wanjiku, Wanjiru, Njeri, Wambui, Wangari, Wacera, Waithera, Wairimu a Wangui. Později, když dcery dospěly, potkaly devět mladíků ze vzdálené země (pravděpodobně Masaje, se kterými mají Kikujové dlouhodobé vztahy, chvíli přátelské, chvíli nepřátelské). Z jejich svazku pak vznikl kmen Kikuyu. Oblíbený mýtus tvrdí, že když se Kikujská dcera dostane do věku na vdávání, Kikujové se modlí k Mwene Nyaga, aby jí poskytl ženicha.\n\nKikujové byli všeobecně zadobře s Masaji, se kterými sousedí a čile obchodují. Kolonialismus však tento zavedený pořádek narušil. V roce 1880 přišli na toho území Britové. Prvně se usídlili na pobřeží a pak v Nairobi, postavili železnici z pobřeží k Viktoriinu jezeru. Zabrali zemi patřící Kikujům, které uzavřeli do malé rezervace a znemožnili jim tak obhospodařovat svou zem. Britové na tomto území ustanovili svou Britskou východní Afriku.\n\nV roce 1920 se rychle rozrůstala kikujská politická organizace jako odpověď na sociální problémy, ztrátu půdy a koloniální útlak. Jedna středně radikální skupina KCA ([Kikuyu Central Association]) vznikla roku 1920 pod vedením mladých, vojensky vycvičených členů jako byl např. Jomo Kenyatta. Frustrace, anti-kolonialismus a vnitřní neshody přispěly v 50. letech po druhé světové válce k růstu hnutí Mau Mau. Mezi lety 1952-1958 probíhaly v Keni kruté boje proti britské koloniální správě. Následovalo masivní zatýkání povstalců a velké množství Kikujů zemřelo. I přes porážku povstalců získala Keňa v roce 1963 nezávislost. Keňa se stala státem s jednou politickou stranou. Hnutí Mau Mau bylo hlavním uskupením, které se snažilo přivést zemi k nezávislosti. Než válka skončila, bylo zabito přes 11 000 rebelů a zatčeno kolem 100 000 obyvatel Keni. Tato válka je považována za první velké hnutí za africkou liberalizaci a pravděpodobně také největší krizi britské africké kolonie.\n\nPrvním prezidentem Keni se stal Jomo Kenyatta, který je Kikuyu. Třetí a současný prezident, Mwai Kibaki, je rovněž kikuyu. Wangari Maathai, první Africká žena, která získala Nobelovu cenu za mír, je také Kikuyu. Známý keňský autor, Ngugi wa Thiong'o, píše v kikujském jazyce a také svahilštině. Také známí sportovci jsou Kikujové: Julius Kariuki – olympijský šampion z roku 1988 na 3000 m překážkového běhu; John Ngugi – olympijský šampion v běhu na 5000 m; maratonec Douglas Wakiihuri, běžkyně Catherine Ndereba. Kikujové hrají důležité role v nezávislém vývoji politiky a ekonomiky v Keni.\n\nV roce 2008 znovu proběhly volby prezidenta. Vyhrál je opět Mwai Kibaki, který dostal asi o čtvrt milionů více hlasů než jeho protikandidát Rail Odinga. Toto vítězství však vyvolalo vlnu odporu stoupenců Odingy, kteří začali vyvražďovat Kikuje, ke kterým náleží i staronově zvolený prezident Kibaki. Hlasování o prezidentovi nepovažuje za regulérní ani Evropská unie ani USA.\n\nKikujové mluví Kikujským - Kikuyu a Bantuským - Bantu jazykem. Hodně lidí zde mluví i svahilsky a anglicky. Jsou to v podstatě další dva oficiální jazyky v Keni. Kikujové mají blízko kmenům Embu, Mbeere a Meru, které také žijí v okolí Mt. Kenya. Kikujové v oblastech Kiambu a Murang´a, jsou běžně označováni za podkmen kikuju nazvaný Kabete. Díky období kolonizace a mezikmenovým svazkům jsou blízce spojeni s masaji.\n\nModerní Kikujové jsou převážně křesťané. Původní náboženství je monoteistické. Vyznávají boha Ngai, kterého uctívají také masaiové a kambové. Usídlil se na vrcholu hory Mt. Kenya a podle tradice stvořil zemi a dal jí lidem a vytvořil mezi lidmi a půdou nerozlučné pouto. Další důležitý aspekt kikujské tradice je důležitost původu a předků a také pralesa. V dnešní době je asi 73% kikujů křesťanského vyznání, což způsobuje úpadek původních tradic.\n\nKikujské kmeny jsou založené na matriarchálním systému. Během vlády Wangũ wa Makeeri, vládkyně, o které se říká, že byla tak krutá, že během schůzí seděly na zádech mužů,\ndošlo k povstání mužů a ti se pak ujali vlády. Jedna z legend říká, že muži naplánovali povstání během oslav, kdy všechny ženy tančily nahé tanec Kibaata. Ženy se vzdaly\na muži se tak ujali vládnutí. V jiné verzi se říká, že se muži rozhodli přivést do\njiného stavu všechny ženy ve stejný čas, tak nebudou moct vládnout a tím se moci ujmou\nmuži.\n\nKikujský muž je nazýván mũthuuri, což znamená \"někdo, kdo je schopen rozeznat ďábla od boha\". Kikujské ženy jsou pak nazývány mũtumia, tzn. \"někdo, kdo udržuje rodinné tajemství a umění\". Tradiční kikujská společnost je polygamní, takže muž může mít tolik žen, kolik je schopen uživit.\n\nRodina žije v domácnosti sestávající z několika chýší pro odlišné členy rodiny. Tyto chýše jsou stavěny tak, aby během studeného období bylo uvnitř teplo a během veder bylo uvnitř chladno. Mužova chýše se nazývá thingira a sem si muž svolává svou rodinu k rozdání úkolů či řešení rodinných problémů. Každá žena má svou vlastní chýši, ve které spí ona a její děti. Poté, co chlapci dosáhnou puberty, přestěhují se do chýše pro mladé muže.\n\nU Kikujů má plánování rodiny svůj systém a pravidla. Otec může mít se svou ženou další dítě, až když je jejich nejmladší dítě ve věku, kdy ho může matka poslat starat se o rodinné stádo ovcí.\n\nDalší zajímavé zvyklostí, které Kikujové praktikují, je sdílení manželek příbuzných, což je v dnešní době nazýváno swinging. V jejich jazyce se to nazývá kũithia. Tato praktika umožňuje zlomit kletby a také odbourat negativní geny v rodinných liniích. Všechny děti, které se narodily manželce, patří manželovi. Tato praktika je také velmi důležitá pro umožnění přátelství mezi ženami, které musejí sdílet jednoho manžela. Rovněž je to východisko pro mladé, ještě neženaté muže, mohou tak uspokojit své fyzické potřeby. Mladé nevdané ženy totiž nesmějí provozovat sex s mužem. Ženy také mohou být požádány, aby \"zahřály postel\" manželovu příteli, který přišel na návštěvu.\n\nKolonizace poškodila mnoho tradičních struktur a hodnot, ačkoliv jazyk byl zachován a dále se rozvíjí. Hodně kikujů se přestěhovalo ze svých tradičních domovů do měst, aby si našlo práci. Také se přestěhovali do jiných částí země a světa díky sňatkům s jinými příslušníky kmenů, kvůli pracovním příležitostem, studiu a celkově díky hledání lepšího života. Ti, kteří zůstali v původních venkovních oblastech pokračují ve farmaření.\n\nForma zábavy kikujů je také zvláštní. Mladé kikujské ženy a muži cestují do izolovaných oblastí, aby si užili tance a oslav. Mladí muži si mohou pouze užívat tance a dvořit se dívkám, ale nesmějí se jich jakkoli nevhodně dotknout. Běžnými tanci jsou Nguchu, Nduumo, Mũgoiyo, Gĩchukia a ndachi ya irua. Babičky pak dohlížejí na to, aby se nějaký mladík nezachoval nesprávně. Babičky musí chránit mladé dívky před promiskuitou. Dívky, které měly sex, nějakou aféru nebo byly dokonce těhotné před svatbou, se mohou stát až druhou ženou a jsou nazývány Gĩchokio. Proto je výhodné pro mladé dívky zůstat neposkvrněné. Mají tak větší šanci se vdát.\n\n\n\n"}
{"id": "319739", "url": "https://cs.wikipedia.org/wiki?curid=319739", "title": "Lozère", "text": "Lozère\n\nLozère je francouzský departement ležící v regionu Languedoc-Roussillon Midi-Pyrénées.\n\nLozère je jedním z 83 původních departementů, založených během francouzské revoluce roku 1790.\n\nLozère je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\nSeznam obcí v departementu Lozère\n\n"}
{"id": "319747", "url": "https://cs.wikipedia.org/wiki?curid=319747", "title": "Kostel svatého Václava (Rousínovec)", "text": "Kostel svatého Václava (Rousínovec)\n\nŘímskokatolický farní kostel svatého Václava v Rousínovci, části města Rousínov v okrese Vyškov, byl postaven roku v první polovině 18. stoltí. Je chráněn jako kulturní památka České republiky.\n\nJde o farní kostel rousínovské farnosti.\nKostel byl postaven v rozmezí let 1718 až 1734. Původní projekt vypracoval italský architekt a katolický kněz Domenico Martinelli.\n\n"}
{"id": "319748", "url": "https://cs.wikipedia.org/wiki?curid=319748", "title": "Sabra", "text": "Sabra\n\nSabra (hebrejsky: צבר) je slovo používané k popsání osoby židovského původu narozené v Izraeli či zemi izraelské. Původní význam tohoto názvu vychází z hebrejského slova sabra (), které se používá pro označení kaktusového ovoce (opuncie), původem z Mexika. Používá se z toho důvodu, že se tvrdí, že podobně jako toto ovoce, které je na povrchu tvrdé a trnité, zatímco uvnitř je sladké a jemné, jsou takoví i Izraelci. Existuje také ženské nežidovské jméno Sábra. Podobně jako opuncie se nositelka tohoto jména má vyznačovat tvrdým zevnějškem a jemností uvnitř. Toto jméno je však velice vzácné a nejvíce jej lze spatřit mezi ne-Židy v židovských oblastech. Terner ve své knize \"Dějiny Státu Izrael\" popisuje sabry následovně:\n\n"}
{"id": "319752", "url": "https://cs.wikipedia.org/wiki?curid=319752", "title": "Brněnský klub deskových her", "text": "Brněnský klub deskových her\n\nBrněnský klub deskových her je klub deskových her sídlící v Brně. Vznikl v roce 1995 a scházel se postupně na různých místech ve městě. Členové klubu se setkávají obvykle jednou týdně a mají možnost zahrát si některou z několika set deskových her. Významnou postavou klubu je český autor deskových her Vladimír Chvátil.\n\n\n\nVladimír Chvátil je programátor a český autor deskových her. Člen Brněnského klubu deskových her, ve kterém testuje své nové hry. Na hrách často uváděný jako Vlaada Chvatil. Mezi jeho hry patří: Proroctví, Dračí říše, Aréna, Merry Men of Sherwood, , Galaxy Trucker, Graenland, Kámen-zbraně-papír, Bezva finta, Vládci podzemí. Je spoluautorem Dračího doupěte Plus a spoluautorem skautské karetní hry Sacculus. V roce 2004 získal s českým týmem (spolu s Jaroslavem Zemánkem, Radimem Křivánkem a Jakubem Procházkou) druhé místo na mistrovství Evropy družstev v deskových hrách. V roce 2007 získala jeho hra Through the Ages mezinárodní ocenění pro nejlepší strategickou hru roku.\n\n\n"}
{"id": "319756", "url": "https://cs.wikipedia.org/wiki?curid=319756", "title": "Ukrzaliznycja", "text": "Ukrzaliznycja\n\nUkrzaliznycja ( ; plným názvem Державна адміністрація залізничного транспорту України / Deržavna administracija zaliznyčnoho transportu Ukrajiny) (VKM: UZ) je monopolní, státem vlastněná společnost provozující železniční dopravu na Ukrajině.\n\nUkrzaliznycja je s 375 000 zaměstnanci jedním z největších podniků v zemi. Generálním ředitelem je od ledna 2008 Mychajlo Kosťuk. Společnost vznikla roku 1991, kdy se se Sovětským svazem rozpadly také sovětské železnice. Společnost se dále člení na šest částí (názvy pocházejí ze sovětské doby, kdy byl např. Kyjev na jihozápadě SSSR):\n\n\nUkrajinská železniční síť je relativně hustá, měří 22 300 km, z toho 9169  km je elektrifikovaných. V současnosti probíhá elektrifikace zejména v okolí Poltavy. Nejhustší síť má Halič a Donbas Tratě mají stejně jako v Rusku široký rozchod 1520 mm.\n\nV provozu je 1684 železničních stanic. Hlavními železniční uzly jsou kromě největších měst také: Čop, Stryj, Kovel, Šepetivka, Žmerynka, Korosteň, Fastiv, Smila, Bachmač, Pomična, Synelnykove, Horlivka, Džankoj.\n\n"}
{"id": "319762", "url": "https://cs.wikipedia.org/wiki?curid=319762", "title": "Ferdinand Špička", "text": "Ferdinand Špička\n\nFerdinand Špička (10. června 1828, Nové Město na Moravě – 3. června 1902, Lomnice) byl katolickým knězem. Byl kooperátorem v Lomnici od 1. října 1852 do 8. října 1902. Na kněze byl vysvěcen 30. října 1848 biskupem Antoniem Ernestem. Tento biskup mu 28. září 1858 udělil funkci presbytera v brněnských chrámech. Potom ho biskup Karel Nötig (biskup brněnský) jmenoval konsiliárním konzistorním děkanem a inspektorem. 20. února 1886 ho Tomáš Anselmus, první provinciál sv. řádu predikátorů ustanovuje správcem \"Sdružení Živého Růžence v Lomnici\". A 20. listopadu 1890 ho brněnský biskup František Saleský Bauer jmenuje za jeho zásluhy arcipresbyterem boskovickým pro děkanáty Boskovice, Bystřice, Letovice, Lomnice a Nové Město. Zřejmě byl oblíbený i v Lomnici, protože 26. května 1896 byl jmenován \"čestným občanem městyse Lomnice\". Jeho život byl velice dobrodružný, na což ukazují dvě nebezpečné příhody.\n\nPrvní příhoda se stala v roce 1866: věže lomnického kostela potřebovaly nutně opravit, ale farníci mladého kněze varovali, protože hrozilo nebezpečí od Prusů, kteří v té době vnikli na Moravu. Ale Ferdinand Špička se bez váhání pustil do oprav a tyto opravy trvaly od 4. června 1866 do 22. srpna téhož roku. Kolem Lomnice však leželi Prusové a lešení na kostele a odbíjející poledne si nedovedli vysvětlit ničím jiným než zahájením bitvy. Když to v Lomnici zjistili, vyvěsili na zámek bílý prapor a poslali tři vyslance – Hraběte Aloise Serényiho, starostu Tichého a faráře Špičku. Naštěstí to Prusové pochopili a nestalo se žádné neštěstí.\n\nDruhá příhoda v jeho životě byla mnohem nebezpečnější než ta první. Dne 28. srpna 1893 vešel lomnický písař Slanina ve čtyři hodiny odpoledne na faru, aby odevzdal faráři peníze pro chudinskou pokladnu. Když to kněz potvrzoval svým podpisem, sekl ho Slanina malou sekyrkou šestkrát do hlavy. Už po druhé ráně zůstal 65letý stařec ležet na zemi. Když se Slanina domníval, že je děkan už mrtvý, vyběhl z fary rovnou na kostelní věž a skočil dolů. Hned po dopadu na zem byl mrtvý. Tento obecní písař Slanina byl také holičem, ale neměl živnostenský list. Proto byl několikrát pokutován živnostenským úřadem. Za udavače mylně považoval faráře Špičku, a proto se jej asi rozhodl zabít. Ihned byli přivoláni místní lékař Jan Hrabálek a lékaři z Tišnova, Pelce, Předklášteří a Dr. Netopil z Brna. Všichni lékaři byli k farářově osudu pesimističtí, protože to bylo velmi vážné zranění. Nakonec, snad Božím zázrakem, farář Špička přežil a postupně se uzdravil.\n\nOd té doby však musel používat invalidní vozík. 14. ledna 1894 byl na vlastní žádost (ze zdravotních důvodů) zproštěn děkanského úřadu. Potom byl správcem lomnického děkanství jmenován farář Augustin Brzobohatý.\n\n\n"}
{"id": "319764", "url": "https://cs.wikipedia.org/wiki?curid=319764", "title": "Skautské středisko", "text": "Skautské středisko\n\nSkautské středisko (přístav u vodních skautů) je základní organizační jednotkou Junáka – českého skauta a je pobočným spolkem tohoto hlavního spolku ve smyslu § 228 občanského zákoníku 89/2012 Sb. Středisko Junáka má vlastní právní subjektivitu, která je odvozena od právní subjektivity Junáka. Střediska vodních skautů se nazývají přístavy. \n\nÚkolem skautského střediska je zejména:\nSkautské středisko se člení na oddíly, které jsou výchovnými jednotkami Junáka bez právní subjektivity. Mezi sněmy řídí středisko Středisková rada, v jejímž čele je vedoucí střediska, který je zároveň statutárním orgánem střediska. Ve velkých městech je často i více než 10 středisek. V menších obcích sdružuje jedno středisko oddíly z více sídel.\n\n\n"}
{"id": "319766", "url": "https://cs.wikipedia.org/wiki?curid=319766", "title": "Blok", "text": "Blok\n\nBlok může označovat:\n\n\n\n\n\n\n\n\n\n\n\n\n\n"}
{"id": "319767", "url": "https://cs.wikipedia.org/wiki?curid=319767", "title": "Zemětřesení v S’-čchuanu 2008", "text": "Zemětřesení v S’-čchuanu 2008\n\nZemětřesení v S’-čchuanu bylo silné zemětřesení, které 12. května 2008 v 06:28:04 UTC (14:28:04 hod. místního času) zasáhlo čínskou provincii S’-čchuan s epicentrem asi 1 550 km jihozápadně od Pekingu. Otřesy byly citelné až v Pekingu, Šanghaji, Hanoji a Bangkoku. Zahynulo při něm více než 60 000 lidí. Bylo to nejtragičtější zemětřesení v Číně od Tchangšanského zemětřesení v roce 1976, při kterém zahynulo 240 000 lidí.\n\nZemětřesení mělo sílu 7,8 až 8,0 stupně Richterovy stupnice. Zemětřesení vzniklo kvůli zničení velké vodní přehrady. Příčinou ničivých následků byla nejen síla zemětřesení, ale i výjimečně dlouhá doba trvání otřesů – 2 až 3 minuty hlavní vlna a následujících 72 hodin 52 menších dotřesů.\n\nKvůli tomuto zemětřesení se zřítilo v oblasti mnoho škol. Následně se v Číně zvedla vlna protestů, protože vláda řádně neprošetřila kvalitu materiálu staveb. Čínský umělec Aj Wej-wej o stavu škol natočil dokument a zveřejnil úplné seznamy usmrcených dětí, které čínská vláda tajila. Od této doby se umělec potýká se stále většími problémy.\n"}
{"id": "319770", "url": "https://cs.wikipedia.org/wiki?curid=319770", "title": "Rmdir", "text": "Rmdir\n\ncodice_1 (nebo codice_2) je v informatice příkaz operačních systémů Unix, DOS, OS/2 a Microsoft Windows, který slouží k odstranění (prázdných) adresářů.\n\n rmdir nazev_adresare\n\nParametry v systémech DOS a Windows:\n\nV unixových systémech je možné použít parametr codice_5 k odstranění nadřazených adresářů, které jsou prázdné:\n\nNejdříve se odstraní codice_6, potom codice_7 a nakonec codice_8.\n\nAdresář nelze odstranit, pokud obsahuje systémové nebo skryté soubory.\nV systémech DOS a Windows lze pro zobrazení systémových souborů použít příkaz:\n\na poté skryté či systémové soubory odstranit příkazem attrib.\n\nNelze odstranit aktuální adresář. Nejdříve je nutné nastavit jiný adresář a poté použít příkaz rmdir s udáním cesty.\n\nPříkaz \"rmdir\" byl zaveden již v první edici operačního systému UNIX (vydán 3. listopadu 1971). Dnes má rmdir() k dispozici systémové volání pro každý z jeho parametrů, které oznamuje případné chyby. Ale v době první edice byl pouze příkaz rmdir. Toto se změnilo v roce 1983, kdy vzniklo 4.2BSD. Od této verze je za vytváření a odstraňování adresářů záležitostí kernelu.\n\n"}
{"id": "319771", "url": "https://cs.wikipedia.org/wiki?curid=319771", "title": "Chinovník", "text": "Chinovník\n\nChinovník (\"Cinchona\"), dříve nazývaný také chininovník, je rod rostlin z čeledi mořenovité. Jsou to stromy nebo keře s jednoduchými vstřícnými listy a pětičetnými květy v bohatých vrcholových květenstvích. Plodem je tobolka s mnoha semeny. Rod zahrnuje asi 24 druhů a je rozšířen výhradně v tropické Střední a Jižní Americe. Kůra chinovníků obsahuje účinné alkaloidy, z nichž nejvýznamnější je chinin, používaný zejména k léčbě malárie. Nejznámějším druhem je chinovník lékařský, pro produkci chininu je však v dnešní době převážně pěstován jiný, blízce příbuzný druh \"Cinchona calisaya\", vyznačující se vyšším obsahem alkaloidů.\n\nChinovníky jsou stálezelené stromy nebo keře s jednoduchými, vstřícnými, řapíkatými listy. Palisty jsou velké, opadavé, interpetiolární. Květy jsou pětičetné, uspořádané v bohatých, vrcholových, latovitých květenstvích se vstřícnými větévkami. Kalich je zvonkovitý, zakončený 5 zuby či laloky. Koruna je různých barev, řepicovitá, na vnější straně pýřitá, uvnitř lysá. Tyčinky jsou buď zanořené nebo částečně vyčnívají z květů. Semeník obsahuje 2 komůrky s mnoha vajíčky. Plodem je podlouhlá tobolka pukající 2 chlopněmi a obsahující mnoho křídlatých semen. Na rozdíl od jiných blízce příbuzných rodů se tobolky otevírají od báze k vrcholu.\n\nRod zahrnuje asi 24 druhů. Je rozšířen výhradně v tropické Americe v oblasti od Kostariky po Bolívii. Převážná většina druhů roste na svazích jihoamerických And. Do Střední Ameriky zasahuje jediný druh, chinovník pýřitý, jedná se však pravděpodobně o pozůstatky dávné introdukce v předkolumbovských dobách.\n\nV kůře chinovníku bylo zjištěno celkem 25 různých chinolových alkaloidů, z nichž nejvýznamnější je chinin, chinidin, cinchonidin a cinchonin. Jejich celkový obsah v kůře vybraných druhů chinovníku dosahuje obvykle 6 až 7 % (výjimečně 14 až 16 %). Tyto alkaloidy jsou biologicky aktivní a jsou významné zejména antimalarickým účinkem, neboť jsou toxické pro původce malárie, prvoky z rodu \"Plasmodium\". Chinidin navíc inhibuje fibrilaci srdečního svalu a používá se při srdeční arytmii.\nVyšší obsah chinolových alkaloidů byl prokázán zejména u chinovníku lékařského a u druhů \"Cinchona succirubra\", \"C. ledgeriana\", \"C. lancifolia\" a \"C. calisaya\".\n\nRod \"Cinchona\" je v rámci čeledi \"Rubiaceae\" řazen do podčeledi \"Cinchonoideae\" a tribu \"Cinchoneae\". Nejblíže příbuzným rodem je dle výsledků molekulárních studií rod \"Ladenbergia\". Mezi další blízce příbuzné rody náleží \"Remijia\", \"Cinchonopsis\", \"Stilpnophyllum\" a \"Joosia\".\n\nAčkoliv některé zdroje připisují objev léčivých účinků Jezuitům, bylo prokázáno, že kůru chinovníku používali jihoameričtí Indiáni již v předkolumbovských dobách. V domorodé medicíně slouží zejména ke snižování horečky. Jezuité začali kůru chinovníku začali používat ve větším měřítku při léčbě malárie v první polovině 17. století. Mletá kůra byla v té době známa jako \"jezuitský prášek\". Chinin byl z kůry poprvé izolován začátkem 19. století, jeho chemická struktura však byla odhalena až v roce 1951.\nV minulosti byla chininová kůra vyvážena v obrovských množstvích do celého světa zejména z Peru, Bolívie a Ekvádoru. Nadměrná sklizeň související s velkou poptávkou vedla téměř k vyhubení divoce rostoucích stromů. V současnosti není hlavním zdrojem chininu chinovník lékařský, jak se obecně má za to, nýbrž blízce příbuzný druh \"Cinchona calisaya\", jehož kůra obsahuje nejvyšší množství této látky. Druh pochází z východních svahů And v Peru a Bolívii. Je pěstován zejména v Indonésii, jmenovitě na Jávě. Obsah chininu a doprovodných alkaloidů (zejm. chinidin a cinchonidin) je u různých pěstovaných kultivarů tohoto druhu různý. Chinovník pýřitý je nejrozšířenější a nejběžnější druh rodu, alkaloidů však obsahuje jen malé množství. Chinovníková kůra je produkována také v Kongu, Zaire, Bolívii, Guatemale a Tanzanii. V minulosti byl významným druhem pro získání chininu i druh \"C. micrantha\". Chinin dodává charakteristickou chuť nealkoholickému nápoji zvanému tonik.\n\n"}
{"id": "319772", "url": "https://cs.wikipedia.org/wiki?curid=319772", "title": "SourceForge.net", "text": "SourceForge.net\n\nSourceForge.net je největší internetový projekt hostující svobodný a otevřený software na světě. Projekt hostuje více než 260 000 projektů. Obdobnou službu také nabízí společnost Google na adrese http://code.google.com.\n\nSourceForge nabízí diskuzní fórum, prostor pro vlastní projekt, zrcadlené servery, SVN, Mercurial nebo CVS server (pro správu verzí), možnost sledování změn apod. Projekt spravuje společnost SourceForge, Inc. (dříve VA Software). Projekty lze vyhledávat dle programovacího jazyka, typu softwaru, jeho licence, grafického uživatelského rozhraní či operačního systému na kterém běží.\n\nSlužba byla opakovaně kritizována za vkládání nevyžádaného softwaru (adware) do stahovaných programů.\n\nDle podmínek použití SourceForge oznamuje, že služba není dostupná pro uživatele jejichž země je na sankčním listě USA Office of Foreign Assets Control (jedná se například o Írán). K lednu 2008 je omezení služby následovné: lidé z těchto zemí mohou navštěvovat server, stahovat z něj, ale nemají přístup k zabezpečenému serveru (https://sourceforge.net), což jim neumožňuje přispívat do projektů.\n"}
{"id": "319777", "url": "https://cs.wikipedia.org/wiki?curid=319777", "title": "Vila Nova de Gaia", "text": "Vila Nova de Gaia\n\nVila Nova de Gaia, nebo zkráceně Gaia je město v severním Portugalsku. Nachází se jižně od města Porto na druhé straně řeky Douro.\n\nJe známé svými sklepy nazývanými \"\"caves\"\", kde je skladováno světově proslulé portské víno. Tyto sklepy se staly hlavní turistickou atrakcí.\n\nVila Nova de Gaia existovalo již v rámci Římské říše jako město Cale. Vzniklo s největší pravděpodobností z dříve existující keltské obce nebo neolitického sídliště. Původ jména Cale (nebo Gale, protože v klasické latině není vždy jednoznačné rozlišení mezi písmeny \"g\" a \"c\"), je pravděpodobně keltský, od kořene \"Gall-\", jimž na sebe Keltové odkazovali, podobně jako v názvech Gallicia, Galie a Galway. Řeka Douro (latinsky Durus) má pravděpodobně rovněž keltský základ, ze slova \"drw\" (voda). V římských dobách většina populace zřejmě žila na jih od řeky Douro. Na severní straně bylo menší sídliště, v místě kde se dnes nachází čtvrť Ribeira. Název Porto, ve středověku Portus Cale, původně označoval přístav (latinsky \"\"Portus\"\") města Cale. Postupem času s rostoucím obchodním významem řeky Douro, která je snadno splavná až hluboko do vnitrozemí, část města Porto začala přerůstat Cale a stala se nejdůležitější částí města, kde bylo zřízeno biskupství a vzniklo obchodní centrum.\n\nPo invazi Maurů v osmém století tvořila řeka Douro de facto hranici mezi islámským a křesťanským světem. Po neustálých útocích a protiútocích bylo město Cale (Gaia) opuštěno a většina jeho obyvatel našla útočiště v Portu.\n\nPo dobytí a pacifikaci jižní strany řeky Douro (po r. 1035) a odchodu muslimské populace, se zde usadili kolonisté ze severu výměnou za lepší feudální smlouvy s nově jmenovanými pány. Tito migranti znovu založili staré město Cale (Gaia) pod názvem Vila Nova de Gaia (Nové Město Gaia) kolem starého hradu a ruin \"starého Gaia\".\n\nNázev měst Porto a Gaia byl často zmiňován v dobových dokumentech jako \"\"villa de Portucale\"\", a sousední království León, které ho obklopovalo, oblast kolem něho nazývalo \"Condado de Portucale\", respektive později (po roce 1093) \"Condado Portucalense\". Toto hrabství posléze rozšířilo své území a po získání nezávislosti se stalo portugalským královstvím.\n"}
{"id": "319781", "url": "https://cs.wikipedia.org/wiki?curid=319781", "title": "Klub Starostové a nezávislí", "text": "Klub Starostové a nezávislí\n\nKlub Starostové a nezávislí (předchozími názvy Klub Starostové a Ostravak, Klub otevřené demokracie a Klub TOP 09 a Starostové) je devatenáctičlenný klub Senátu Parlamentu České republiky. V současné době je tak nejpočetnějším klubem v Senátu.\n\n\n\nPo řádných senátních volbách v říjnu 2018 se klub Starostů a nezávislých rozrostl na 18 členů. Nově byli za STAN zvoleni Mikuláš Bek, Jiří Drahoš, Miroslav Balatka, Hana Žáková a Zdeněk Hraba. Do klubu se navíc rozhodli vstoupit současná senátorka Alena Dernerová, senátor zvolený za koalici TOP 09, STAN a ODS Herbert Pavera a nově zvolený senátor Marek Hilšer. V doplňovacích volbách do Senátu ve volebním obvodu č. 24 - Praha 9 navíc zvítězil David Smoljak kandidující s podporou STAN. Klub Starostů a nezávislých se tak stal nejsilnějším klubem v horní komoře parlamentu.\n\nSvůj mandát už neobhajoval Luděk Jeništa (kvůli změně volebního obvodu), Jiří Šesták prohrál ve 2. kole s Ladislavem Faktorem.\n\nKlub otevřené demokracie vznikl v roce 2002 transformací senátorského klubu US-DEU. Hlásil se k podpoře otevřené demokracie, občanské společnosti a evropské integrace. Sdružoval především senátory z menších liberálních stran.\n\nVe volbách prezidenta České republiky v roce 2008 Klub podporoval Jana Švejnara.\n\nPo senátních volbách v říjnu 2008, jež dopadly pro malé strany špatně, zůstali v Klubu otevřené demokracie jen čtyři senátoři. Ještě hůř dopadl klub Sdružení nezávislých kandidátů, kde zůstali senátoři jen tři. Dva z nich pak přestoupili do Klubu otevřené demokracie, třetí (Liana Janáčková) do klubu Občanské demokratické strany.\n\nV červenci 2009 byl původní název \"Klub otevřené demokracie\" změněn na nový \"Klub TOP 09 a Starostové\". Důvodem bylo vyjádření podpory nové politické straně TOP 09 před říjnovými parlamentními volbami v roce 2009.\n\nV říjnu 2009 vstoupili do klubu tři senátoři, kteří přešli z KDU-ČSL do TOP 09, čímž senátorský klub KDU-ČSL v tomto volebním období zanikl.\n\nČlenem klubu byl také až do parlamentních voleb 2010 Karel Schwarzenberg za TOP 09, kterému zvolením do dolní komory mandát senátora zanikl (dle Ústavy ČR, Hlava II., čl. 21 a 25).\n\nSložení od června 2010 do voleb v říjnu 2010:\n\n\nKlub TOP 09 a Starostové podle svých slov stavěl na principu nezadlužování budoucích generací anebo prosazování účinných opatření proti korupci. Klub vznikl 22. července 2009.\n\nPředsedkyní klubu byla Soňa Paukrtová, místopředsedou Jaromír Štětina. Po senátních volbách v říjnu 2010 měl pětičlenný klub složení:\n\nPo senátních volbách v říjnu 2012 měl pětičlenný klub složení:\n\nPo senátních volbách v říjnu 2014 měl šestičlenný klub složení:\nPo senátních volbách v říjnu 2016 má senátní klub jedenáct členů, v doplňovacích volbách v lednu 2018 je zvolen ještě Jan Sobotka v obvodu Trutnov. Klub tak má nyní dvanáct členů v tomto složení:\n\n\n"}
{"id": "319783", "url": "https://cs.wikipedia.org/wiki?curid=319783", "title": "Kostel svatého Bartoloměje (Vážany nad Litavou)", "text": "Kostel svatého Bartoloměje (Vážany nad Litavou)\n\nKostel svatého Bartoloměje je římskokatolický chrám v obci Vážany nad Litavou v okrese Vyškov. Je chráněn jako kulturní památka České republiky.. Kostel byl vybudován ve 13. století.\n\nJde o farní kostel farnosti Vážany nad Litavou.\n\nKostel byl postaven ve 13. století a v 17. století byl upraven.\n"}
{"id": "319786", "url": "https://cs.wikipedia.org/wiki?curid=319786", "title": "Skicák", "text": "Skicák\n\nSkicák nebo také skicář je sešit nebo blok s prázdnými stránkami určený k vytváření skic nebo výtvarných studií.\n\nSkickáky se vyrábí v mnoha variantách, které se liší tvarem, velikostí listů, nebo počtem vložených listů. Jednotlivé listy jsou obvykle vyrobeny z kvalitního papíru různé gramáže a s různou hrubostí. To závisí na použité malířské technice (kresba tužkou, pastelkou, vodovými barvami, uhlem, apod.). Stejně tak se může lišit barva papíru od čistě bílé přes žlutou až po různé odstíny šedi.\n\n"}
{"id": "319789", "url": "https://cs.wikipedia.org/wiki?curid=319789", "title": "Seznam obcí v departementu Drôme", "text": "Seznam obcí v departementu Drôme\n\nToto je seznam obcí v departementu Drôme ve Francii, jichž je celkem 369:\n"}
{"id": "319792", "url": "https://cs.wikipedia.org/wiki?curid=319792", "title": "Fotbalový stadion Střelecký ostrov", "text": "Fotbalový stadion Střelecký ostrov\n\nFotbalový stadion Střelecký ostrov je fotbalový stadion, který se nachází v Českých Budějovicích. Své domácí zápasy na něm hraje SK Dynamo České Budějovice.\n\nStadion byl postaven v roce 1940. Od roku 2003 na něm probíhala rozsáhlá rekonstrukce. Všechna místa jsou nyní k sezení, čímž se zmenšila kapacita stadionu z původních 12 000 na dnešních 6 681 míst. Do 1. ledna 2009 stadión nesl název název E.ON Stadion, ale společnost E.ON Česká republika neprodloužila smlouvu s Českými Budějovicemi. Od července roku 2008 má stadion vyhřívaný trávník.\n\nZdroj: \n\n\nStřelecký ostrov hostil také jedno utkání České fotbalové reprezentace. Ta zde 29. března 2011 odehrála jedno z kvalifikačních utkání Skupiny I na Mistrovství Evropy ve fotbale 2012. Soupeřem byla Lichtenštejnská fotbalová reprezentace. Český výběr zvítězil 2:0 a přiblížil se k postupu na závěrečný turnaj.\n"}
{"id": "319794", "url": "https://cs.wikipedia.org/wiki?curid=319794", "title": "Mercury-Atlas 10", "text": "Mercury-Atlas 10\n\nMercury-Atlas 10 (MA-10) s kabinou pojmenovanou Freedom-7 II měla být poslední pilotovaná kosmická loď USA v rámci programu Mercury. Měla odstartovat v říjnu 1963 s Alanem Shepardem na palubě. Mise byla nakonec zrušena.\n\nV závorkách je uvedený celkový počet letů do vesmíru včetně této mise.\n\n\n\nPočátkem roku 1963 se ve vedení NASA předpokládalo, že po letu Gordona Coopera při misi Mercury-Atlas 9 v květnu 1963, vznikne v pilotované americké kosmonautice více než roční nebo dvouletá prodleva, než budou zahájeny lety v rámci programu Gemini. Jako opatření k vyplnění této časové mezery byl v rámci programu Mercury navržen ještě jeden let, nazvaný Mercury-Atlas 10 (MA-10).\n\nMise MA-10 byla nejdříve naplánována jako první jednodenní let programu, ale tento úkol byl přidělen letu Mercury-Atlas 9. Proto se doba letu MA-10 přeplánovala na dva a později dokonce na tři dny. Jako pilot byl určen Alan Shepard a kabina byla pojmenována \"Freedom 7-II\". Předpokládaný start měl proběhnout v říjnu 1963.\n\nAvšak nejvyšší vedení NASA nebylo přesvědčeno, že by další mise Mercury byla nutná. Když se blížil den startu letu Mercury-Atlas 9, tiskový mluvčí NASA oznámil 11. května 1963, že jestliže bude MA-9 úspěšná, bude to poslední mise programu. Za uskutečnění MA-10 se přimlouval i prezident Kennedy, rozhodnutí však nechal na vedení NASA. Ředitel NASA James Webb oznámil 12. června 1963 Výboru pro vesmír amerického Senátu, že program Mercury splnil všechny cíle. Řekl, že priorita by nyní měla být věnována programu Gemini. To znamenalo konec potenciální mise Mercury-Atlas 10.\n\nNASA 13. června 1963 zrušila smlouvu pro program Mercury s firmou McDonnell Aircraft Corporation. Kosmická loď Mercury-Atlas 10 (Freedom 7-II) byla uložena do skladu na misu Canaveral a nikdy neletěla. Shepard byl později jmenován velitelem mise Gemini 3, kvůli problémům s onemocněním vnitřního ucha se mise nezúčastnil, letěl do vesmíru až při misi Apollo 14 v roce 1971.\n\nJedním z možných důvodů, které mohly mít vliv na rozhodnutí Jamese Webba o ukončení programu Mercury byly výsledky testů provedených v roce 1963. Kosmické lodi Mercury požívaly polyolefiny jako izolace vodičů elektroinstalace. Stejný typ elektrických rozvodů byl navrhován i pro použití v kosmických lodích Gemini. Testy ukázaly, že tento druh izolace podporuje nebezpečné spalování kyslíku v atmosféře. Z tohoto důvodu bylo od používání hořlavých izolantů v přetlakových částech lodí Gemini upuštěno. Izolace kabelů začaly být vyráběny na bázi nehořlavého teflonu.\n\nKosmická loď Merkur-Atlas 10 byla vystavena ve výzkumném středisku NASA Ames v Kalifornii. V roce 2003 byla přesunuta do Národního leteckého a kosmického muzea \"Udvar-Hazy Center\" ve Virginii.\n\n"}
{"id": "319795", "url": "https://cs.wikipedia.org/wiki?curid=319795", "title": "Aristide Aubert Dupetit-Thouars", "text": "Aristide Aubert Dupetit-Thouars\n\nAristide Aubert Du Petit-Thouars (* 31. srpna 1760 Boumais nedaleko Saumuru, Francie; † 1. srpna 1798 při egyptském pobřeží u Abukiru) byl francouzský mořeplavec a válečný hrdina.\n\nNarodil se na zámku Boumais a studoval královskou školu La Fleche. Vstoupil do válečného námořnictva roku 1778 a téhož roku účastnil se bitvy u Ouessantu (také Ushantu – 27. června 1778), poté se plavil převážně v Karibiku (Martinique) a podílel se na dobytí Grenady a následné námořní bitvy u Dominiky (bitva u Saintes - 9.-12. dubna 1781). Byl duchovní vůdce anexe Markézských ostrovů. Stal se členem významné hydrografické expedice, která roku 1786 prozkoumala a podrobně zmapovala Jonské ostrovy, Egejské moře a Marmarské moře.\n\nPrvní samostatné velení obdržel až roku 1792, kdy byl povýšen na námořního poručíka. Téhož roku se vehementně zasazoval (a celý svůj majetek investoval) o expedici pátrající po zmizelém mořeplavci La Pérouseovi. Expedice (briga Le Diligent) ale selhala na politických konsekvencích tehdejší doby - při mezipřistání v Brasilii (tehdy Portugalsko) byl zatčen a po propuštění odešel do emigrace v USA. Až po pádu hrůzovlády roku 1796 se vrátil zpět do Francie a opět vstoupil do námořnictva v hodnosti námořního kapitána. Velel nejprve lodi \"\"Franklin\"\" a pak řadové lodi \"\"Tonnant\"\" (80 děl). S touto lodí doprovázel egyptskou výpravu generála Bonaparte Středozemním mořem až do vylodění u Alexandrie. Před egyptským pobřežím byla flotila pod velením francouzského viceadmirála de Brueyse překvapena útokem anglické válečné flotily pod velením kontradmirála Nelsona a byla v bitvě u Abukiru (1. a 2. srpna 1798) totálně zničena.\n\nSám Dupetit-Thouars byl v této bitvě těžce raněn, přesto odmítl složit velení. Oslaben vykrvácením nařídil, aby byl strčen do sudu s otrubami, aby jej posádka stále viděla na velitelském můstku a velel dále. Jeho poslední rozkaz, před ztrátou vědomí byl, aby na pahýlu stěžně vyvěsili francouzskou vlajku, čímž oddálil kapitulaci. Tímto činem se stal známým po celém tehdejším světě a stal se jedním z francouzských národních hrdinů. Svým zraněním podlehl ještě téhož dne na palubě Tonnantu.\n\n"}
{"id": "319796", "url": "https://cs.wikipedia.org/wiki?curid=319796", "title": "Kapsula", "text": "Kapsula\n\nSlovo kapsula či kapsule má více významů:\n\n\n\n"}
{"id": "319801", "url": "https://cs.wikipedia.org/wiki?curid=319801", "title": "Římskokatolická farnost Rousínov u Vyškova", "text": "Římskokatolická farnost Rousínov u Vyškova\n\nŘímskokatolická farnost Rousínov u Vyškova je územní společenství římských katolíků v děkanátu Slavkov s farním kostelem svatého Václava.\n\n\"Do farnosti náleží tyto kostely, kaple a území obcí:\"\n\nKostely :\nKaple :\nV letech 2007 až 2018 patřila do farnosti také obec Podbřežice.\n\nPrvní písemná zmínka o Rousínovci (dříve Starém Rousínově) pochází z roku 1331. Roku 1398 se zde již připomíná fara s farním kostelem sv. Václava. Tehdy byla k Rousínovci přifařena i Čechyně a Velešovice. Dne 9. června 1715 ves s kostelem a farou vyhořela, ohniskem požáru byla farní stodola. Další požáry zasáhly bývalou obec v roce 1807 a 1857.\n\nOd 1. září 2006 zde byl farářem R. D. Mgr. Michael Macek. S platností od srpna 2018 byl ve farnosti ustanoven farářem R. D. Mgr. Andrzej Wąsowicz.\n\nPravidelně při bohoslužbách vystupuje farní sbor a schola.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. duben. Adorační den připadá na 29. ledna.\n\nVe farnosti se pořádá tříkrálová sbírka. V roce 2016 se při sbírce v Rousínově a přilehlých farnostech spravovaných odsud vybralo 102 782 korun, v roce 2018 se tato částka zvýšila na 118 875 korun.\nOd roku 2004 vychází farní zpravodaj (od roku 2018 dvakrát ročně).\n"}
{"id": "319805", "url": "https://cs.wikipedia.org/wiki?curid=319805", "title": "Římskokatolická farnost Bořitov", "text": "Římskokatolická farnost Bořitov\n\nŘímskokatolická farnost Bořitov je jedno z územních společenství římských katolíků s farním kostelem sv. Jiří v rámci děkanátu Blansko brněnské diecéze.\nFarní kostel je pozdně románskou stavbou z doby kolem roku 1200. Nejcennější dochovanou románskou malbou je zde vyobrazení svatého Kryštofa z 2. čtvrtiny 13.století, jedna z nejstarších v českých zemích.\nPrvním známým duchovním správcem byl Jan Húska roku 1487. Posledním katolickým knězem byl Jan roku 1553. Po něm zde působili nekatoličtí kněží až do začátku 17. století. Farní kroniku založil na konci 18. století Václav Novotný. \n\nFarářem je od 1. října 2012 R. D. Bohumil Němeček.\n\nDnem vzájemných modliteb farností za bohoslovce a bohoslovců za farnosti brněnské diecéze je 1. únor. Adorační den připadá na 28. prosince.\n\nFarnost se účastní akce Noc kostelů.\n\nKaždoročně se ve farnosti koná tříkrálová sbírka, v roce 2015 se při ní v Bořitově vybralo 32 866 korun, v Krhově 3 850 korun. V roce 2017 dosáhl výtěžek sbírky v Bořitově 41 539 korun, v Krhově 4 220 korun. O rok později činil výtěžek sbírky v Bořitově 45 221 korun, v Krhově 4 376 korun.\n\n"}
{"id": "319806", "url": "https://cs.wikipedia.org/wiki?curid=319806", "title": "Kapsula (bakteriologie)", "text": "Kapsula (bakteriologie)\n\nKapsula („pouzdro“) či kapsule je vnější ochranná vrstva některých grampozitivních i gramnegativních bakterií, která se nachází na vnější straně od buněčné stěny a skládá se především z polysacharidů či proteinů.\n\nPokud je kapsula neorganizovaná, nestejnorodá a slaběji vázaná k stěně, používá se spíše termín slizová vrstva.\n\nKapsula chrání bakterii před vyschnutím či před pohlcením (fagocytózou) většími mikroorganismy. Také umožňuje přilnavost bakterií k povrchu a také chrání před bakteriálními viry a hydrofobními toxickými látkami (detergenty). Někdy může právě kapsula způsobovat virulenci (patogeničnost) bakterií, jako je \"Escherichia coli\" a \"Streptococcus pneumoniae\". Mutanti těchto druhů bez buněčné stěny ztratily schopnost vyvolávat nemoc. V alkalickém prostředí kapsula hromadí kovy (např. mangan) a zároveň tak tedy přispívá k výživě bakterie.\n\nTaké se dá říci, že bakterie mající pouzdro jsou špatně rozeznávány imunitním systémem napadeného jedince. Pouzdro totiž překrývá antigeny a buňky imunitního systému těžko rozeznávají, že jde o patogen.\n\nV mikrobiologii se kapsuly barví metodou podle Burriho.\n"}
{"id": "319807", "url": "https://cs.wikipedia.org/wiki?curid=319807", "title": "Franz Grillparzer", "text": "Franz Grillparzer\n\nFranz Grillparzer (15. ledna 1791 Vídeň – 21. ledna 1872 Vídeň) byl rakouský spisovatel a dramatik.\n\nNarodil se do početné rodiny múzicky nadané a neurotické Anně Františce Sonnleithnerové († 1819), která byla dcerou advokáta dvorského soudu a děkana právnické fakulty ve Vídni Christopha Sonnleithnera. Christoph Sonnleithner byl přítel skladatele Josefa Haydna, sám zkomponoval 36 smyčcových kvartetů. Grillparzerův otec byl advokát Wenzel E. J. Grillparzer (1760–1809), horlivý přívrženec liberální vlády císaře Josefa II. Rodina žila ve stálých dluzích a v selském domě.\nGrillparzer vystudoval právnickou fakultu univerzity ve Vídni, po jejím ukončení v roce 1811 se stal soukromým učitelem a zároveň nastoupil na místo neplaceného koncipienta do Dvorní knihovny, čímž získal neomezený přístup do knihovního fondu. Roku 1813 nastoupil jako koncipient – praktikant do C. a k. Dvorní komory. Od roku 1821 pracoval jako právní koncipient na ministerstvu financí. Počínaje rokem 1832 řídil archiv tohoto ministerstva (dříve c. k. dvorské komory) a to až do odchodu do důchodu roku 1852.\n\nV roce 1823 na pozvání ministra financí a tehdejšího majitele jemnického panství hraběte Jana Filipa Stadiona pobýval v Jemnici. Hrabě v rozsáhlých sklenících pěstoval cizokrajné rostliny z celého světa, zejména z Indie. Jejich krása básníka okouzlila natolik, že ve své básni \"Rozčarování\" říká „na Moravě je má Indie“.\nNikdy se neoženil, ale s družkou Kateřinou Fröhlichovou byl zasnouben. Jeho spisovatelská činnost byla oceněna až koncem života. K jeho přátelům a následovníkům patřil např. August Sauer. Roku 1872 zemřel, byl pochován na hřbitově v Hietzingu.\n\nJako spisovatel byl v mládí jistě ovlivněn napoleonskou dobou a dozvuky osvícenství josefínské epochy. Na jednu stranu tíhl sice ke konzervatismu, na druhou však nemohl nevidět důsledky zpátečnictví za vlády císaře Františka I., které často zastřeně kritizoval. Nezískal si tak oblibu ani u dvorské kritiky, ani u radikálnějších stoupenců mladoněmeckého hnutí. Publikum si však jeho her cenilo.\n\nS velkým úspěchem byla hrána již jeho prvotina \"Die Ahnfrau\" (Pramáti) z roku 1817, osudová tragédie ovlivněná romantismem. Roku 1818 následovala \"Sapho\" (uvedena ve Vídni 1819) a roku 1822 byla ve vídeňském Hofburgtheateru uvedena trilogie \"Das Goldene Vlies\" (\"Zlaté rouno\"). Poslední část této trilogie \"Medea\" zdomácněla na všech německých scénách. Také v současné době je tato Medea inspirací, jak je vidět např. z nastudování Karin Beierové v kolínském Schauspielhausu v květnu roku 2008.\n\nRoku 1825 byla uvedena jeho tragédie \"König Ottokars Glück und Ende / Sláva a pád krále Otakara\". Jejím hrdinou je římský císař Rudolf I. Habsburský a odpůrcem český král Přemysl Otakar II., který je zde líčen jako neurvalý uzurpátor. Hra tak vzbudila velkou nevoli mezi českými buditeli a Grillparzer se při své návštěvě Prahy následujícího roku pokoušel Čechům vysvětlit, že chtěl oslavit prapůvodní ideály habsburské dynastie, nikoliv útočit na české vlastenecké smýšlení. Do češtiny drama přeložil pod názvem \"Sláva a pád krále Otakara\" v roce 2019 Radek Malý a v komentovaném vydání jej knižně vydala Městská divadla pražská u příležitosti prvního českého uvedení hry v divadle Komedie v září 2019.\n\nDo konfliktu s cenzurním úřadem i s míněním císařského dvora se dostal hrou \"Ein treuer Diener seines Herrn\" (1828). Traduje se, že císař chtěl šíření díla zabránit skoupením jeho výtisků. Roku 1835 byla uvedena tragédie \"Tristia ex Ponto\". Následovala dosti ceněná tragédie \"Des Meeres und der Liebe Wellen\" (\"Vlny moře a lásky\") z roku 1831, podobně jako oslavné drama \"Feldmarschall Radetzky\" z roku 1848, uvedené s úspěchem za přítomnosti hrdiny Josefa Václava Radeckého i císaře Františka Josefa I. ve Vídni, a posmrtně roku 1858 také v Praze. Oproti tomu komedie \"Weh dem, der lügt\" (Běda tomu, kdo lže, 1848) úplně propadla a autor se zařekl, že další díla už nebude veřejně uvádět. Drama \"Libussa\" čerpající látku z mýtických českých dějin napsal roku 1847, ale bylo objeveno až v jeho pozůstalosti.\n\nTaké drama \"Židovka z Toleda\" z roku 1851 bylo poprvé provedeno až po jeho smrti v roce 1872 v Praze. V roce 1919 napsal podle této hry rakouský scenárista a režisér českého původu Robert Land scénář k němému filmu. Vedle divadelních her Grillparzer skládal i básně a epigramy.\n\nTeprve po roce 1848 se dočkal většího ocenění. Univerzita v Lipsku jej roku 1859 odměnila čestným doktorátem, roku 1861 stal se doživotním členem Panské sněmovny, roku 1864 čestným občanem Vídně. Jeho úplné dílo vydáno v letech 1909–1942 ve 42 svazcích. Mnohá díla jsou digitalizována a několik her je přístupných online.\n\n"}
{"id": "319809", "url": "https://cs.wikipedia.org/wiki?curid=319809", "title": "Jerry Lee Lewis", "text": "Jerry Lee Lewis\n\nJerry Lee Lewis (* 29. září 1935, Louisiana) je americký rock’n’rollový a country zpěvák, skladatel a pianista. Byl jedním z průkopníků rock’n’rollu a za své hudební zásluhy byl také v roce 1986 uveden do Rock and Rollové síně slávy. Hudební časopis Rolling Stone zařadil jeho desku \"All Killer, No Filler: The Anthology\" na 242. místo ve svém žebříčku 500 nejlepších alb všech dob.\n\nLewis je označován za zakladatele tzv. piano rocku, a to nejen díky zvuku, ale hlavně svou dynamickou hrou. Někdy během svých vystoupení odkopnul stoličku, na které seděl, a hrál ve stoje. Prsty nechal dopadat z velké výšky, což vytvářelo dramatický akcent. Občas hrál dokonce nohama nebo si na klavír rovnou sednul. Jeho styl si přisvojili například Elton John nebo Billy Joel.\n\nNarodil se v chudé rodině v městečku Ferriday ve státě Louisiana. Na klavír začal hrát už v dětství se svými dvěma bratranci. Byl ovlivněný rhythm and blues, boogie woogie, gospelem a country hudbou a brzy si vyvinul svůj vlastní unikátní styl hraní. Později ho jeho matka zapsala na křesťanskou školu v Texasu. Na jednom školním vystoupení ale zahrál gospel \"My God Is Real\" ve stylu boogie woogie, čímž si vysloužil vyhození ze školy.\n\nDále si přivydělával jako pianista a z jeho hudby se tak postupně vytrácel křesťanský podtext. V roce 1954 nahrál svoje první demo. O rok později se přestěhoval do města Nashville, kde hrál bez většího úspěchu po místních barech. Dokonce mu prý tamní hudební manažeři radili, aby začal raději hrát na kytaru.\n\nOdhodlaný pokračovat v hraní, přesunul se Lewis v roce 1956 do Memphisu, kde našel producenta Sama Phillipse. Ten byl známý tím, že objevil Elvise Presleyho, Carla Perkinse a Johnnyho Cashe. Phillips zrovna hledal náhradu za Elvise Presleyho, kterého přenechal společnosti RCA Records. Lewis pro něj nahrál několik skladeb, včetně svého největšího hitu \"Great Balls Of Fire\". V té době uváděli Lewise jako: „Jerry Lee Lewis a jeho pumping piáno”.\n\n\n"}
{"id": "319811", "url": "https://cs.wikipedia.org/wiki?curid=319811", "title": "Carlo Buonaparte", "text": "Carlo Buonaparte\n\nCarlo Maria di Buonaparte, (29. března 1746 Ajaccio, Korsika, dnes Francie – 24. února 1785 Montpellier, Francie) byl otec císaře Napoleona Bonaparte\n\nRodina Buonaparte, která patřila mezi korsickou nižší šlechtu, pocházela z Toskánska a v rámci janovské kolonizace přesídlila v 16. století na Korsiku. Když bylo Buonapartovi 14 let, zemřel mu otec a péči o něj převzal strýc Lucciano. Poslal jej na studia do Corte, kde se Carlo seznámil s bojovníkem za svobodu Korsiky Pascalem Paolim. Na jeho radu pokračoval od roku 1762 ve studiu práv na univerzitě v Pise. Studia však roku 1764 přerušil a oženil se 2. června 1764 v Ajacciu s Laetitií Ramolino. V tu dobu Paoli hledal právního poradce a Carlo začal pracovat na korsické ústavě. Ve 20 letech se stal Paoliho sekretářem a jako mimořádný vyslanec odjel do Říma lobbovat za uznání nezávislosti Korsiky. Když však byla Korsika 15. května 1768 prodána Janovem Francii, zaměřil Paoli svůj boj proti Francii a Carlo Buonaparte se k němu přidal. Jako kapitán skupiny korsických partyzánů odešel s manželkou a novorozeným synem Josephem do hor. Zde se zúčastnil bojových operací. Při útoku na Borgo získal 500 zajatců a s francouzským velitelem Chauvelinem dojednal příměří. O rok později však přistál na Korsice velký francouzský armádní sbor (45 praporů pěchoty, 3 pluky jezdectva) pod velením hraběte de Vaux. Korsičané pod Paoliho velením utrpěli 9. května 1769 u Ponte Nuovo zničující porážku. Buonaparte dále pokračoval v odporu na druhé nejvyšší hoře Korsiky Monte Rotondo, kde živořil v jeskyni. Poté, když mu 23. května 1769 předal francouzský parlamentář pozvání k jednání a Carlo se dozvěděl o kapitulaci Paoliho v Corte, přijal nabídku k vyjednávání. V Corte mu a všem korsickým bojovníkům hrabě Vaux nabídl mír a totální amnestii, jakož i svobodný rozvoj Korsiky. Buonaparte nabídku přijal a neodjel s Paolim do britské emigrace, nýbrž se vrátil do Ajaccia a obdržel zpět všechen svůj majetek.\n\nKdyž se Carlovi narodil 16. srpna 1769 další syn – již jako Francouz – pokřtil jej Carlo na počest jeho strýce, padlého v boji, jménem Napoleon (korsicky Nabulione). Carlo ukončil urychleně studia v Pise a 11. prosince 1769 složil přísahu francouzského advokáta a pracoval v této funkci v Ajacciu. Kromě toho se ještě zabýval zemědělstvím, které bylo hlavním zdrojem příjmů rodiny. Vlastnil rozsáhlá pole, vinice, hospodářská stavení, mlýn. Rodina tedy nebyla chudá, ale s přibývajícím počtem dětí nemohla žít v luxusních poměrech. Přesto byl součástí domácnosti služební personál (služky, vychovatelky, kuchař). Spolu s rodinným přítelem, guvernérem Korsiky hrabětem Marbeuf (1712–1786), zavedli na Korsice pěstování brambor. Od 10. května 1771 byl Carlo Buonaparte jmenován soudcem okresu Ajaccio. Podařilo se mu uznání za francouzského šlechtice (13. září 1771), z čehož plynula četná privilegia, a zejména vítaná byla daňová ulehčení pro šlechtu. Roku 1772 se stal členem rady 12 šlechticů, stavovského parlamentu a autonomního samosprávného orgánu Korsiky. Roku 1779 byl přijat králem Ludvíkem XVI. a královnou Marií Antoinettou ve Versailles. V posledních letech života pak deklaroval sounáležitost Korsiky s Francií a odmítal návrat Paoliho. Když roku 1784 onemocněl, byl vyšetřen osobním lékařem královny, ale léčba nepomáhala. Při další výpravě do Paříže již byl tak nemocný, že musel cestu přerušit a vyhledal pomoc lékařů na slavné lékařské fakultě v Montpellieru. Zde bydlel u rodiny Permontů, která se o něho vzorně starala a v době císařství se za odměnu stala jednou z předních rodin celé Francie. Ve 39 letech věku zemřel Carlo Buonaparte 24. února 1785 v náručí svého syna Josepha na karcinom žaludku. Nejprve byl pohřben v Montpellieru. Syn Louis dal jeho ostatky roku 1803 se souhlasem matky a bratra Josepha a proti vůli bratra Napoleona převézt na svůj statek Saint-Leu a tam je pohřbít. Roku 1951 byly ostatky slavnostně uloženy v Ajacciu.\n\nSe svou manželkou Laetitií měl Carlo Buonaparte osm dětí, které se dožily dospělosti. Prvé dvě děti zemřely v kojeneckém věku na infekční choroby. Poté následovali nejstarší synové Joseph a Napoleon. Po dvou potratech pak porodila Laetitia ještě šestkrát. S výjimkou nejmladších tří z těchto dětí, které byly v době jeho nemoci ještě malé, podílel se Carlo na jejich výchově a zasadil se o jejich zajištění. Za vlády Ludvíka XVI. existovalo stipendium pro syny chudších zasloužilých šlechticů, kterého Carlo bohatě využil, takže Joseph, Napoleon a Lucien studovali na náklady státu. Velkou pomocí a nasměrováním pro všechny děti byla rozsáhlá knihovna, tehdy největší na celé Korsice, kterou Carlo vybudoval a neustále doplňoval.\n\n\n"}
{"id": "319812", "url": "https://cs.wikipedia.org/wiki?curid=319812", "title": "Hřib hořký", "text": "Hřib hořký\n\nHřib hořký je název používaný pro několik různých hub z čeledi hřibovitých:\n"}
{"id": "319813", "url": "https://cs.wikipedia.org/wiki?curid=319813", "title": "Kolbeinsey", "text": "Kolbeinsey\n\nKolbeinsey ( \"Kolbeinův ostrov\") je velmi malý vulkanický ostrůvek, který se nachází přibližně 105 km severně od Islandu. Nejbližším ostrovem je 71 km jihovýchodně vzdálený Grímsey. Kolbeinsey omývá Atlantský oceán; jeho vlny způsobují velkou erozi a pravděpodobně kolem roku 2020 úplně zmizí, jak lze odhadnout z minulých erozí. Je známý tím, že je se svou polohou 67° 08' s.š. nejsevernějším bodem Islandu. Leží v Středoatlantském hřbetu, který se táhne od Bouvetova ostrova přes ostrov Island až do ostrova Jan Mayen. Nachází se v mělké skalní plošině, kde je hloubka menší než 100 m v poměrně velké oblasti. Na východ a západ od ostrůvku je 300-400 m strmý svah dolů; na severu a jihu je hloubka o něco menší.\n\nVelikost na počátku roku 2001 byla pouhých 90 m², což by odpovídalo velikosti kruhu na méně než 11 m v průměru, nebo zastavěnou plochu, na které stojí obytná budova bez zahrady. Původní velikost tohoto ostrova je neznámá. Vytvořil se erupcí někdy v pleistocénu nebo v holocénu. Když byl Kolbeinsey poprvé měřen v roce 1616, jeho velikost byla 700 m na délku a 100 m na šířku. Roku 1903 byl ostrov již o polovinu menší. V srpnu roku 1985 byla velikost ostrova 39 m v průměru a byl 8 m vysoký.\n\nKolbeinsey byl pojmenován po Kolbeinnu Sigmundarssonovi, prvnímu osadníkovi v Kolbeinsdaluru ze Skagafjörðuru. Je v takzvané \"Svarfdæla saga\" z 14. století. Kolbeinn byl tak znepokojen s politickou situací ve své zemi, že se rozhodl odplout na sever. Nakonec na skalách severně od Grímsey ztroskotal a zemřel.\n\nAktuality z dne 11. března 2006 uvádějí, že vrtulníky nikde nemohou přistávat. Bylo zjištěno, že polovina přistávací plochy, která byla položena s betonem roku 1989, aby upevnila ostrov, byla zničena oddělením velkého kusu horniny od zbytku ostrova. Kus horniny se utrhl a zmizel v moři. Kolbeinsey možná kompletně zmizí mnohem dříve, než se původně očekávalo.\n\nOstrov je nyní tak malý, že je při větších vlnách naprosto zaplaven.\n\n\n"}
{"id": "319814", "url": "https://cs.wikipedia.org/wiki?curid=319814", "title": "Icewind Dale II", "text": "Icewind Dale II\n\nIcewind Dale II je videohra vyvinutá společností \"Black Isle Studios\" a uvedená na trh společností \"Interplay Entertainment\" 27. srpna 2007.\n\nPříběh se odehrává přibližně 30 let po skončení příběhu prvního dílu a nijak na něj nenavazuje.\n\nVe hře je však možné najít písemnosti, které příběh prvního dílu připomínají. Hra začíná, když hráčova družina připluje lodí do města \"Targos\", které je napadeno obrovskou skřetí armádou a družina je jednou ze skupin žoldáků, které přijely pomoci městu se ubránit před skřetím vojskem které napadá město. Po úspěšné obraně města před skřetím vojskem družina zjistí, že za útokem stojí \"Legie chiméry\", armáda vyvrhelů společnosti snažící se dobýt Ledové pláně.\n\nPo boji dostane skupina úkol vyrvat nepřátelům z ruky tzv. Šengarský most aby zajistili bezpečný průchod Letohradskému vojsku které má přijít Targu na pomoc. Během cesty k mostu se skupina utká s početným orkčím vojskem. Jako další úkol dostane družina za úkol zjistit, proč nedorazily slíbené posily z Letohradu, a vypraví se na jih ve vzducholodi gnóma \"Osvalda Kutiltrošky\" (v originále Oswald Fiddlebender, objevil se již v prvním díle, avšak tam hrál spíše podružnou roli prodavače alchymistických předmětů v Kuldaharu).\nVzducholoď však ztroskotá nedaleko obrovského ledového chrámu uctívačů bohyně zimy Auril, vystavěném v magickém ledovci, který brání v další cestě.\n\nDružina nakonec chrám zničí a zjistí, že vůdci Legie chiméry jsou démonická dvojčata Isair a Madae. Nakonec se dostane přes les plný nemrtvých, klášter Černého havrana a podzemí do Kuldaharu, městečka z prvního dílu, které však bylo napadeno armádou orogů a yuan-ti a většina obyvatel ho opustila.\nDružina se musí vydat do chrámu yuan-ti v Chultské džungli kde musí uzavřít \"křižovatku\" a zajistit aby se do Kuldaharu už nedostali žádní yuan-ti.\n\nDále se družina vydá do chodeb vyhaslé sopky zvané Dračí oko kde musí zabít pohlavára yuan-ti a na magnetická pole kde musí zabránit arcičarodějce Isbellah v seslání kouzla které je uzavře v časové smyčce. Další průběh hry zavede skupiny dobrodruhů zpět do ledového chrámu kde se budou muset vypořádat s početnou skupinkou démonů.\nOdtud poputuje skupina na \"Vražedná pole\" kde se setká se Saablicem Tanem, čarodějem ovládající tento kousek ledové země. Nakonec proniknou do sídla Legie chiméry, kterým je zničená elfí pevnost Useknutá ruka, známá z prvního dílu. Tam se nakonec odehrává i závěrečný souboj s Isairem a Madae.\n\n\nZatímco první díl byl vytvořen podle 2. edice pravidel D&D, druhý díl je vytvořen podle 3. edice. Nejvýraznějším rozdílem je, že každá rasa může vykonávat každé povolání (samozřejmě některé rasy jsou pro určitá povolání vhodnější) a zatímco v prvním díle nesměla magická povolání používat většinu lepších zbraní a brnění, nyní mohou téměř všechny předměty používat všechny postavy, ale u postav pracujících s magií se používáním lepší zbraně nebo brnění zvyšuje pravděpodobnost, že se jí nepodaří seslat kouzlo. Oproti prvnímu dílu přibylo ve výběru postav několik ras (např. drow, tiefling nebo aasimar) a povolání (např. barbar, mnich). Změnil se také vzhled hlavní obrazovky.\n\nDruhý díl je rovněž vytvořen pod Infinity enginem, a tak jeho ovládání i hraní je prakticky stejné jako u prvního. Opět si hráč na začátku vytvoří družinu šesti postav, které se v průběhu hry nijak nemění, jednotlivé postavy nepřicházejí ani neodcházejí. Na rozdíl od pokračování některých jiných RPG her (např. \"Baldur's Gate\") není možné do druhého dílu přenést již vycvičenou družinu z prvního. Vytváření družiny se od prvního dílu liší. Vlastnosti postavy již nejsou stanovovány náhodně, ale hráč dostane určitý počet bodů, který může mezi jednotlivé vlastnosti rozdělit. Na rozdíl od prvního dílu je k dispozici několik již předem připravených družin, ze kterých si hráč může jednu vybrat a nemusí se tak namáhat s tvorbou postav. Herní úkony, boj i rozhovory se vykonávají prakticky stejně jako v prvním díle. Oproti prvnímu dílu je ve druhém více logických hádanek a jeho příběh je delší.\n\nDruhý díl byl poslední hrou, která byla vytvořena pod Infinity enginem. Nebyl k němu vydán žádný datadisk.\n"}
{"id": "319815", "url": "https://cs.wikipedia.org/wiki?curid=319815", "title": "Sylvia", "text": "Sylvia\n\nSylvia může být:\n\n"}
{"id": "319816", "url": "https://cs.wikipedia.org/wiki?curid=319816", "title": "Maine-et-Loire", "text": "Maine-et-Loire\n\nMaine-et-Loire je francouzský departement ležící v regionu Pays de la Loire.\n\nMaine-et-Loire je jedním z 83 původních departementů, založených během francouzské revoluce roku 1790.\n\n\n"}
{"id": "319820", "url": "https://cs.wikipedia.org/wiki?curid=319820", "title": "Claude-Jacques Lecourbe", "text": "Claude-Jacques Lecourbe\n\nClaude-Jacques hrabě Lecourbe (či Claude Joseph Lecourbe; 22. února 1759 Ruffey-sur-Seille, franc. Burgundsko — 22. října 1815 Belfort) byl francouzský generál a politik.\n\nLecourbe byl synem důstojníka královské armády a studoval nejprve v Poligny a poté v Lons-le-Saunier. V revolučních a napoleonských válkách pak sloužil v různých armádách na četných postech. Tak se účastnil tažení rýnské armády i severní armády a byl nějaký čas posádkou v Nantes (1791 plukovník). Později byl přidělen k moselské armádě generála Jouberta a účastnil se bitvy u Fleurus (26. června 1794) a téhož roku povýšen do hodnosti brigádního generála. Časem se stal podezřelým z konspirace proti republice v aféře generála Pichegru. Vina sice neprokázána, ale upadl do nemilosti a musel se zcela stáhnout do soukromí na svém zámku Ruffey-sur-Seille. Armádní velení však jej brzy povolalo do aktivní služby, povýšilo na divizního generála a přidělilo k švýcarské armádě (13. listopadu 1798). Ve Švýcarsku bojoval v oblasti Engadinu a byl nucen stáhnout se za Reuss. Účastnil se slavného Massenova vítězství v bitvě u Curychu (25. a 26. září 1799).\n\nDalší převelení jej poslalo opět na Rýn, kde velel při bojích o Basilej (Basel), Schaffhausen, Stockach, Memmingen, Augsburg, Füssen a Feldkirch. V této době si vysloužil přezdívku \"„generál Ryba“\", jelikož často s úspěchem používal k překročení vodních toků, tehdy velmi řídce se vyskytující vojáky plavce. Jako přítel generála Moreaua se vehementně jej zastával a upadl do nepřízně Napoleonovy. Nakonec musel Francii opustit (1805) a žil ve švýcarském kantonu Jura. V aktivitách protinapoleonských se ale neangažoval. Přesto jej Ludvík XVIII. jmenoval velkodůstojníkem Čestné legie a hrabětem. Po abdikaci Napoleona I. se vrátil do Paříže a byl přijat hrabětem d’Artois (15. dubna 1814) a 3. ledna 1815 jmenován inspektorem 6. pěší divize v Besanconu. Přesto hned po návratu Napoleona z Elby mu nabídl své služby a byl pověřen velením 8. (jurského) sboru. Dokonce 3. dubna 1815 byl prohlášen hrabětem císařství. Se svým sborem sváděl urputné boje s rakouskou armádou arcivévody Ferdinanda a pod obrovskou početní převahou se stáhl do Belfortu, který nepřítel obklíčil. Po několik týdnů se úspěšně bránil s 6000 muži a blokoval armádu 40 000 nepřátel. Vybojoval i několik dílčích vítězství v bojích u Foussemagne (30. června 1815), Bourogne (2. července 1815) a Chevremontu (8. července 1815). Tímto činem vešel do dějin a do francouzských učebnic. Nakonec pod tlakem celkové politické situace podepsal 11. července 1815 s rakouským generálem Colloredo-Mansfeldem příměří. Pak byl 4. září 1815 poslán do penze. Zdrcen výsledkem i unaven tažením zemřel v Belfortu. Je pohřben v Ruffey sur Seille. V Belfortu je jeho socha věnovaná slavnému obránci města. Jeho jméno je vyryto na Vítězném oblouku v Paříži, tamtéž je i ulice nesoucí jeho jméno.\n"}
{"id": "319822", "url": "https://cs.wikipedia.org/wiki?curid=319822", "title": "Bittersweet World", "text": "Bittersweet World\n\nBittersweet World je třetí studiové album americké zpěvačky Ashlee Simpson, které vyšlo v roce 2008. Na albu se producentsky podíleli Timbaland, Chad Hugo a Kenna. Album je oproti předešlých dvou desek více tanečnější. Deska se začala natáčet v lednu 2007 a zpěvačka se autorsky podílela na všech písních.\n\nReakce na desku byly velmi smíšené. Časopis \"People\" označil desku za překvapivě dobrou. \"New York Times\" označil desku za vykalkulovanou a bez citu.\n\nDeska v prvním týdnu prodeje debutovala v USA na 4. místě, kdy se jí prodalo přes 47,000 kusů, což byl oproti prvním dvou deskám, které debutovaly na prvním místě s prodejem přes 300,000 kusů byl obrovský propad.\n"}
{"id": "319824", "url": "https://cs.wikipedia.org/wiki?curid=319824", "title": "Manche (departement)", "text": "Manche (departement)\n\nManche je francouzský departement ležící v regionu Normandie.\n\nManche je jedním z 83 původních departementů, založených během francouzské revoluce roku 1790.\n\n\n"}
{"id": "319825", "url": "https://cs.wikipedia.org/wiki?curid=319825", "title": "Můj systém", "text": "Můj systém\n\nMůj systém ( ) je šachová kniha napsaná lotyšským šachovým velmistrem Aaronem Nimcovičem, poprvé vydaná v němčině roku 1925. Autor v ní komplexně shrnuje své názory na strategii šachu, což dokumentuje mnoha partiemi, především svými. Kniha se také stala velmi důležitá pro hnutí šachových hypermodernistů, mezi něž se řadil i Aaron Nimcovič.\n"}
{"id": "319830", "url": "https://cs.wikipedia.org/wiki?curid=319830", "title": "Katedrála svatého Štěpána (Meaux)", "text": "Katedrála svatého Štěpána (Meaux)\n\nKatedrála v Meaux (francouzsky \"Cathédrale Saint-Étienne de Meaux\") je katedrála a francouzská národní památka ve městě Meaux, v departementu Seine-et-Marne, asi 45 km severovýchodně od Paříže. Je sídlem biskupa z Meaux.\n\nVýstavba katedrály začala ve 12. století, pokračovala až do šestnáctého století, ale nebyla dostavěna - v západním průčelí chybí jižní věž. Chyby v původním projektu a konstrukci byly opraveny ve 13. století za přispění architekta Gautiera de Vainfroy. Od konce 13. století byly práce často přerušovány pro nedostatek financí. Tento stav se zlepšil až od počátku 14. století, díky štědrosti francouzského krále Karla IV.. Stagnaci ovšem zavinila stoletá válka a okupace regionu Angličany. Další stavbu podpořily poutní cesty ke hrobu svatého Fiacria i průchozí poutníci do Santiaga.\n\nV katedrále se nachází ostatky těchto osobností:\n\nKatedrála byla zbudována jako pětilodní - hlavní loď má po každé straně dvojici bočních lodí, krátkou hlavní loď osvětluje mohutné kruhové okno s rozetou z plaménkových kružeb, chórový ochoz je rovněž zdvojený. Vnější výška katedrály dosahuje 48 metrů, vnitřní 33 metrů. Interiér je bohatý na sochařskou výzdobu. Jsou zde i varhany ze 17. století.\n\nNa začátku 16. století zde působil hudební skladatel Pierre Moulu.\n\n"}
{"id": "319833", "url": "https://cs.wikipedia.org/wiki?curid=319833", "title": "Láptě", "text": "Láptě\n\nLáptě je nízká obuv (lýčené střevíce neboli střevíce z lýčí), jedná se o levnou lidovou obuv rozšířenou v Rusku před mnoha lety, nejvíce používanou v selské oblasti do roku 1930. Tato obuv je spletena z dřevěného lýka (lipové, jilmové atd.) nebo z březové kůry. Láptě jsou připevněny na nohu šňůrkami.\n\nJedna z prvních zmínek o láptích se nachází v Pověsti dávných let (12. století). Láptě byly rozšířené také u Bělorusů, Ukrajinců, Karelů, Finů, Mordovců, Čuvašů a Tatarů. \n\nStejný nebo podobný druh obuvi používali také severoameričtí indiáni a australští praobyvatelé, zmínky o lýkových střevících najdeme ale i ve Starých pověstech českých.\n\nPro výrobu jediného páru láptí je třeba 7 kusů lýka, každý 2 metry dlouhý. Šířka jednoho lýka se rovná přibližně šířce palce u ruky dospělého muže, který sám připravoval lýko z rovných částí kmenu lípy, aby nevznikaly žádné vady. To znamená, že na předzpracování lýka se vybíraly dospělé, rovné a vysoké lípy. Velmi často po velkém úbytku lýka, nezbytného pro pletení, strom odumíral. Strom se stal nahým kmenem, tzv. „odraným kmenem“. V ruském jazyce se potom ujal výraz „odřít jak lípu“, který se stal velmi používaným. Znamená „odebrat všechny použitelné zásoby nebo ohrožovat někomu, něčemu život.\n\nLáptě se nepletly v celém Rusku, ale byly potřebné ve větším množství, než se vyrábělo. Staly se tak zbožím nebo předmětem výměnného obchodu. Zpravidla se láptě nepletly ve vesnicích, kde se obyvatelstvo zabývalo zemědělstvím, ale tam, kde se věnovalo řemeslům, např. hrnčířství nebo kovářství. Pro pletení láptí se používalo dřevěné kopyto vyhovující velikosti pánské nebo ženské nohy. Kromě kopyta bylo nutné mít nůž na podřezání lýka a také speciální nástroj „kočedyk“, který vypadá jako šroubovák se dřevěnou rukojetí. Má ploché, vodorovné a zakřivené ukončení ve svislé rovině, ve tvaru kruhu o průměru 1,5 – 2 palce. Tento nástroj se používal pro zvednutí jedné ze smyček již spletených částí láptí, aby se jí dal prostrčit volný konec lýka.\n\nLáptě se začínají plést od paty. Na začátek je nutné mít 5 kusů lýka. Pletení je jednoduché. Jedno lýko přitlačí svou rovinou na sousední a zůstane nahoře. Později se samo přitlačí následujícím lýkem a uchytí se pod ním. Podobně se pokračuje dále, až skončí celá délka lýka. Když se všechna lýka svážou a dosáhnou jednoho konce boty, tak se ohnou zpět a pokračuje se v délce roviny dál. Pata se začíná plést přehnutím lýka napůl přes „govennik“ – lýko zkroucené ve šňůru. Govennik musí mít tvar kruhu svázaného z lýkové šňůry Ten vytvoří kraj otvoru budoucích láptí, kterým se protáhne noha. Až když je pata spletena a natažena na kopytu, tak se ze dvou stran vplétají poslední dvě lýka. Následuje pletení podešve a špičky láptě. Stačí-li délky podešve k zahnutí nahoru, pak uzavře palce na noze (utvoří špičku láptě) a vzadu se podešev ohne přes govennik. Ostatní konce lýka se dále pletou od shora opačným směrem po délce podešve, až se tím vytvoří druhá, vnější vrstva láptí. Právě tady se začíná používat kočedyk. S jeho pomocí se spletené smyčky zvednou a protáhnou se do nich konce lýka. Držadlem kočedyku se zvednutá smyčka dozadu přibije. Na konci podešve se některá lýka z pravé a z levé strany symetricky ohnou přes govennik, přitáhne se k nim podešev, a tím se stranám balíku dá svislé postavení. V tento okamžik vypadá láptě jako bota. Přidáním druhé vrstvy podrážky získá láptě velkou pevnost. Když se první vrstva obnosí, nelze láptě již pohodlně nosit, ale je možné jej opravit a ještě nějakou dobu nosit. V rolnickém prostředí se provedení opravy láptí nazývala „podšťarat“. Na místo obnošeného lýka vnější vrstvy se za pomoci kočedyku vsunuly odřezky nového lýka. Tuto operaci („podšťaraní“) používali jen chudáci, kteří neměli možnost získat nové láptě. V klasické ruské literatuře se toto odrazilo např. u N. A. Někrasova v básni „Kalistrat“.\n\nLáptě se nosily s onucemi. Od balíku nahoru a kolem holeně (podobným způsobem jako u starořeckých sandálů) šla lýková šňůra, která se dole upnula za govennik láptě a zabraňovala onucím se rozmotat. Nicméně při dlouhodobém chození se bylo nutné přezouvat a přetáčet shrnuté onuce.\n\nPletení láptí bylo v Rusku zimní činností rolníků, když nebyla práce na poli. Předpracované lýko připravovali rolníci v určenou letní dobu, kdy mělo požadovanou pevnost.\n\nNově spletené láptě byly vyrobeny v páru na stejném kopytu. Nebyl proto žádný rozdíl mezi pravou a levou láptí.\n\nJelikož byla vždycky kožená obuv drahá, dovolit si ji mohli jen ti bohatí, a proto chudí chodili v láptích. Důsledkem toho se láptě staly symbolem chudoby, nízkého původu, tím také nekulturnosti a zaostalosti.\n\nPři vlastním sebehodnocení ruských lidí jsou právě láptě jedním z důležitých symbolů tradičního národního životního stylu.\n\nPro podobnost s láptěmi byl po nich pojmenován zamýšlený sovětský raketoplán Lapotok.\n\n"}
{"id": "319841", "url": "https://cs.wikipedia.org/wiki?curid=319841", "title": "Masová kultura", "text": "Masová kultura\n\nMasová kultura (z latinských slov \"massa\" – hmota a \"colere\" – pěstovat, starat se) je souhrn informací, hodnot a artefaktů zprostředkovávaných masovými médii tak, aby je mohl snadno konzumovat co nejširší okruh příjemců. Masová kultura je kultura produkována pro masové publikum, není tedy určena výlučné skupině lidí, jedná se o komercionalizovanou a homogenizovanou kulturu. Kulturní produkty, které nabízí, lze charakterizovat jako standardizované a unifikované. Prvotním cílem masové kultury je své publikum pobavit a posloužit k zaplnění jejich volného času. Preferuje méně náročné žánry a podporuje nekritický přístup, podléhá zákonu nabídky a poptávky. \n\nVznik masové kultury spadá do USA a západní Evropy v období 18. a 19. století a je neodlučně spojen s obdobím průmyslové revoluce a s ní spojenou industrializací a urbanizací. Jde o komplex široce užívaných pravidel a vzorců chování. Jedním z jejich hlavních rysů je velká standardizace, komercializace, univerzalita, homogenita, snaha přizpůsobit se publiku a popírání individuality. Je pro ni charakteristická hromadná spotřeba a snadná dostupnost. Jejím cílem je oslovit a bavit široké masy lidí. Bývá často ztotožňována s vulgární kulturou, tj. kulturou nízké úrovně.\n\nMasovou kulturu jako jeden z charakteristický rysů masové společnosti definoval např. William Kornhauser v roce 1959. Tato kultura bývá kritizována především za potírání kulturních zvláštností, preferování méně náročných žánrů a podporu pasivního a nekritického postoje. Podle Denise McQuaila je masovou kulturu možné popsat pomocí šesti základních znaků jako: netradiční, neelitní, masově produkovanou, populární, komercionalizovanou a homogenizovanou. Největšími kritiky masové kultury byli především stoupenci tzv. Frankfurtské školy.\n\nMasová kultura není určena žádné elitní skupině obyvatel. Jejím konzumentem je masové publikum. Tomu je předávána v prvé řadě pomocí masových médií, která jsou schopna působit v jednu chvíli na velké množství jedinců, aniž by docházelo k jejich vzájemnému fyzickému přiblížení. Působením masové kultury je zpětně vytvářena spotřebitelská základna uniformních konzumentů požadujících další přísun jejích produktů. Publikum masové kultury je homogenní a nelze říci, že by její spotřebitelé byli primárně určeni příslušností ke konkrétní společenské vrstvě. Obecně se však pojmem masové publikum míní převážně členové nižších a středních tříd.\n\nVznik masové kultury úzce souvisí s nástupem průmyslové revoluce ve 2. polovině 18. století. Toto období je spojeno s migrací lidí do velkých průmyslových center a zároveň se změnou společenských a pracovních vztahů. Jedná se o vytržení člověka z jeho původních komunitních sítí a jeho větší náchylnost k tzv. vnějškovému řízení. První uživatelé produktů masové kultury byly příslušníci nově vzniklé dělnické třídy v oblasti západní Evropy a severní Ameriky. K nástupu těchto společenských vrstev se váže také nový fenomén volného času, který byl až doposud vyhrazen pouze elitě a jež bylo třeba zaplnit. \n\nPodle Hannah Arendtové (esej \"Krize kultury\") je masová kultura přímým produktem masové společnosti. Základní krok spočívá v tom, že společnost začala kulturu používat k vlastním cílům (jako je postavení nebo úspěch). Toto je možné vysvětlit na příkladu romantismu, pro který je typický konflikt mezi kulturou a oficiální kulturou. Největší rozdíl mezi společností a masovou společností tedy spočívá v tom, že společnost kulturu nespotřebovávala, ale chtěla ji. Naopak masová společnost kulturu nechce, chce zábavu. Výsledkem je, že takto produkovanou zábavu konzumují stejně jako jiné zboží. Arendtová používá pro tento typ kultury označení masová zábava, jež je podle ní příhodnější než masová kultura.\n\nPodle Umberta Eca a Zygmunta Baumana je masová kultura produktem masových médií (televize, tisk, internet, rozhlas). Masová média ovládají veřejné mínění a udávají důležitost věcem tím, jak a zda vůbec se o ně zajímají (tzv. gatekeeping). Tuto moc má tedy i masová kultura jako taková. Eco to zdůvodňuje na příkladu vynálezu knihtisku (tehdy se podle něj i kulturní průmysl začal rozvíjet), kdy vydavatelé poprvé pocítili nutnost přizpůsobit se publiku. Přizpůsobování se je podle Eca hlavním rysem kulturního průmyslu.\n\nPodle Dwighta McDonalda existovaly do roku 1750 dvě formy kultury: \"folk art\" (= lidové umění) a \"high culture\" (= vysoká kultura). Lidové umění bylo tvořeno zdola a spontánně. Tvořilo a šířilo je nejširší lidové publikum. Naproti tomu vysoké umění bylo záležitostí elit. Tyto dvě formy se ani neprolínaly, ani nijak neovlivňovaly. V polovině 18. století nastává zvrat. Lidová kultura je postupně nahrazována masovou kulturou.\n\nMasová kultura může být tedy do jisté míry chápána jako protiklad kultury tradiční nebo lidové, jež není lidem pouze pasivně přijímána, ale i aktivně vytvářena. Lidová kultura tvořila neoddělitelnou součást každodenního života a její produkty nevznikaly primárně jako umělecké artefakty s již vloženou estetickou hodnotou. Naproti tomu kultura masová je produkována malým množstvím tvůrců a šířena mediálními kanály k pasivní konzumaci unifikovanými spotřebiteli. \n\nNejznámějšími kritiky masové kultury (a vlivu médií na společnost obecně) byla skupina německých intelektuálů spjatých s Ústavem pro sociální výzkum ve Frankfurtu nad Mohanem. Označuje se proto pojmem Frankfurtská škola. Mezi její představitele patřili Max Horkheimer, Theodor W. Adorno, Herbert Marcuse, Walter Benjamin nebo Erich Fromm. \n\nČlenové Frankfurtské školy považovali masovou kulturu za přímý produkt kulturního průmyslu. Negativně hodnotili především standardizaci a komercializaci. Kritizovali situaci, kdy se kulturní artefakty zásluhou kulturního průmyslu mění ve zboží, které má svým původcům zajistit maximální možný příjem. Publiku ale nenabízí možnost polemizovat se stávajícím společenským, hospodářským a politickým uspořádáním, ani mu oponovat.\n\nMasová média reprodukují hluboce zakořeněné společenské předsudky rozmanitými formami. Média také slouží jako jeden ze základních socializačních faktorů, prostřednictví nichž se člověk od svého narození po celý svůj život začleňuje do společnosti. V rámci socializace se jedinec učí společenským normám a hodnotám, což v rovině genderu (tzv. genderová socializace) znamená vžívání se do „mužských“ nebo „ženských“ rolí. Média, resp. masová kultura ovlivňuje tuto rovinu například tím, jaký jazyk používají a jak muže a ženy vyobrazuje (módní trendy, reklama, filmy, soap opery, ženské romány, ženské časopisy, ideál krásy, normativní heterosexualita atd.)\n\nDěti se v rozdělení pohlavních rolí orientují do značné míry na základě všudypřítomného poselství televizních pořadů a reklam. Psychologické studie médií potvrzují, že televizní reklama obvykle nenarušuje tradiční poměry mezi pohlavími, ba že je dokonce prohlubuje. Média stereotypně prezentují ženy i muže podle pohlavních rolí. Ženy jsou zpravidla v reklamách představovány jako postavy spojené s prostředím domova a rodiny. Ve společnosti zaujímají místo v roli uklízečky nebo matky-živitelky. Naproti tomu můžeme zhlédnout reklamy, ve kterých dominují muži řídící silná auta a používající nejnovější elektronické přístroje, čímž je vyjádřena síla a technické zaměření.\n\nReklamy vytvářející obsahy vizuálního charakteru se v dnešní době pokoušejí prosadit pouze jednu verzi ženské identity, ženy s dokonalými mírami a vzhledem. Kvalita ženy nespočívá v jejích intelektuálních dovednostech, ale v její reprezentativní funkci. V reklamách hrají jen ty ženy, jejichž věk nepřekročil hranici třiceti let, všechny mají štíhlé pasy, plná ňadra a dlouhé nohy. Paradoxem je, že často vhodné nalíčení, oblečení způsobí to, že představují „ideál“ krásy. Jedná se o další bod spojený s masovou kulturou a mýtem krásy, který se rovněž objevuje v reklamách. Žena je prezentována především jako bytí-viděné. Stáří je u ní bráno jako nemoc. Je kladem důraz na štíhlou postavu. Toto může mít neblahé účinky na mladé dívky i ženy, které v důsledku snahy přiblížit se k ideálu krásy reprodukovaném médii trpí psychologicky podmíněnými poruchami stravování – anorexie a bulimie.\n\n\n"}
{"id": "319843", "url": "https://cs.wikipedia.org/wiki?curid=319843", "title": "Charmbracelet", "text": "Charmbracelet\n\nCharmbracelet je deváté studiové album americké zpěvačky Mariah Carey, které vyšlo v roce 2002. V prvním týdnu prodeje se ve Spojených státech dostala na třetí místo, kdy se jí prodalo 241,000 kopií. Singly z desky však nebyly příliš úspěšné, nejlepšího umístění se dočkala píseň \"Trough the Rain\", která bodovala nejvýše na 81. místě prestižní hitparády Billboard Hot 100.\n\n"}
{"id": "319857", "url": "https://cs.wikipedia.org/wiki?curid=319857", "title": "Chesney Hawkes", "text": "Chesney Hawkes\n\nChesney Lee Hawkes (* 22. září 1971, Windsor, Berkshire, Anglie) je anglický popový zpěvák.\n\nChesney Hawkes je synem Len „Chipa“ Hawkese, zakládajícího člena skupiny Tremeloes.\n\nNa začátku roku 1991 získal hlavní roli ve filmu \"Buddy's Song\", kde též exceloval Roger Daltrey z The Who, největší úspěch mu zajistila píseň „The One And Only“, která figurovala v soundtracku k filmu Doktor Hollywood z roku 1991 s Michaelem J. Foxem v hlavní roli. Píseň se dostala na čelo anglické hitparády UK Singles Chart.\n\nChesney Hawkes v roce 1991 uspořádal turné po Evropě, kde měl úspěch jak v malých klubech, tak na větších koncertech.\n\nPozději pracoval s množstvím textařů a producentů. K jeho spolupracovníkům patřili Mark Goldenberg, Adam Schlesinger, Jesse Vellenswealla nebo Marvin Etzioni, dalšími spolupracovníky byli Howard Jones, Nick Kershaw a Bijou Phillips.\n\nBěhem konce roku 2000 a na začátku roku 2001, Chesney nahrával nový hudební materiál v Londýně a v Los Angeles s producentem Charltonem Pettusem.\n\n"}
{"id": "319871", "url": "https://cs.wikipedia.org/wiki?curid=319871", "title": "Türkiye Buz Hokeyi Süper Ligi", "text": "Türkiye Buz Hokeyi Süper Ligi\n\nTürkiye Buz Hokeyi Süper Ligi (\" Turecká superliga ledního hokeje\") je nejvyšší profesionální hokejovou soutěží v Turecku. Této ligy se účastní 8 družstev.\n"}
{"id": "319874", "url": "https://cs.wikipedia.org/wiki?curid=319874", "title": "Láska za časů cholery", "text": "Láska za časů cholery\n\nLáska za časů cholery (španělský originál „El amor en los tiempos del cólera“) patří k nejvýznamnějším dílům Gabriela Garcíi Márqueze. Knihu do češtiny přeložila Blanka Stárková, byla publikována v roce 1985 a nedávno se dočkala i svého filmového zpracování. Kniha se zabývá 50 let trvajícím milostným trojúhelníkem mezi postavami Fermina Daza, Florentino Ariza a Doctor Juvenal Urbino na konci 19. století a v prvních dekádách 20. století (přibližně 1880-1930). Román se zabývá myšlenkou, že\nutrpení z neopětované lásky je druhem vznešenosti.\n\n\nPříběh se odehrává v Kolumbii, pravděpodobně ve městě Cartagena. Příběh začíná smrtí fotografa a bývalého vojáka Jeremiaha de Saint-Amour. K ohledání těla je pozván jeho dlouholetý přítel, starý a věhlasný doktor Juvenal Urbino. Zjistí, že šlo o sebevraždu. Smrt Jeremiaha s ním otřese víc, než si je schopen připustit. Začne přemýšlet o svém dosavadním životě, o minulosti, ale také o smrti. Jako by tušil její blízkost. Krátce potom se osmdesátiletý doktor Urbino vydá chytat papouška, který jim ulétl na vysoký strom. Neodhadne své schopnosti a zřítí se ze žebříku. Už se nedá nic dělat, pouze konstatovat smrt. Z jeho ženy Ferminy je rázem vdova. V den Urbinova pohřbu se na scéně objevuje Florentino Ariza, který má s Ferminou společného více, než si je schopna připustit. Kdysi dávno, skoro před šedesáti lety se začal odvíjet jejich příběh. Mladý poštovní poslíček Florentino Ariza jednoho dne spatří krásnou Ferminu, jak v parku pod mandloněmi učí číst svou tetu Escolástiku. Na první pohled se do ní zamiluje a začne jí psát spousty dopisů, ve kterých jí vyznává nekonečnou lásku a prosí ji o odpověď. Fermina ovšem jeho cit neopětuje tak, jak by si přál. Na zoufalé dopisy mu odpoví po dlouhé době jen jednou, a navíc hodně vlažně a stručně. Ale i za tohle je Florentino neskutečně šťastný. Snaží se pořád získat její náklonnost, složí pro ni valčík, který ji v největším zoufalství chodí hrát pod okno. Neustává v psaní dopisů, na které mu Fermina pomalu začíná odpovídat. Ve své korespondenci dojdou tak daleko, že se začnou domlouvat i na svatbě. V tom ale zasáhnou okolnosti. Ferminin otec Lorenzo Daza na všechno přijde a velmi se rozčílí. Florentina rozhodně za zetě nechce, protože nemá žádné peníze ani perspektivní budoucnost. Fermině striktně oznámí, že na Florentina musí zapomenout. Jenže Fermina je tvrdohlavá a otci neustoupí, dokonce mu vyhrožuje sebevraždou. Tak to Lorenzo Daza zkusí z druhé strany. Sejde se s Florentinem a přesvědčuje ho, aby se Ferminy vzdal pro její vlastní dobro. Není mu to ale nic platné, Florentino totiž vidí ve Fermině jediný smysl své existence a za žádnou cenu se jí nevzdá. Lorenzo Daza to zkouší po dobrém i po zlém, ale nic nevzmůže. Jeho trpělivost je u konce. Sebere Ferminu a odjede s ní na vzdálený ranč, kde žijí sourozenci její matky. Fermina je zprvu nešťastná, ale v jedné ze svých mnohých sestřenic, Hildebrandě Sanchézové, najde nejlepší přítelkyni, která jí umí se vším pomoci. Fermina pomalu zapomíná na Florentina, když jí sestřenice tajně přinesou telegrafní zprávy, které jí zoufalý Florentino posílal. Začnou si opět dopisovat a po pár letech, které Fermina strávila daleko od domova, se blíží čas návratu. Fermině je čerstvých osmnáct, když se s otcem vrátí do města. Florentino se to dozví, a okamžitě se jí vydá hledat do ulic. Fermina je zrovna na nákupech, když za sebou uslyší známý hlas. Otočí se, ale je zklamaná. Uvědomí si, že za ta léta, co se neviděli, si Florentina příliš zidealizovala a že se vlastně zamilovala jen do iluze, ne do skutečného člověka. Nechce to příliš prodlužovat, a tak svůj dojem Florentinovi ihned sdělí. Ten je z toho nejdříve zmatený, a potom nešťastný. Zhroutí se mu svět, a uvědomí si, že vše, pro co žil je pryč. Pořád si ale dělá falešné naděje a nepřipouští si, že by ji mohl ztratit. Pořád ji vyhledává, přesvědčuje ji a prosí. Fermina je ale neoblomná a ze svého rozhodnutí neustoupí. Florentino postupně poznává, že už nemá šanci. Stane se z něj tělo bez duše a utápí se ve svém smutku. Fermina se zatím seznámí s dotorem Juvenalem Urbinem, který je i přes své mládí všeobecně uznávaný. Má i dobrý původ, jeho otec býval věhlasným lékařem, specializujícím se na choleru, která ho nakonec také zahubila. Doktoru Urbinovi se Fermina velice líbí, ale ona mu dává okatě najevo, že nemá zájem. Lorenzo Daza ale ihned vidí, že s tímto mužem by jeho dceru čekala skvělá budoucnost, a tak ho před ní začne vychvalovat a dokonce jí podstrkává dopisy, které jí doktor posílá. Fermina ho brzy poznává blíž a získává k němu značnou náklonnost. Brzy se začne chystat svatba. Florentinův smutek za tu dobu ani v nejmenším neochladl, naopak ještě zesílil. Florentino ve svém neštěstí prchá na moře v lodi Karibské říční paroplavba, kterou vede jeho strýc Lev XII., bratr Florentinova otce, který si ale jeho matku Tránsito nikdy nevzal a syna až do své smrti tajil. Lev XII. se snaží aspoň trochu pomáhat svému synovci, a tak ho zaměstná v Karibské říční paroplavbě. Mezitím, co je Florentino na moři, se Fermina vdává a odjíždí s doktorem Urbinem na svatební cestu do Evropy. Florentino na ni ale nedokáže zapomenout ani na moři. Moc si přeje, aby Fermina viděla, jak kvůli ní trpí. Celé dny je duchem nepřítomen a vyžívá se ve svém žalu. Přesto ale tato plavba znamená zásadní obrat v jeho životě. Když je totiž sám v noční kajutě, přijde tam za ním neznámá žena a pomiluje se s ním. Než Florentino stačí neznámou ženu identifikovat, zase mu zmizí. Druhý den se k němu žádná žena nehlásí, a tak Florentino může jenom hádat, která to byla. Tu noc si ale uvědomí, že právě milostná dobrodružství mu mohou částečně pomoci se odpoutat od neutěšené reality. Za těch 51 let, co Florentino čekal na smrt doktora Urbina, navázal přes 600 milostných poměrů, z nichž některé byly pouze jednorázové, a některé trvaly dosud. Žádná z žen ale nemohla počítat s žádným hlubším citem, protože jeho srdce nikdy nepřestalo patřit Fermině. Florentino za tu dobu i velmi povýšil v práci. Starý strýc Lev XII. se odebral na penzi a Florentina učinil svým nástupcem na post ředitele Karibské říční paroplavby. Z Florentina se stal do jisté míry vážený člověk, ale jeho osobní život byl vždy trnem v oku místním drbnám, proto se o něm neustále šířily všemožné pomluvy, kterým ale stejně nevěnoval pozornost. Fermina žila relativně klidný životem. S doktorem Urbinem měla dvě děti, všichni žili v prostorné vile, kam se přestěhovali od Urbinovy nesnesitelné, panovačné matky a sester. Se svým manželem se navzájem doplňovali a v poklidu prožívali podzim života. Po Urbinově náhlé smrti se Fermina uzavřela do sebe. Nedovedla si dobře představit svůj další život bez manžela. Přichází den pohřbu a na mezi mnoha smutečními hosty se objevuje Florentino, který nechce promarnit chvíli, na kterou tak dlouho čekal. Zachová se ale příliš zbrkle a bezohledně k situaci, když opět vyzná Fermině lásku. Ta je vzteky bez sebe, nedokáže pochopit, jak jí může tohle říct v den pohřbu jejího manžela. Ostře ho odmítne a vykáže ven. Florentino je nešťastný, že se ani jeho druhá příležitost nepovedla. Nechce se ale vzdát, protože pak už by pro něj jeho život neměl žádnou cenu. Odhodlá se a napíše Fermině omluvný dopis. Ta mu ale odpoví dopisem plným urážek a nadávek. On se ale nevzdá, píše jí dál. Už ne žádná horoucí a zoufalá vyznání lásky, ale inteligentní úvahy o lásce a životě vůbec. Útěchou mu je, že se mu neotevřené dopisy nevrací obratem zpět, přesto si ale ve svých obavách představuje, jak jeho dopisy rozezlená Fermina hází do ohně. Je tomu ale úplně naopak. Fermina totiž čekala, že ji Florentino odpoví na její urážlivý dopis ve stejném duchu, a o to víc je překvapena, když se tak nestane. Od toho okamžiku si každý jeho dopis pečlivě přečte a za nějakou dobu se odhodlá i k odpovědi. Začnou si dopisovat a brzy dojde i k setkání, z kterého se stanou pravidelná odpoledne u karet a kávy. Když se jednoho dne Fermina zmíní o tom, že by chtěla pryč z města, Florentino okamžitě zařídí místa na přepychovém parníku jeho společnosti. Zapomenou na svůj dosavadní život a prostě odplují. Na lodi se velice sblíží a začnou si uvědomovat to, co k sobě navzájem cítí. Není to ta stará zašlá láska, která je pojila v dávném mládí, ale ani zbrusu nově objevená. Je to vlastně pokračování jejich naivní, mladé lásky, která přeskočila dlouhá léta manželského života, a nedotčena teď pokračuje jako ryzí a laskavý cit. Užívají si společné okamžiky plnými doušky, a když loď přistane, vyloží cestující a má nabrat další na zpáteční cestu, Florentino se rozhodne, že vyvěsí na lodi žlutou vlajku, což značí, že na palubě je cholera a že loď nesmí nikde přistát. To se také stane, a tak na lodi zůstává pouze Florentino, Fermina a kapitán. Když se pomalu vrací zpět k městu, oba si uvědomují, že návrat to všechno, co spolu prožili sami na lodi, zničí. Proto Florentino řekne kapitánovi, aby nechal žlutou vlajku viset a aby loď otočil a místo do města plul do dáli po řece Magdaleně. Na kapitánovu otázku, jak dlouho se chtějí plavit takhle odnikud nikam, Florentino odpovídá slovy, které měl připravené celých 51 let. ,Celý život. \" řekl.\nV roce 2007 byl podle knihy natočen stejnojmenný film v režii Mika Newella v hlavních rolích Javier Bardem, Giovanna Mezzogiorno, Laura Harring\n"}
{"id": "319880", "url": "https://cs.wikipedia.org/wiki?curid=319880", "title": "Seznam českých držitelů profilicence UEFA", "text": "Seznam českých držitelů profilicence UEFA\n\nCertifikát profi licence UEFA opravňuje fotbalové trenéry k vedení národních reprezentací a zahraničních fotbalových klubů. Toto je seznam českých držitelů této licence.\n\n\n2. https://trenink.fotbal.cz/treneri-uefa-pro-licence-v-sidle-uefa-v-nyonu/a5387\n"}
{"id": "319886", "url": "https://cs.wikipedia.org/wiki?curid=319886", "title": "Uchatka nadmutá", "text": "Uchatka nadmutá\n\nUchatka nadmutá (\"Radix auricularia\") či také plovatka nadmutá je sladkovodní plž s ulitou z čeledi plovatkovití. Ulita je pravotočivá, elipsoidálního tvaru s ostrým zakončením. Je stranově nesymetrická. Žije ve větších sladkých zarostlých vodách, rybnících, tůních nebo také jako nezvaný návštěvník v akváriích. Vyskytuje se po celé Evropě, v severní a východní Asii. Byla také zavlečena do Severní Ameriky.\n\n"}
{"id": "319888", "url": "https://cs.wikipedia.org/wiki?curid=319888", "title": "Etiopské císařství", "text": "Etiopské císařství\n\nEtiopské císařství (amharsky የኢትዮጵያ ንጉሠ ነገሥት መንግሥተ, \"Mangista Ityop'p'ya\"), známé též jako Habeš, byl africký stát rozkládající se na území dnešní Etiopie a Eritreje. Existovalo přibližně od roku 1137, kdy na etiopský trůn dosedla dynastie Zangweovců. Po nich nastoupila v roce 1270 Šalomounovská dynastie, která uhájila nezávislost Etiopie po 700 let a to i během tzv. „rvačky o Afriku“ mezi evropskými velmocemi během 19. století s výjimkou několika let během druhé světové války, kdy byla Etiopie obsazena italskými vojsky. Císařství, jako etiopské státní zřízení, se udrželo do roku 1975, kdy byla pučem monarchie svržena a nastolena levicová socialistická vláda.\n\nHistorie nezávislé Etiopie se začala psát po smrti posledního aksumského krále kolem roku 1137. Zangweovci byli dynastií etiopského etnického původu a jejich moc nikdy nepřesáhla území, kde převažovalo etiopské obyvatelstvo. Nicméně dále podporovali christianizaci země a budování kostelů.\n\nKolem roku 1270 byl poslední král z dynastie Zangwe svržen králem, který se prohlašoval za nástupce aksumských císařů a dědice šalomounovských vládců. Šalomounovci vzešli z etnické skupiny Habešanů, kterým také vládli (a po kterých byla Etiopie nepřesně přezdívána jako \"Habeš\"). Šalomounovci v zemi vládli s několika přestávkami od roku 1270 do 20. století. Za jejich vlády se zformovala Etiopie přibližně do současného rozsahu. Etiopští císařové si během své vlády podrobili většinu obyvatelstva žijícího v dnešní Eritrey a Etiopii. Úspěšně bojovali s tureckými i arabskými vojsky, která vtrhla do Etiopie, a navázali úspěšné kontakty s některými evropskými mocnostmi.\n\n80. léta 19. století byla ve znamení „rvačky o Afriku“ mezi evropskými mocnostmi a modernizace Etiopie. Do oblasti východní Afriky expandovala Itálie, která se rovněž pokusila připojit Etiopii ke svým koloniím. Italské úsilí o ovládnutí Etiopie v 19. století vyvrcholily roku 1896 v bitvě u Adwy, kde italské expediční sbory utrpěly od vojsk císaře Menelika II. těžkou porážku. Vítězství Etiopanů tehdy vzbudilo pozornost celého světa a císařství tak uhájilo svou nezávislost. Itálie s Etiopií následně 26. října 1896 podepsaly prozatímní mírovou smlouvu.\n\nRoku 1935 italská armáda pod velením maršála Emilia De Bona provedla ze sousedního Italského Somálska invazi do Etiopie. Válka trvala sedm měsíců a skončila drtivým vítězstvím italských expedičních sborů. Císař Haile Selassie I. tehdy marně naléhal na Společnost národů, ta však do situace účinně nezasáhla. Proti italské intervenci se sice postavil Sovětský svaz, ale ten se ke konci třicátých let začal sbližovat s největším evropským spojencem Italů - nacistickým Německem, jehož diplomacie brzy sovětské agitace ve prospěch Etiopie ztlumila. Francie a Velká Británie nakonec uznaly anexi Etiopie a císař, který se nedočkal pomoci, odešel do exilu.\nPo vypuknutí válečného konfliktu mezi Etiopií a Itálií působil v císařských službách český krajan Ing. Adolf Parlesák (autor knihy Habešská odyssea), který se jako vojenský poradce spolu se svými přáteli zúčastnil i několika bitev v severní Etiopii (konflikt pokrývali i čs.váleční zpravodajové), a který po porážce v květnu 1936 odešel s císařem do emigrace a po válce se vrátil do vlasti.\n\nZ italských východoafrických kolonií a území Etiopie byla vytvořena kolonie zvaná Italská východní Afrika. Italové svou vládu neudrželi dlouho, protože se museli soustředit na válku v Evropě. Roku 1941 byla Etiopie osvobozena spojeneckou armádou a 6. dubna téhož roku se triumfálně vrátil císař Haile Selassie do Addis Abeby. Protože Etiopie byla po druhé světové válce spojencem Spojených států, byla k ní ze strategických důvodů připojena Eritrea, kterou před válkou ovládali Italové.\n\nRoku 1974 se moci v císařství chopila vojenská junta, zvaná \"Derg\" (\"Rada\"), která si na císaři vynutila změnu vlády. Později onu vládu důstojníci Dergu sami svrhli, chopili se přímo moci, císaře sesadili a uvrhli do domácího vězení. Ani Derg samotný nebyl zcela názorově jednotný, část z jeho vůdců byla pro cestu konstituční monarchie v čele s generálem Amanem Andomem, část byla orientována marxisticky. Nakonec proběhl převrat a komunističtí důstojníci získali převahu. Následně byla zrušena monarchie a Etiopie se proměnila v komunistický stát s orientací na Sovětský svaz.\n\n"}
{"id": "319891", "url": "https://cs.wikipedia.org/wiki?curid=319891", "title": "Ležáky", "text": "Ležáky\n\nLežáky (německy \"Ležak\", od roku 1939 \"Lezaky\") byla osada na Chrudimsku, která byla 24. června 1942, 14 dní po vyhlazení Lidic v důsledku heydrichiády vypálena a její obyvatelé zavražděni nacisty jako odplata za to, že v ní byla ukrývána vysílačka Libuše parašutistické skupiny Silver A, která se účastnila atentátu na zastupujícího říšského protektora Reinharda Heydricha.\n\nČasně odpoledne byly Ležáky obklíčeny a obyvatelé shromážděni a převezeni do Pardubic, kde bylo 33 dospělých pozdě večer zastřeleno. Jedenáct dětí bylo odesláno do plynových komor a jen dvě dány na převýchovu do Německa, odkud se po válce vrátily.\n\nOsadu Ležáky tvořilo osm domů seskupených na pravém břehu říčky Ležák, patřících k Habrovči, tehdy části obce Louka (dnes sloučeno do obce Vrbatův Kostelec), a sousedící Švandův mlýn na levém břehu, patřící k Dachovu, části obce Miřetice. Po válce nebyly Ležáky obnoveny, ale na jejich místě vznikl památník, který tvoří vyznačené půdorysy původních budov a pietní místo. Od 1. června 2008 památník spravuje státní příspěvková organizace Památník Lidice.\n\nStát se v roce 2018 rozhodl pozemky, na kterých se nachází příjezdová cesta k muzeu a bývalé lomy, kde obyvatelé Ležáků čekali na popravu, koupit od soukromých vlastníků. Zaplatí za ně 5,5 milionu korun. Tím by se měla zjednodušit péče o celý památník.\n\nOd roku 1941 byly v Protektorátu Čechy a Morava vysazovány parašutistické skupiny, které měly za úkol navázat kontakt s odbojem, zlepšit spojení s exilovou vládou v Británii a vést diverzní akce proti německým okupantům. 27. května 1942 provedli parašutisté atentát na zastupujícího říšského protektora Reinharda Heydricha. To vedlo k masovým represím proti českému obyvatelstvu.\n\n10. června byly demonstračně vyhlazeny Lidice na Kladensku, i když jejich obyvatelé neměli s atentátem nic společného. Parašutista Karel Čurda, oddělený od ostatních, se 16. června přihlásil na pražském gestapu a vypovídal i o odbojové síti na Pardubicku.\n\n20. června byl zatčen její první člen, správce lomu Hluboká v bezprostřední blízkosti Ležáků, 21. června ležácký mlynář Jindřich Švanda. Byli vyslýcháni a mučeni.\n\n24. června časně odpoledne obklíčilo Ležáky 150 mužů pardubické roty 20. záložního policejního pluku „Böhmen“ pod vedením gestapa; na vnější kordón bylo povoláno 30 českých četníků z Chrudimi a Náchoda. Němci shromáždili obyvatele Ležáků i z okolí, kde se právě zdržovali (pro školní mládež si zajeli do skutečské školy), a odvezli je do pardubické vily Zámeček, kde policejní pluk sídlil a za heydrichiády popravoval. Následně domy vyrabovali a kolem páté zapálili; všech 33 obyvatel starších 15 let bylo po deváté hodině večer zastřeleno u Zámečku. 25., resp. 26. června byla zpráva o vyhlazení Ležáků zveřejněna.\n\nNa podzim 1943 byly trosky budov strženy.\n\nLežácké děti byly z Pardubic večer převezeny do dětského útulku v Praze a počátkem července do průchozího tábora v polské Lodži, kde prošly tříděním. Dvě z dětí byly vybrány jako vhodné k poněmčení a zbylých jedenáct 25. července předáno gestapu, které je usmrtilo patrně v plynové komoře v Chełmnu.\n\nVyhlazení Ležáků přežily sestry Jarmila a Marie Šťulíkovy, které byly odeslány na převýchovu do Třetí říše. Jarmila se dostala do rodiny zemědělského inženýra Rudolfa Paetla na území Polska. Po válce rodina sama nahlásila, že opatruje dítě určené k poněmčení. Marie byla umístěna do rodiny německého úředníka v Poznani.\n\n\n"}
{"id": "319895", "url": "https://cs.wikipedia.org/wiki?curid=319895", "title": "Seznam rýnských falckrabat a falckých kurfiřtů", "text": "Seznam rýnských falckrabat a falckých kurfiřtů\n\n\n\n\n\n\n\n"}
{"id": "319901", "url": "https://cs.wikipedia.org/wiki?curid=319901", "title": "Mák setý", "text": "Mák setý\n\nMák setý (\"Papaver somniferum\") je rostlina z čeledi makovitých \"(Papaveraceae)\", u nás běžně pěstovaná jako zdroj potravinářského máku. Obsahuje různé alkaloidy a bílé mléko z nezralých makovic je významný zdroj opia, proto je v některých státech jeho pěstování zakázáno. Česká republika je ve světovém měřítku nejvýznamnější legální pěstitelskou zemí.\n\nJednoletá rostlina 30-150 cm vysoká, lysá a namodralá, silně mléčicí. Listy jsou přisedlé, podlouhle vejčité a pilovitě zubaté. Květní stopky jsou dlouhé, často odstále chlupaté, květy až 10 cm v průměru. Kalich je lysý, dva páry korunních plátků bílé, růžové, červené nebo fialové barvy s černohnědou skvrnou na basi se silně překrývají a snadno opadávají. Okraje lístků vlnité až zubatě stříhané. Blizna má osm až dvanáct laloků, semeník kulovitý. Zralá makovice je světle šedá, téměř kulovitá, 3-8 cm v průměru, s víčkem. Semena drobná, bílá, namodralá nebo černá, silně olejnatá. Kvete v červnu až srpnu, pěstuje se v mnoha odrůdách a často zplaňuje.\n\nMák je využíván již několik tisíc let. Prvně se nejspíše pěstoval již v 6. tisíciletí př.n.l. v oblasti Středomoří a o tisíc let později v Mezopotámii sloužil jako zdroj opia. Některé civilizace jako např. Egypťané využívaly opia jako sedativa.\n\nV 9. století se dostal z oblasti Persie na území dnešní Číny, kde se později, přibližně v 18. století, stalo opium významnou silou ovlivňující společnost.\n\nNa území dnešní České republiky se mák ve velkém jako olejnina začal pěstovat počátkem 19. stol. po katastrofálních škodách na olivových plantážích v jižní Francii. V roce 1896 se mák pěstoval na ploše 1772 ha, s průměrným výnosem 0,71 t/ha, nejvíce ve středních Čechách okolo Prahy a v okolí Tábora a Čáslavi. Do roku 1946 vzrostla plocha, na které se mák pěstoval, na 31 000 ha a od té doby postupně klesala na méně než 8 000 v roce 1989. Poté začala prudce vzrůstat k 30 000 ha v roce 1994. Další prudký skok následoval po roce 2004 (hektarový výnos 0,9 t/ha) a v roce 2007 bylo mákem oseto téměř 60 000 ha (0,58 t/ha). V posledních letech se v ČR plochy ustálily kolem 35000 ha.\n\nPěstování máku postupně nahradilo plodiny regulované EU jako je např. cukrovka. V pozdějších letech ale došlo k poklesu oseté plochy. \n\nMezi odrůdy vyšlechtěné na českém území patří Azur (pěstován během let 1928–73), Hanácký modrý (1934–80), Modran (1969) a Amarin (1975). V poslední době se podařilo vyšlechtit celou řadu zajímavých, především bělosemenných odrůd pod názvy Sokol, Racek, Orel, ale i odrůdu s okrovou barvou semene Redy. Z odrůd českého modrého máku jsou pěstované Orfeus (2009), Orbis (2012), Aplaus (2014), Opex (2015), Onyx (2016).\n\nZe slovenského šlechtění vznikly odrůdy Dubník (1985), Gerlach (1990), Albín (1991), Magik (1993), Opal (1995), Bergam (1998), Maratón (2000), Malsar a Major (2002), MS Harlekýn (2018) .\n\nPodle zákona 167/1998 Sb o návykových látkách je zakázáno z máku získávat opium (§ 15) a pěstování máku na výměře větší než 100 m podléhá ohlašovací povinnosti (§ 29). \nVšechna produkce je v České republice určena pro potravinářství, makovina (makovice) se v ČR nevykupuje. V zahraničí však je mák (technické odrůdy) pěstován, zejména v západní Evropě, výhradně pro farmacii. Mák se u slovanských národů, ale i v Rakousku, Německu, široce používá především při přípravě makového pečiva. Přes 4/5 české produkce je exportována, především do slovanských zemí a Rakouska, kde je mák tradiční pochoutkou. V západních zemích jsou makové produkty často pokládány za nevhodné, protože je částečně mylně předpokládáno, že obsahují návykové látky.\n\nV potravinářském máku, který je pěstován v České republice, by však morfinu a kodeinu mělo být jen nepatrné množství. Výzkum provedený lékařským týmem fakultní nemocnice v Plzni však naznačuje, že hodnoty těchto látek v krvi by mohly ve výjimečných případech dosáhnout hodnot, které sice k navození euforického stavu ještě nevedou, ale mohly by postihnout reakční rychlost řidiče. Při hodnocení policejní hlídkou by velké jedlíky makových koláčů proto mohlo čekat i obvinění z řízení pod vlivem omamných a psychotropních látek.\n\nVzhledem k výskytu morfinu a další opiových alkaloidů v máku, řešil Evropský úřad pro bezpečnost potravin (EFSA) otázku bezpečné dávky těchto látek v potravinách obsahujících mák. Odborníci stanovili, že tzv. akutní denní referenční dávka morfinu obsaženého v máku činí 10 mikrogramů na kilogram tělesné hmotnosti.\n\nMák však také obsahuje velké množství vápníku, železa a zinku. Olej obsažený v makovém semeni obsahuje nejvíce kyseliny linolové ze všech běžně pěstovaných a pro potravu využívaných rostlin. Kyselina linolová (PUFA) patří do skupiny omega-6 esenciálních mastných kyselin.\n\nPři sklizni máku je nutné klást důraz na zralost semene. Nedozrálé semeno máku může obsahovat více kodeinu, který má sedativní účinky.\n\n\n"}
{"id": "319907", "url": "https://cs.wikipedia.org/wiki?curid=319907", "title": "Lázeňská oplatka", "text": "Lázeňská oplatka\n\nLázeňské oplatky jsou druh sladkého pokrmu, který se vyrábí ze dvou křupavých oplatek, mezi nimiž se nachází sladké sypání. Tradici výroby založili čeští Němci.\n\nArcheologické nálezy naznačují, že oplatky byly vyráběny již někdy v 18. století. Z této doby pocházejí první zdokumentované formy na jejich pečení, ale o původu tohoto pokrmu není mnoho známo. Od roku 1856 dochází ke vzniku prvních průmyslových oplatkáren, které zahájily masovou výrobu oplatek.\n\nČeští výrobci oplatek usilují, aby byl tento produkt uznán Evropskou unií za tradiční český výrobek a získal tak zvláštní ochranu.\n\nPodle vzpomínek Alfreda Bayera, zakladatele průmyslové výroby karlovarských lázeňských oplatek, se oplatky připravovaly v jednotlivých karlovarských domácnostech už před rokem 1800. Dělo se tak zejména v pensionech, v nichž bydleli lázeňští hosté. Zpočátku šlo o jednu vrstvu, posypanou pouze cukrem, až později se objevila varianta se dvěma vrstvami a cukrem uprostřed. Ještě později začaly domácí pekařky k cukru přidávat další koření pro ochucení.\n\nV první polovině 19. století přišla do Karlových Varů za prací mladá německá pomocnice Barbara Nasler, rodačka z Lubence na Podbořansku. Sloužila v pensionu Weißen Taube (\"Bílý Holub\"). Zanedlouho se seznámila s karlovarským policistou Michaelem Bayerem, českým Němcem z Oplotce na Domažlicku. V roce 1854 měli svatbu. To už se Barbara delší dobu zabývala pokusy, jak lázeňské oplatky, které pro hosty pekla, vylepšit. Zdokonalila těsto, které se nyní peklo až dozlatova, a zabývala se také tím, jak zajistit rovnoměrné naplnění cukrem a další náplní mezi dvěma vrstvami. Nejčastěji šlo o oříšky, mandle a vanilku.\n\nPrvní pekárnu oplatek pro lázeňské hosty založila v roce 1867. Nesly označení Karlovarské oplatky – Barbara Bayer. Pro velmi dobrou chuť a vysokou kvalitu se rychle staly velmi oblíbené. V roce 1876 se v Karlových Varech léčil Josheph Schneider z Berlína, příslušník pruského dvora, který si domů odvezl jedno balení oplatek Barbary Bayer – a krátce na to přišla objednávka od kanceláře císaře Viléma I. na týdenní dodávky oplatek. Konzumovaly se na císařském dvoře a podle svědků je čas od času jedl i sám císař.\n\nBarbara Bayer zemřela v říjnu 1887, rodinnou pekárnu převzal syn Karl Bayer, který nadále uchovával tajný recept na složení těsta a náplně oplatek. Podstatně rozšířil okruh odběratelů, lázeňské oplatky se vyvážely do Španělska, Ruska, Nizozemí, Srbska, Bavorska a Uher. Průmyslová výroba se neustále zdokonalovala, byla zavedena i výstupní kontrola ve formě poklepání na oplatky, která měla prokázat, že oplatka je křehká a není vlhká. Jako další ochrana proti vlhkosti bylo v roce 1895 zavedeno balení oplatek do staniolu. V roce 1899 bylo Bayerovo pekařství lázeňským oplatek jmenováno císařským dvorním dodavatelem pro vídeňský dvůr. Oplatky získávaly mnoha ocenění na světových veletrzích. Rodina Bayerů si nechala patentovat řadu technických vynálezů, které sloužily k výrobě oplatek, především nová pekárenská zařízení.\n\nNa začátku 20. století se oplatky pekly už ve třech provozech. První velká krize přišla po vypuknutí první světové války, kdy bylo s okamžitou platností zakázáno užívání pšeničné mouky, másla a cukru na průmyslovou výrobu sladkostí, od roku 1916 potom vešel v platnost všeobecný zákaz průmyslové výroby oplatek. Slavné jméno karlovarských lázeňských oplatek oživil syn Karla Bayera Karl mladší, po jeho smrti v roce 1932 se továrny ujal bratr Herbert Bayer. V letech druhé světové války narukoval ke službě se zbraní, navíc v dubnu 1945 utrpěla pekárna škody při náletu na Karlovy Vary. Rodina byla v roce 1948 vysídlena z Karlových Varů a zahájila výrobu oplatek v Německu, která ale koncem padesátých let skončila vzhledem ke zdravotnímu stavu zakladatelů. Původní tajný recept opatrují potomci Bayerů, žijící v Bavorsku, dodnes.\n\nV 19. století se obdobný výrobek rozšířil v Horním Slezsku v oblasti Pštiny pod názvem oblaty (z německého obecného výrazu Oblaten pro oplatky) či slezské oplatky. Na poznaňském veletrhu Polagra Farma 2007 získal tento výrobek cenu Perła 2007 v soutěži Naše kulinární dědictví a 17. května 2010 byl polským Ministerstvem zemědělství a rozvoje venkova zapsán na seznam tradičních výrobků.\n\nV Německu vyrábí podobné oplatky firma Wetzel (Dillingen an der Donau) a Dr. Quendt (Drážďany).\n"}
{"id": "319910", "url": "https://cs.wikipedia.org/wiki?curid=319910", "title": "Tyr", "text": "Tyr\n\nSlovo Tyr má několik významů:\n\n"}
{"id": "319911", "url": "https://cs.wikipedia.org/wiki?curid=319911", "title": "Port knocking", "text": "Port knocking\n\nPort knocking ( ) označuje v počítačových sítích metodu, jak si z nedůvěryhodného počítače otevřít přístup do počítače nebo počítačové sítě chráněné firewallem bez nutnosti se na počítač s firewallem přihlásit a jako administrátor jeho nastavení ručně změnit. Tento způsob umožňuje mít firewall vůči nedůvěryhodným počítačům zdánlivě úplně uzavřený a přes to mít možnost pomocí speciální utajené sekvence datagramů jeho nastavení změnit. Metoda umožňuje vyhnout se zneužití bezpečnostních chyb v programech obsluhujících trvale otevřené porty.\n\nOtevření přístupu lze dosáhnout generováním pokusů o připojení na skupinu předem specifikovaných portů. V případě, že byla přijata správná sekvence pokusů o připojení, pravidla firewallu jsou dynamicky modifikována a tím je žadateli umožněn přístup na port(y), o který(é) žádal. Další varianta zvaná Single Packet Authentication umožňuje autentifikaci pomocí jednoho zašifrovaného paketu.\n\nHlavní cíl port knockingu je předcházet využívání exploitů na permanentně otevřených portech. Díky tomu skenování portů vzdáleného počítače vykazuje pouze porty zavřené a otevřené jsou jen pro hosty, kteří odeslali správnou klepací sekvenci.\n\nImplementace port knockingu se provádí démonem, který sleduje logovací soubor firewallu na pokusy o připojení a podle nich následně mění konfiguraci firewallu. Lze také uskutečnit procesem, který zkoumá pakety na vyšší úrovni (například pomocí zachytávacího rozhraní Pcap). Proces pak pakety přijímá již otevřenými TCP porty bez nutnosti klepací sekvence.\n\nKlepnutí je podobné tzv. secret handshake a může se skládat z libovolného počtu paketů TCP, UDP nebo ICMP i jiných protokolů poslaných na čísla portů vzdáleného počítače. Klepnutí mohou být jednoduchá, od posloupnosti (např. TCP port 1000, TCP port 2000, UDP port 3000) až ke komplexnímu závislému na čase, nebo na zdrojové IP adrese závislému klepnutí.\n\nPort knocking démon na straně serveru naslouchá paketům na určených portech (případně čte log firewallu nebo zachytává pakety). Klientem je speciální nástroj, který může být jednoduchý jako netcat, nebo modifikovaný program ping nebo komplikovaný jako hashový generátor a musí být použit před obvyklým pokusem o připojení ke službě.\n\nVětšina port knocking programů jsou stavové systémy v tom, že pokud první část klepnutí byla úspěšně přijata a chybná druhá část nedovolí vzdálenému uživateli pokračovat, není uživateli poskytnuto žádné vodítko, na jakém místě v sekvenci nastala chyba. Často jediná možnost jak zjistit nezdařený pokus je na konci sekvence, kde port, který měl být otevřen, zůstal uzavřený. Klientovi se tedy zpravidla žádný paket neposílá. Říkáme, že klient provádí pasivní autentizaci.\n\nPřestože tato technika nebyla zatím široce přijata, byla začleněna do nových rootkitů.\n\nPokud útočník nezná sekvenci klepání, je pro odhalení i té nejjednodušší sekvence zapotřebí masivní útok typu brutal force. Jde-li například o klepnutí na porty 1000, 2000 a 3000, musí útočník zkoumat všechny kombinace v rozmezí 1-65535 a mezi každým pokusem sledovat, jestli na některém portu nedošlo k otevření. Dokud není přijata sekvence tří klepnutí ve správném pořadí, tedy bez jiných paketů mezi nimi, stavový systém neotevře port.\n\nK uskutečnění úspěšného klepnutí definovaného třemi porty by bylo třeba v nejhorším případě vyzkoušet 65535 kombinací, což je 18 445 618 199 572 250 625, tedy 18×10, tj. 18 trilionů. Průměrně by tedy bylo potřeba 9 trilionů pokusů. Útok hrubou silou se stává ještě více nepraktickým v případě, že je na straně serveru nastaven časový limit pro přijímání spojovacích paketů.\n\nKdyž je pomocí port knockingu úspěšně otevřen port, je obecně otevírán pouze IP adrese, která byla strůjcem klepnutí. Je to podobné technice povolování IP adres na základě seznamu (whitelist), ale zde ve více dynamické podobě. Autorizovaný uživatel, situovaný kdekoliv ve světě, je schopen otevřít si port (o který má zájem) pouze pro IP adresu, kterou používá, bez nutnosti zasílat požadavek administrátorovi. Po dokončení práce je schopný port opět zavřít, nebo může být implementován mechanizmus vypršení času a po jeho uplynutí se port sám uzavře.\n\nJelikož se port knocking chová stavově, několik uživatelů z různých IP adres může být současně v různých úrovních přihlašování. Tak je možné vpustit ověřeného uživatele skrze firewall i během útoků z různých IP adres.\n\nVyužití kryptografického hashe uvnitř klepací sekvence způsobí, že sniffing síťového provozu není efektivní pro získání sekvence a využití útoku typu replay.\n\nI když se správnou sekvenci podaří uhodnout, ukrást, nebo získat pomocí sniffingu, obvyklé bezpečnostní mechanizmy jsou stále aktivní.\n\nVyžadovaný software na straně serveru i klienta je malý a může se v podstatě rovnat shellovému skriptu, nebo dávkovému souboru, přičemž využití CPU i operační paměti zůstává minimální. Port knocking démon také směřuje k jednoduchosti, což snižuje zranitelnost a tento kód je pak i snáze auditovatelný.\n\nSe systémem port knockingu na portech jako je SSH lze předcházet i útokům hrubou silou na hesla a přihlašovací údaje. SSH démon se nemusí zatěžovat s každým pokusem, uskutečněným bez validního klepání, které se odrazí od zásobníku TCP/IP neškodněji než SSH autentizace.\n\nSystém je plně přizpůsobitelný a není limitovaný otevíráním specifických portů nebo otevíráním portů obecně. Pomocí klepání lze spouštět i shellové skripty, které mohou vykonávat rozličné akce.\n\nPort knocking je zcela závislý na robustnosti démona, který port knocking zpracovává.\nV případě selhání démona bude odepřen přístup na tento port všem uživatelům a z hlediska použitelnosti a bezpečnosti, je toto selhání nežádoucí.\nModerní port knocking implementace zmírňuje tento problém tím, že poskytuje monitorování procesu démona a v případě selhání ho restartuje.\nSystémy, které nepoužívají kryptografický hash jsou náchylné k spoofing útokům IP adres.\nTyto útoky, formou zamezení přístupu, používají principy port knockingu na známé IP adresy k zablokováním těchto adres, zasláním paketů s falešnou IP adresou na náhodné porty.\nServery pomocí statického adresování jsou obzvláště citlivé na tyto typy zamítnutí služby, protože jejich adresy jsou dobře známy.\n\nPort knocking může být problematický v sítích s vysokou latencí. Port knocking totiž závisí na paketech přicházejícím ve správném pořadí, aby byl port otevřen. TCP/IP je na druhou stranu navržen tak, aby fungoval sestavením paketů které jsou mimo provoz do soudržné zprávy. V těchto situacích je jediným řešením pro klienta, aby i nadále přeposílal správné pořadí paketů v pravidelných intervalech, dokud sekvence není potvrzena serverem.\nPort knocking nemůže být použit jako jediný ověřovací mechanismus pro server. Z bezpečnostního hlediska, jednoduchý port knocking spoléhá na bezpečnost utajením: neúmyslné zveřejnění sekvence knockingu kompromituje všechna zařízení, která tuto sekvenci využívají.\n\nNešifrovaný port knocking je vystaven možnosti odposlechnutí pomocí metody odchytávání paketů. Trasováním v síti vhodné délky lze detekovat správnou sekvenci klepání z jedné IP adresy, a tím poskytnout mechanismus pro neoprávněný přístup k serveru a rozšíření do připojené sítě.\nJakmile je jednou tato sekvence kompromitována, soubory protokolu na zařízení jsou zdrojem dalších platných sekvencí, a odhalují tak další možnost selhání. Řešením je obohatit každou klepací sekvenci o jednorázové heslo. Aby byl v praxi použitelný, musí být port knocking kombinován s jinými formami ověřování, které nejsou náchylné k opakování nebo k man in the middle útokům.\n"}
{"id": "319913", "url": "https://cs.wikipedia.org/wiki?curid=319913", "title": "Metro v Seville", "text": "Metro v Seville\n\nMetro v Seville ( ) je metro v španělské Seville. Sevilla s více než 700 tisíci obyvatel je 4. největší město ve Španělsku. Jediná linka metra je dlouhá 18,2 km s 22 stanicemi. Město překřižuje a propojuje s ním předměstské oblasti. V okolí stanic žije více než 200 tisíc lidí. Systém se začal stavět už v sedmdesátých letech, ale stavba nebyla pro mnohé obtíže dokončena. První linka byla nakonec otevřena celkem nedávno (2009) a využívá ji přibližně 50 tisíc lidí denně. Vedení města má v plánu vybudovat další tři linky o celkové délce 38 km. Výstavba všech má začít v roce 2012, ale je pravděpodobné, že na ni nebudou peníze.\n\nLinka je stavěna jako lehké metro s mělkými tunely. Vyznačuje se prudkými zatáčkami i stoupáním. stanice nemají příliš dlouhá nástupiště a soupravy nejsou o moc delší než tramvaje. Před pádem do kolejiště brání skleněné stěny na okrajích nástupišť. V nich je řada dveří, která se otevře spolu s dveřmi vlaku. Při vstupu jsou umístěny turnikety a v prostorách metra se nesmí fotografovat. Ve stanici Prado de San Sebastian je zajištěn přestup na krátkou tramvajovou trať vedoucí do centra a také na autobus z letiště.\n\n"}
{"id": "319914", "url": "https://cs.wikipedia.org/wiki?curid=319914", "title": "Webley-Fosbery Automatic Revolver", "text": "Webley-Fosbery Automatic Revolver\n\nWebley-Fosbery Automatic Revolver byl revolver, který byl uveden na trh v roce 1901, návrh zbraně však vznikl již v roce 1895.\n\nIdeou této zbraně bylo spojit dohromady výhody revolveru a pistole. Toho mělo být dosaženo pomocí složité konstrukce: rám se skládal ze spodní části s rukojetí a spouští, po které jezdila horní část zlamovacího rámu s válcem a hlavní. Vlivem zpětného rázu došlo k pohybu horní části rámu dozadu a opět dopředu, čímž došlo k pootočení válce současně s natažením bicího a spoušťového ústrojí. Nové nabití zbraně se provádělo stejně jako u obyčejných revolverů Webley s dělitelným rámem.\n\nZbraň měla malý zpětný ráz a malý odpor bicího mechanismu, ale svou spolehlivostí zaostávala nejen za revolvery, ale i za samonabíjecími pistolemi. Od její výroby se upustilo v roce 1924.\n\n"}
{"id": "319917", "url": "https://cs.wikipedia.org/wiki?curid=319917", "title": "Prosper Mérimée", "text": "Prosper Mérimée\n\nProsper Mérimée (28. září 1803 v Paříži – 23. září 1870 v Cannes) byl francouzský spisovatel.\n\nMérimée pocházel z rodiny duchovně orientovaných a velmi anglofilních rodičů. Po absolvování Napoleonova (dnes Jindřicha IV.) lycea a následném studiu práv, začal ihned působit jako autor. Svou dráhu spisovatele začal překladem údajně starobylých keltských básní \"Poems of Ossian\", v tehdejší době velmi čtenářsky populárního, které v roce 1770 údajně sesbíral a přeložil do angličtiny James Macpherson – ač, jak později vyšlo najevo, šlo o Macphersonovy podvrhy, měly tyto básně velký vliv na evropský preromantismus a romantismus.\n\nBrzy získal přístup i do pařížských uměleckých a literárních klubů. Tak poznal v roce 1822 např. Stendhala, se kterým se spřátelil, a následně také většinu romantiků včetně Victora Huga, kterému aplaudoval při památné „Bitvě o Hernaniho\" v roce 1830. V letech 1825–1826 procestoval Anglii a v roce 1830 Španělsko. Při své španělské cestě poznal pozdější manželku císaře Napoleona III. a právě tato známost mu přinesla prospěch v jeho pozdější politické kariéře.\nJeho prvním publikovaným dílem bylo v roce 1825 Théâtre de Clara Gazul, sbírka her, které byly vydány pod mystifikujícím pseudonymem fiktivní španělské herečky Clary Gazulové a ve kterých v souladu s novou romantickou estetikou byla ignorována pravidla klasických tří jednot. V roce 1827 vyšla \"La Guzla, ou Choix de poésies illyriques, recueillis dans la Dalmatie, la Croatie et l'Herzégovine\", další literární mystifikace, stylizovaná jako překlady ilyrských lidových písní, se kterou se Merimée připojil k tehdy módnímu trendu, který iniciovali v letech 1806 – 1808 dílem \"Des knaben Wunderhorn\" Clemens Brentano a Achim von Arnim. V roce 1828 se pokusil znovu stát se dramatikem a vydal hry \"La Jacquerie, scènes féodales\" a \"La Famille Carvajal, drame\", které zůstaly neuvedeny.\n\nV důsledku tohoto neúspěchu se již divadelní tvorbě dále nevěnoval a zůstal jenom spisovatelem. Začal se středním úspěchem historickým románem \"1572:Chronique du règne de Charles IX\" (1829), pojednávajícím o Bartolomějské noci.\n\nTrvalou slávu mu zajistilo až napsání více než 25 novel, které vydával zprvu v rychlém sledu v letech 1829–1830 a v jejichž tvorbě postupně pokračoval až do roku 1847. Mezi nejznámější díla patří: \"Mateo Falcone, Tamango\" (obě 1829), \"Le Vase étrusque\" (1830), \"La Vénus d'Ille\" (1837), \"Colomba\" (1841) a samozřejmě \"Carmen\" (1847), která posloužila v roce 1874 Georgesi Bizetovi jako předloha k jeho slavné opeře.\n\nPo červencové revoluci v roce 1830 se Mérimée začal věnovat politické kariéře. Aktivně se připojil k novému režimu ´´občanského krále´´ Ludvíka Filipa a v roce 1834, po jmenování rytířem čestné legie, mu byl svěřen úřad inspektora historických památek Francie (\"Inspecteur des monuments historiques de France\"). Díky této své funkci, ve které nacházel stále více uspokojení, se začal vydávat na mnohé cesty, a to i do zahraničí. Mohl tak získávat i obsahovou látku pro své cestopisy, který byly v tehdejší době oblíbeny jak mezi publikem, tak i vydavateli, jako např. \"Notes d'un voyage dans le midi de la France\" (1835) nebo \"Notes d'un voyage en Corse\" (1840). V rámci vedení úřadu Commission des Monuments historiques ustanovil skupinu pěti fotografů nazývaných Mission Héliographique ve složení Gustave Le Gray, Auguste Mestral, Édouard Baldus, Hippolyte Bayard a Henri Le Secq. Úkolem mise byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique.\n\nV roce 1844 byl nejtěsnější většinou zvolen členem Académie française. Únorovou revoluci v roce 1848 přestál ve svém úřadě bez úhony. Po jmenování Charles-Louis-Napoléon Bonaparta doživotním prezidentem (v prosinci 1851) těžil ze své dřívější známosti s jeho španělskou manželkou Eugénie. Tak byl v roce 1852 povolán důstojníkem čestné legie a v roce 1853, poté co se na konci roku 1852 Charles-Louis-Napoléon Bonapart nechal jmenovat císařem Napoleonem III., se stal členem horní komory parlamentu (senátu). Začal také pobývat na císařském dvoře, což přineslo nejen zlobu mnohých jeho literárních kolegů, ale i vneslo nepřátelství mezi něj a jeho staré přátele z dob romantismu, zvláště V. Huga, který se mezitím stal opozičním republikánem.\n\nV roce 1860 kvůli onemocnění astmatem, které u něj vypuklo v roce 1856, opustil Mérimée po dvaceti šesti letech úřad inspektora historických památek Francie. V roce 1863 nereflektoval na nabídku stát se ministrem vzdělání. V posledních letech svého života se stal propagátorem tehdejší ruské literatury ve Francii. Již předtím v roce 1849 přebásnil část Puškinovy tvorby. Později se stal, ve spolupráci s autory samotnými, překladatelem Puškinových i Turgeněvových děl.\n\nSesazení Napoleona III., které proběhlo 4. září 1870, přežil Mérimée jen o několik týdnů. Svůj poslední odpočinek nalezl na hřbitově (Cimetière du Grand Jas) v Cannes.\n\n\n"}
{"id": "319923", "url": "https://cs.wikipedia.org/wiki?curid=319923", "title": "Šen-čen", "text": "Šen-čen\n\nŠen-čen ( ; pinyin: Shēnzhèn; český přepis: Šen-čen) je jedno z největších měst v Číně a jedno z nejrychleji rostoucích na světě. Leží v jižní Číně, v deltě Perlové řeky u hranic s Hongkongem. Je subprovinčním městem v provincii Kuang-tung.\n\nŠen-čen se stal roku 1979 první speciální ekonomickou zónou v Číně. Tehdy měl jen několik tisíc obyvatel, živících se převážně rybářstvím.\n\nObrovský příliv investic jak z Číny samotné tak ze zahraničí způsobil, že má město v současnosti obyvatel. Historické památky zde vzhledem k minulosti města jako bývalá malá vesnice prakticky nejsou, jednou ze zajímavostí je např. zábavní park vystavěný okolo bývalého sovětského letadlového křižníku Minsk.\n\nV Šen-čenu je významné mezinárodní letiště Šen-čen Pao-an. Sídlí zde Šen-čenská univerzita, Polytechnická univerzita a mnoho dalších významných společností např. Huawei nebo TP-Link, které se zabývají výrobou elektroniky.\n\nPrvní historické zmínky o Šen-čenu pocházejí z dynastie Ming, přibližně z roku 1410.\n\nMístní lidé nazývali odvodňovací kanály v rýžových polích slovem 圳 (pinyin: zhèn; český přepis: čen).\nDoslovný překlad slova 深圳 (pinyin: Shēnzhèn; český přepis: Šen-čen) znamená \"Hluboké příkopy\",\nprotože v okolní krajině bylo mnoho potoků a zavlažovacích kanálů v rýžových polích.\n\nPůvodně rybářskou vesnici Šen-čen nechal čínský vůdce Teng Siao-pching proměnit na první speciální ekonomickou zónu v Číně. Ta byla formálně založena roku 1979 díky sousedství s Hong Kongem, který byl v té době prosperující oblastí pod správou Spojeného království. \"Speciální ekonomická zóna Šen-čen\" byla založena jako experimentální půda pro tržní kapitalismus řízený podle ideálu Socialismus s čínskými rysy.\n\nMěsto Šen-čen jako budoucí Speciální ekonomická zóna bylo vybráno k přilákání průmyslových investic z Hong Kongu.\nTento koncept se osvědčil, oživil další otevíraní se Číny světu a nastartoval hospodářské reformy. Šen-čen se nakonec stal jedním z největších měst v regionu delty Perlové řeky, který se stal jedním z největších tahounů Čínského hospodářství a největší výrobní základnou na světě.\n\nŠen-čen, dříve známý jako Pao-an, byl povýšen roku 1979 na úroveň prefektury, pod přímou správou provincie Kuang-tung (Kanton). V květnu 1980 byl oficiálně jmenován jako \"Zvláštní ekonomická zóna\", první svého druhu v Číně. Právo hospodářské správy na provinční úrovni bylo městu přiděleno v roce 1988.\n\nŠen-čen je nejstarší z pěti speciálních ekonomických zón v Číně.\nTeng Siao-pching je často považován za člověka, který spustil proces otevírání Číny okolnímu světu a inicializoval prudký ekonomický rozmach.\nTeng bývá také často spojován s městem Šen-čen.\n\nŠen-čen se řadí mezi subprovinční města. Pod jeho přímou správu spadá šest městských obvodů (zkráceně obvodů, , \"čchü\"), čtyři obvody vlastního města – Fu-tchien, Luo-chu, Nan-šan a Jen-tchien a dva předměstské obvody – Pao-an a Lung-kang. Předměstské obvody zahrnují po dvou „nových obvodech“ (, \"sin-čchü\"):\nKuang-ming a Lung-chua leží v Pao-anu, Pching-šan a Ta-pcheng v Lung-kangu.\n\nZvláštní ekonomická zóna zahrnuje Fu-tchien, Luo-chu, Nan-šan a Jen-tchien ale ne Pao-an a Lung-kang.\n\nLuo-chu, ležící uprostřed speciální ekonomické zóny (SEZ) a sousedící s Hong Kongem, je finančním a obchodním centrem. Jeho rozloha je 78,89 km². Fu-tchien, kde se nachází obecní vláda, pokrývá 78,04 km². Nan-šan je centrum hi-tech průmyslu a je situován v západní části SEZ. Pao-an (712,92 km²) a Lung-kang (844,07 km²) se nachází mimo SEZ na severo-západě a severo-východě. Jen-tchien je známý logistikou a je druhým největším přístavem s přepravistěm kontejnerů v Číně a třetím největším na světě.\n\nŠen-čen leží v subtropické části Číny, pod obratníkem Raka. Podle Köppenovy klasifikace podnebí spadá Šen-čen pod vlhké subtropické klima (Cfa). Jaro bývá poměrně suché, naopak v létě zde bývá často horko a vlhko, málokdy ale teploty přesahují 35 stupňů Celsia. Během léta občas zasáhnou tajfuny z východu. Zima je v Šen-čenu mírná, počasí je stabilní, obvykle bez jakýchkoliv nečekaných mrazů, což je způsobeno převážně kumulací tepla v Jihočínském moři.\n\nŠen-čen je významným dopravním uzlem mezi Hongkongem a zbytkem ČLR, je také významnou ekonomickou zónou, kterou využívají zahraniční investoři. Hlavním letištěm je mezinárodní letiště Šen-čen Pao-an. Mezi nejoblíbenější dopravní prostředky patří městské autobusy, systém metra s 8 trasami, městská železnice, auta a kola. V Šen-čenu sídlí podstatná část čínských firem a podniků, např. podniky zabývají se výrobou smartphonů a další elektroniky, jako jsou Huawei, ZTE, CoolPad, One Plus a jiní.\n\nV roce 2016 činil městský HDP 294 mld. USD.\n\nNa konci roku 2017 zástupci města oznámili, že všech 16 359 městských autobusů je elektrických. Dodavatelem vozidel je firma BYD. Ve městě bylo vybudováno 8000 dobíjecích míst v 510 dobíjecích stanicích. Čína si město vybrala pro pilotní projekt elektrizace dopravy v roce 2009. Pokračuje elektrizace taxislužby, na konci roku 2017 bylo 63 % z 17 000 vozidel taxislužby na elektřinu.\n\nOd sezóny 2013 město hostí profesionální tenisový turnaj ženského okruhu WTA Tour pod názvem Shenzhen Open a od roku 2014 v podzimním období také mužskou událost okruhu ATP tour. Ve městě působí dva profesionální fotbalové kluby: Šen-čen-š’ a Šen-čen Ledman.\n\nMěsto je zajímavé především rychlou výstavbou mrakodrapů. Již od konce roku 2016 má více budov s výškou nad 300 metrů než New York. Dominantou města je Ping An International Finance Centre – budova o výšce 600 metrů.\n\n\n"}
{"id": "319926", "url": "https://cs.wikipedia.org/wiki?curid=319926", "title": "Keri Hilson", "text": "Keri Hilson\n\nKeri Lynn Hilson (* 5. prosinec 1982 Atlanta, Georgie, USA) je americká R&B zpěvačka a skladatelka spolupracující s Zone 4/Mosley Music Group/Interscope Records. Je součástí kolektivu autorů a producentů známého jako The Clutch.\n\nOd roku 2001 je autorkou řady písniček pro interprety jako Toni Braxton, Chris Brown, Britney Spears, Mary J. Blige, Usher, Ciara, The Pussycat Dolls, P. Diddy, Ludacris, Rich Boy, Jennifer Lopez, Kelly Rowland, Nicole Scherzinger, Lloyd Banks, Omarion či Timbaland. V současnosti je Keri Hilson stále členkou neformálního autorského týmu The Clutch.\n\nJejí hlas se poprvé objevil v písničce \"Hey Now (Mean Muggin') (Weapons of Mass Destruction, 2004)\" rappera Xzibita. Naživo poprvé vystoupila na MTV Europe Music Awards, kde zpívala právě s Xzibitem.\n\nV roce 2006 účinkovala v klipu Nelly Furtado \"Promiscuous\", avšak pouze v pozadí a na pár sekund. Od roku 2006 spolupracuje s Timbalandovou nahrávací společností Mosley Music Group, která je propojena s Interscope Records.\n\nV roce 2007 se podílela na sólo albu Timbalanda \"Presents: Shock Value\". Konkrétně na skladbách \"The Way I Are\", \"Scream\", \"Miscommunication\" a na mezinárodní verzi sklady \"Hello\". Právě spolupráce na skladbě \"The Way I Are\" ji proslavila po celém světě, když singl \"The Way I Are\" byl nejhranější rozhlasovou skladbou skladbou světa a singl samotnný se umístil na č. 1 v řadě zemí.\n\nPůsobí na řadě vlastních nahrávek jako doprovodná vokalistka. Hostovala například ve skladbě \"Wait A Minute (PCD, 2005)\" skupiny The Pussycat Dolls nebo \"Gimme More (Blackout, 2007)\" zpěvačky Britney Spears.\n\nV roce 2008 hrála hlavní roli tanečnice v hudebním klipu Ushera \"Love in This Club\".Dále se objevila v hudebním klipu k singlu \"Miss Independent (Year of The Gentleman, 2008)\" zpěváka Ne-Yo. Spolupracovala na skladbách \"Hero (Nas, 2008)\" rappera Nase, \"Addiction\" zpěváka Ryana Leslieho, \"Superhuman\" Chrise Browna a na singlové verzi \"Numba 1 (Tide Is High)\" od Kardinal Offishall. Textově se podílí i na některých písních z alba Circus zpěvačky Britney Spears.\n\nV současné době chystá své debutové album In a Perfect World..., které je po několika odkladech plánováno na rok 2009.\n\n"}
{"id": "319933", "url": "https://cs.wikipedia.org/wiki?curid=319933", "title": "Pozdrav", "text": "Pozdrav\n\nPozdrav (od „zdraviti“, tj. přát zdraví) je projev úcty, přátelství a dobrých úmyslů, který se děje ritualizovaným gestem a/nebo slovy. Lidé se zdraví při setkání i při loučení a často přitom vyjadřují přání, aby druhý „žil“ (\"živijó\"), zůstal zdráv (něm. \"Heil\"), případně „celý, neporušený“ (lat. \"salvus\"). Lidský pozdrav patrně odpovídá usmiřovacím gestům společensky žijících živočichů.\n\nPodání ruky, políbení, objetí, úklona. Každá kultura si časem vypěstovala vlastní způsob, jak pozdravit nebo jak se rozloučit. Při setkání dvou neznámých lidí hraje pozdrav velmi důležitou roli. Může pozitivně, ale i negativně ovlivnit společenský život člověka, pomoci mu k úspěchu nebo přinést neúspěch. Rituální funkce pozdravu je pro udržení společenského postavení významnější než představení při prvním setkání. Za život pozdraví člověk průměrně více než třistatisíckrát, což údajně představuje celkem sto devadesát hodin.\n\nPůvod pozdravu je nejistý. Podle expertů mohl být prvním neuvědomělým pozdravem stisk horních končetin dvou australopitéků, kteří chtěli jeden druhému ukázat, že nejsou ozbrojeni. Je pravděpodobné, že předchůdci australopitéků vyjadřovali gesty snahu o společenskou komunikaci. Etologům se podařilo zdokumentovat nejrůznější posunky. Pokojné gesto spočívající v napřažení prázdné dlaně kontrastuje s výhrůžnými gesty, jako je třeba ruka sevřená v pěst nebo vyceněné zuby. Každá světová kultura si vytvořila vlastní způsob pozdravu. Setkají-li se například v Japonsku dva muži na ulici, rozepnou kabáty a pak sejmou klobouky. Je to pozůstatek z dob, kdy tak dokazovali, že nejsou ozbrojeni. Obyvatelé Nové Guineje vítají cizince s hlavou pokrytou břečťanovými listy, které jsou místním symbolem přátelství. Nejběžnějším světovým pozdravem je podání ruky. I proslavený pozdrav mezi eskymáky, kteří si navzájem třou nosy, je jen doplňkem k podání ruky. V určitých kulturách patří k pozdravu i vyjádření společenských rozdílů a postavení. U Japonců svědčí úhel úklonu o míře úcty. Stejně je tomu v Číně, Koreji a dalších asijských zemích. Ukloníme-li se, snižujeme výšku vlastní postavy, aby se druhý člověk cítil větší. Zejména při setkání s příslušníky jiných kultur může pozdrav překlenout vzdálenost nebo naopak zapůsobit špatným dojmem a přitom si ani neuvědomíme proč. Při pozdravu hraje důležitou roli i vzdálenost. V některých oblastech světa stojí při něm lidé blíž nebo dál od sebe a jiná vzdálenost, na kterou nejsou zvyklí, u nich může vyvolat zápornou reakci.\n\nExistuje mnoho různých pozdravů – verbálních i neverbálních, které se odlišují svou formálností, příležitostí, společenskou skupinou nebo časem či obdobím pozdravu.\n\nMezi české verbální pozdravy ve formálních situacích patří v závislosti na denní době: „Dobré ráno!“ či „Dobré jitro!“, „Dobré dopoledne!“, „Dobré poledne!“, „Dobré odpoledne!“, „Dobrý večer!“ a „Dobrou noc!“ Obecným pozdravem používaným bez ohledu na denní dobu je „Dobrý den!“\n\nExistuje také mnoho neformálních pozdravů, jako např. „Ahoj!“, „Čau!“, „Čus!“, „Zdravíčko!“, „Brýtro!“, „Zdar!“, „Nazdar!“, „Nazdárek!“\n\nV závislosti na příležitosti se používají pozdravy: „Haló!“ – při telefonním spojení, „Všechno nejlepší!“ – při přání k narozeninám\n\nRůzné společenské, profesní a zájmové skupiny užívají k odlišení specifické pozdravy:\n\nV závislosti na období se lidé zdraví pozdravy jako „Veselé Vánoce!“ či „Šťastné a veselé!“, „Veselé Velikonoce!“, křesťanský velikonoční pozdrav: „Kristus vstal z mrtvých! Opravdu vstal z mrtvých!“\n\nMezi nejběžnější neverbální pozdravy patří podání ruky, mávání, polibek, salutování, kynutí, smekání či klekání.\n\nPolibek byl vždy jednou z nejpoužívanějších forem pozdravu. V dobách politika Marka Porcia Catona Staršího líbali Římané ženy z příbuzenstva na rty jen proto, aby se přesvědčili, že jejich dech nevoní vínem. Když se v šestnáctém století ve Francii změnila móda líbání dam na tvář v polibek ruky, filozof a spisovatel Michel de Montaigne se zaradoval, protože prý na každé tři krásné ženy bylo třeba políbit na tvář padesát ošklivých. Dnes je polibek jako pozdrav velmi rozšířen. V Evropě a Latinské Americe je běžný u blízkých přátel, rodinných příslušníků a mezi mladými. Polibky na tvář, které jsou pouze naznačovány a končí ve vzduchu, vyjadřují podle mínění odborníků nedostatek upřímnosti a svědčí o pokrytectví. Pokud bychom chtěli do hloubky analyzovat význam pozdravu, bylo by nutné povšimnout si i toho, co pozdravu předchází. Výzkumy mimoslovní komunikace, které provádějí američtí experti dokazují, že pozdrav začíná ještě před tím, než si dáme polibek nebo stiskneme ruce.\n\nJestliže do našeho zorného pole vstoupí známý, první fází je úsměv nebo gesto poznání. Následuje příprava k setkání. Zatímco se lidé k sobě blíží, narovnávají se a nevědomky si upravují třeba účes. Třetí fází je rituál samotného pozdravu. Jako poslední přicházejí mezilidské vazby a často výměna konvenčních frází nebo vět typu: Jak se máš?, které mohou sloužit jen jako zdvořilostní fráze, ale mohou být i úvodem ke skutečnému dialogu.\n\n\n"}
{"id": "319935", "url": "https://cs.wikipedia.org/wiki?curid=319935", "title": "Pirna", "text": "Pirna\n\nPirna (starší český název \"Perno\") je velké okresní město na Labi, v německé spolkové zemi Sasko, na železniční trati mezi Drážďany a Děčínem. Historické město má obyvatel, řadu středních škol a mnoho památek. Pro turisty je vstupní branou do Českosaského Švýcarska. Jedná se o správní centrum zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"). Pirna spadá do metropolitní oblasti Drážďan, v níž žije na 750 000 obyvatel a jež je hospodářsky nejsilnějším regionem na území bývalého východního Německa.\n\nV komunálních volbách roku 2014 získala Křesťansko-demokratická unie \"(CDU)\" 34,13 % hlasů, Levice \"(Die Linke)\" 19,18 %, Nezávislí \"(Freie Wähler)\" 9,04 %, sociální demokracie \"(SPD)\" 8,93 %, pravicově extremistická Národně demokratická strana Německa \"(NPD)\" 8,5 % a Zelení \"(Die Grünen)\" 5,19 % hlasů. Starostou je Klaus-Peter Hanke (bez stranické příslušnosti).\n\nMísto na břehu Labe bylo osídleno od paleolitu. V 6. století se zde usídlili Slované, kteří dali městu také jméno. Po dobytí oblasti východními Franky (roku 929 byla založena Míšeň) vznikl v 11. století na vrchu hrad (dnešní \"Sonnenstein\") a pod ním později podhradí s kostelem Panny Marie. Již ve 13. století obdrželo osídlení městské právo. V písemných pramenech je Pirna poprvé zmíněna k roku 1233. Tou dobou byla již rychle rostoucím městem, které profitovalo ze své polohy na Labi, jež bylo jednou z nejdůležitějších obchodních tras mezi míšeňským markrabstvím a Čechami.\n\nRoku 1293 byla Pirna ovládnuta králem Václavem II., čímž se stala do roku 1405 součástí českého království. Roku 1351 sem svolal císař Karel IV. sněm šlechty, který měl rozhodnout o nesrovnalostech ohledně braniborského markrabství. V 50. letech 15. století obdržel město saský kurfiřt Friedrich II. Pirna však nadále zůstala českým lénem.\n\nRoku 1501 postihla město velká povodeň, při které bylo zatopeno centrální náměstí, podobně jako při další povodni roku 1510.\n\nRoku 1502 začala stavba nového městského kostela, dnešní \"St. Marienkirche\" – kostel Panny Marie, pod vedením místního mistra Petra Ulricha. Kostel byl dokončen roku 1546, hlavní oltář z pískovce pak roku 1614.\n\nStejně jako v dalších městech v Sasku byla i v Pirně provedena reformace. Roku 1539 byl v Pirně ustanoven luterský farář a byly zakázány katolické mše. Roku 1540 byly všechny majetky katolické církve v Sasku zkonfiskovány, takže zanikl i místní dominikánský klášter. Knihy byly převezeny na univerzitu do Lipska, budovy byly rozprodány měšťanům a zčásti zbořeny. Od roku 1544 byl městský hrad postupně přestavěn na zemskou pevnost.\n\nZa třicetileté války byla postavena městská hradba. V roce 1628 přišla do Pirny řada českých exulantů, kteří roku 1631 se saským vojskem přišli zpátky do Prahy, ale brzy museli Čechy zase opustit. Roku 1639 dobyli Pirnu Švédové a během dlouhého obléhání pevnosti město zpustošili. 600 měšťanů bylo zabito a jen statečný čin lékárníka Jacobaera zachránil město před definitivním vypálením. Od roku 1670 byl hrad \"Sonnenstein\" přestavován na barokní pevnost.\n\nZa sedmileté války vpadli do Saska bez vyhlášení války Prusové, kteří roku 1756 Pirnu i s pevností \"Sonnenstein\" obsadili. Roku 1758 byl \"Sonnenstein\" dobyt Rakušany, kteří jej srovnali se zemí.\n\nRoku 1811 byl \"Sonnenstein\" přeměněn na ústav pro duševně choré. Ale již roku 1813 byl obsazen Napoleonem, jehož jednotky zde zůstaly až do kapitulace Drážďan na podzim téhož roku.\n\nRoku 1845 postihla Pirnu velká povodeň. Labe tehdy dosáhlo 8,77 metru. Dosažená hladina sloužila jako klíčové měřítko pro výstavbu železniční trati Drážďany-Děčín v labském údolí. Železnice byla vystavěna o metr výše, než byl maximální stav vodní hladiny při povodni. Provoz na trati Pirna-Drážďany byl pak zahájen roku 1848.\n\nZa prusko-rakouské války roku 1866 stálo Sasko po boku Rakouska a bylo obsazeno. V Pirně byla umístěna do roku 1868 pruská posádka.\n\nOd roku 1862 vznikaly ve městě a jeho okolí první továrny. Šlo o strojírenské podniky, sklárny a továrny na buničinu či umělé hedvábí. Roku 1875 byl dokončen kamenný most přes Labe. To bylo impulzem pro přesun nádraží a výstavbu tzv. Západního předměstí \"(Westvorstadt)\", kde byla do první světové války vystavěna řada historizujících domů. Roku 1890 měla Pirna skoro 14 000 obyvatel.\n\nNa přelomu let 1922 a 1923 bylo město rozšířeno o okolní obce a dosáhlo počtu 30 000 obyvatel.\n\nV listopadu 1938 proběhl i v Pirně pogrom spojený s rabováním židovského majetku v několika obchodech. V letech 1940–1941 se ústav pro choromyslné \"Sonnenstein\" stal místem likvidace tělesně i mentálně postižených a starých lidí, dovezených na \"Sonnenstein\" z různých ústavů či koncentračních táborů. Bylo zde zplynováno 15 tisíc obětí. Za války zemřelo ve městě na 3500 lidí. Město bylo obsazeno 8. května 1945 Rudou armádou.\n\nPo válce bylo významným nacistům zabaveno přes 230 objektů a roku 1946 byly znárodněny všechny průmyslové podniky. V období NDR vzniklo v Pirně několik průmyslových podniků, které ale vesměs nepřežily rok 1990, vzniklo panelové sídliště pro 10 000 lidí, kdežto historické město silně zchátralo, řada domů se stala naprosto neobyvatelnými a Labe bylo tak znečištěné, že se v něm nesmělo koupat. Velkým problémem bylo i vysoké znečištění vzduchu. 80 % budov ve starém městě bylo po roce 1990 rekonstruováno, čímž se historická část města stala velkým turistickým lákadlem.\n\nRoku 1998 zde bylo založeno česko-německé Gymnázium Friedricha Schillera, kde spolu s přibližně 900 německými studenty studuje zhruba 90 českých stipendistů, ubytovaných v internátu blízko náměstí. Část německých studentů se intenzivně učí česky, čeští německy.\n\nV srpnu 2002 postihla Pirnu velká povodeň, při níž byla řada nově rekonstruovaných domů zatopena až do prvního patra. Roku 2011 byla ukončena náročná rekonstrukce zámku \"Sonnenstein\".\n\nHistorické jádro města je velmi dobře zachované. Na náměstí a v přilehlých ulicích je řada barokních a hlavně renesančních měšťanských domů s pozdně gotickými detaily (portály, plastiky, domovní znamení apod.). Náměstí si zachovalo celkový ráz malého města z 18. století, jak ostatně ukazuje i porovnání s obrazem italského malíře Bellotta z let 1754–1755 (výše). Zajímavostí jsou i veřejné kašny vytesané z jednoho kusu pískovce.\n\n\nVe městě se nalézá vedle česko-německého Gymnázia Friedricha Schillera ještě Gymnázium Johanna Gottfrieda Herdera. Dále zde působí hotelová odborná škola, odborná škola pro techniku a odborná škola pro hospodářství. Odborná škola pro jazyky a informatiku je soukromá.\n\nMezi největší místní zaměstnavatele patří dva výrobci umělých dílů pro automobilový průmysl – \"KTSN Kunststofftechnik Sachsen\" (260 zaměstnanců) a \"Ehrlich Werkzeug- und Gerätebau\" (95 zaměstnanců). Dodavatel automobilové elektroniky \"Fahrzeugelektrik Pirna\" zaměstnává na 280 lidí. K nejvýznamnějším zaměstnavatelům patří i zpracovatel oceli \"Edelstahlwerke Schmees\" s 240 zaměstnanci či výrobce baterií \"LITRONIK GmbH\", který dává práci 190 lidem. Těžba a zpracování pískovce zaměstnává na 90 lidí \"(Sächsische Sandsteinwerke GmbH)\". I přes několikaprocentní snížení v minulých letech je nezaměstnanost v Pirně ještě poměrně vysoká – pohybuje se okolo 10 % (prosinec 2013).\n\n\n\n"}
{"id": "319939", "url": "https://cs.wikipedia.org/wiki?curid=319939", "title": "Stan Wawrinka", "text": "Stan Wawrinka\n\nStanislas „Stan“ Wawrinka (* 28. března 1985 Lausanne) je švýcarský profesionální tenista, olympijský vítěz ze soutěže mužské čtyřhry pekingských her 2008, na nichž startoval po boku Rogera Federera a držitel titulů na Australian Open 2014, French Open 2015 a US Open 2016. Ve své dosavadní kariéře na okruhu ATP World Tour vyhrál šestnáct turnajů ve dvouhře a dva ve čtyřhře. Na challengerech ATP získal šest titulů ve dvouhře a v rámci okruhu Futures vybojoval jeden titul ve čtyřhře.\n\nNa žebříčku ATP byl ve dvouhře nejvýše klasifikován v lednu 2014 na 3. místě a ve čtyřhře pak v únoru 2015 na 88. místě. Od sezóny 2018 jej trénuje Švéd Magnus Norman.\n\nNa nejvyšší grandslamové úrovni vyhrál tři dvouhry a vždy na jiném tunaji. Nejdříve ve finále Australian Open 2014 porazil světovou jedničku Rafaela Nadala, na French Open 2015 přehrál také prvního muže žebříčku Novaka Djokoviće a stejného hráče opět zdolal na US Open 2016. K zisku kariérního grandslamu mu tak chybí trofej z Wimbledonu. Poprvé jako poražený finalista skončil na French Open 2017, kde podlehl Nadalovi. Na juniorce French Open 2003 získal singlový titul, když v boji o titul zvítězil nad Američanem Brianem Bakerem a v následném vydání světového žebříčku ITF juniorů dosáhl maxima, když mu 7. června 2003 patřila 7. příčka.\n\nZahrál si také semifinále Turnaje mistrů 2013, Turnaje mistrů 2014 a Turnaje mistrů 2015. Premiérovou trofej ze série Masters dobyl na antukovém Monte-Carlo Rolex Masters 2014, kde ve finále zdolal krajana Rogera Federera.\n\nJako člen švýcarského týmu zajistil s Rogerem Federerem triumf v Davis Cupu 2014, když ve finále Světové skupiny porazili Francii 3:1 na zápasy. Reprezentanti země helvetského kříže tak poprvé v historii zvedli nad hlavu „salátovou mísu“ pro šampiony nejstarší týmové soutěže v tenise.\n\nV roce 2009 bývalý první hráč světa John McEnroe označil jeho bekhend za jeden z nejsilnějších, které viděl a úder popsal jako „\"nejlepší jednoručný bekhend v dnešní hře\"“. Roku 2014 před French Open Wawrinka požádal o změnu jména pro tenisové účely z formy „Stanislas“ na zkrácený tvar „Stan“.\n\nVe švýcarském daviscupovém týmu debutoval v roce 2004 únorovým 1. kolem Světové skupiny proti Rumunsku, v němž podlehl Victoru Hănescovi. Do roku 2016 v soutěži nastoupil k dvaceti čtyřem mezistátním utkáním s bilancí 22–13 ve dvouhře a 4–12 ve čtyřhře. V roce 2014 vyhrál Davis cup.\n\nŠvýcarsko reprezentoval na Letních olympijských hrách 2008 v Pekingu, kde v mužské dvouhře startoval jako devátý nasazený. Druhé kolo se pro něj stalo konečnou fází, když nestačil na Rakušana Jürgena Melzera. Do mužské čtyřhry nastoupil s Rogerem Federerem a po finálové výhře nad švédskou dvojicí Simon Aspelin a Thomas Johansson v poměru 6–3, 6–4, 6–7, 6–3, získal zlatou medaili. Na konci roku 2008 byli s Federerem vyhlášeni nejlepším švýcarským týmem.\n\nZúčastnil se také londýnských Her XXX. olympiády, kde byl na Zahajovacím ceremoniálu vlajkonošem švýcarské výpravy. Tuto čestnou roli převzal po Federerovi. V úvodním kole dvouhry podlehl pozdějšímu britskému vítězi Andy Murraymu. Spolu s Federerem obhajovali z pozice turnajových šestek olympijský titul v mužské čtyřhře. Skončili však ve druhém kole na raketách izraelského páru Jonatan Erlich a Andy Ram.\n\nKvůli přetrvávajícím problémům se začátkem srpna 2016 omluvil z riodejaneirských Her XXXI. olympiády.\n\nNa lednové Australian Open 2014 přijížděl do Melbourne Parku v roli osmého nasazeného.\n\nPo skreči Kazacha Andreje Golubjeva ve druhém setu, zdolal kolumbijského hráče Alejandra Fallu. Z třetího kola odstoupil Kanaďan Vasek Pospisil a bez odehraného zápasu postoupil do osmifinále. V něm přehrál bez ztráty sady sedmnáctého nasazeného Španěla Tommyho Robreda, když zvládl dva tiebreaky.\n\nVe čtvrtfinále svedl pětisetovou bitvu proti světové dvojce a trojnásobnému obhájci titulu Novaku Djokovićovi, když v pátém dějství doháněl ztracené podání a nakonec jej získal poměrem her 9–7. Výhra znamenala ukončení série čtrnácti vzájemných proher. Mezi poslední čtyřkou narazil na turnajovou sedmičku Tomáše Berdycha, jenž se do semifinále probojoval poprvé, stejně jako Wawrinka. Ve vyrovnaném čtyřsetovém průběhu byly odehrány tři tiebreaky, z nichž poslední dva připadly Švýcarovi. Ve finále přehrál světovou jedničku Rafaela Nadala. Jednalo se o premiérové vzájemné vítězství se Španělem, čímž snížil pasivní zápasovou bilanci na 1–12. Po grandslamu se posunul na kariérní maximum, když mu nově patřilo 3. místo, znamenající pozici švýcarské jedničky před Federerem.\n\nWawrinka se stal prvním mužem od Bruguerova titulu na French Open 1993, kterému se podařilo na jediném Grand Slamu porazit dva nejvýše nasazené hráče. Bruguera tehdy vyřadil turnajovou jedničku Peta Samprase i dvojku Jima Couriera. Stal se také druhým mužem mimo tzv. „Velkou čtyřku“, tvořenou Federerem, Nadalem, Djokovićem a Murraym, jenž od sezóny 2005 vyhrál dvouhru na Grand Slamu. Napodobil tak titul Juana Martína del Potra z US Open 2009. Navíc jako první tenista vůbec vyřadil Nadala i Djokoviće na jediném majoru. Jako druhý švýcarský muž, po Rogeru Federerovi, triumfoval na majoru.\n\nNa antukové French Open 2015 zavítal v pozici turnajové osmičky.\n\nNa úvod vyřadil Turka Marsela İlhana ve třech, a Srba Dušana Lajoviće ve čtyřech, setech. Třetí a čtvrté kolo proti americkému hráči Stevu Johnsonovi i francouzské turnajové dvanátce Gillesi Simonovi zvládl bez ztracené sady. Silovou a nátlakovou hrou s minimem chyb ve čtvrtfinále porazil světovou dvojku Rogera Federera, znamenající první vzájemné vítězství na grandslamu. Premiérovou účast v pařížském semifinále proti čtrnáctému nasazenému Jo-Wilfriedu Tsongovi vyhrál po čtyřsetovém průběhu.\n\nVe finále zdolal světovou jedničku Novaka Djokoviće, když ve čtvrté sadě doháněl ztrátu prolomeného podání a stav 0:40 v navazujícím gamu. Dvěma využitými brejky ve čtvrtém setu získal šest z posledních sedmi her. V probíhající sezóně si tak připsal třetí turnajovou výhru, která představovala desátý singlový titul na okruhu ATP Tour.\n\nV pondělní aktualizaci žebříčku ATP z 8. června 2015 se vrátil na 4. příčku, jež mu patřila na začátku sezóny. Djoković odešel potřetí z pařížského finálového duelu poražen a nezkompletoval tak kariérní Grand Slam, když mu stále chyběla trofej z French Open.\n\nVýhrami nad dvěma nejvýše nasazenými hráči v rámci jediného Grand Slamu zopakoval Wawrinka svůj výkon z Australian Open 2014. Současně se stal prvním mužským šampionem Roland Garros od roku 2002 a Alberta Costy, který v předcházejícím ročníku vypadl již v úvodním kole, a také byl prvním hráčem od Wilanderova titulu 1982, jenž předtím vyhrál i juniorku French Open.\n\nJetě před začátkem US Open 2016, se vrátil zpět mezi tři nejlepší tenisty žebříčku ATP (Emirates ATP Rankings). Na kurty newyorského Flushing Meadow pak přijížděl coby třetí nasazený tenista.\n\nV úvodním kole oplatil porážku Španělovi Fernandovi Verdascovi, který ho na turnaji v londýnském Queen's Clubu vyřadil ve stejné části turnaje. Následně zdolal ve třech setech Alessandra Giannessiho z Itálie. Jediný míček jej dělil od vyřazení v duelu třetího kola s britským tenistoou Danielem Evansem. Brit si v tiebreaku čtvrtého setu vypracoval mečbol, který však nevyužil a Wawrinka tak po více než čtyřech hodinách postoupil dál. Ve čtyřech setech pak odklidil z pavouka Ukrajince Illju Marčenka a počtvrté za sebou postoupil na US Open do čtvrtfinále. Stejný počet setů potřeboval i ve čtvrtfinálovém střetnutí s Juanem Martínem del Potrem, kterému oplatil porážky ze čtyř předchozích vzájemných duelů a tuto bilanci snížil na 3:4 z jeho pohledu. V semifinále se střetl s šestým nasazeným Keiem Nišikorim, jehož ve čtyřech setech přemohl a poprvé se v New Yorku dostal do finále.\n\nVe svém třetím grandslamovém finále se střetl s obhájcem trofeje a světovou jedničkou Novakem Djokovićem, s nímž měl před utkáním zápornou bilanci vzájemných utkání 4–19, když čtyři z posledních pěti utkání s tímto tenistou prohrál, vyjma finále na Roland Garros 2015. Švýcar v utkání odvrátil 14 ze 17 brejkbolů soupeře, hrál agresivněji a po 3 hodinách a 54 minutách boje nakonec zvítězil. Svou sérii finálové neporazitelnosti prodloužil na jedenáct utkání a pokaždé, když Srba na grandslamu porazil, tak nakonec slavil i titul.\n\nNarodil se roku 1985 ve švýcarském Lausanne do rodiny německého otce a švýcarské matky. Drží tak švýcarské i německé občanství.<ref name=\"tagesanzeiger.ch/ 2010\"></ref>\nOtec Wolfram Wawrinka, farmář a sociální pracovník, je Němec s českými kořeny. Děd z otcovy strany pocházel ze slezského, polsko-československého pohraničí. Příjmení Wawrinka má polský původ. Matka Isabelle Wawrinková, profesí vychovatelka, je Švýcarka. Pracovala na rodinné biodynamické farmě „Ferme du Château“ u Lausanne, spojené se zámkem v Saint-Barthélemy, kde pomáhala klientům s postižením a závislostmi. V tomto prostředí Wawrinka vyrůstal se starším bratrem Jonathanem a mladšími sestrami Djanaée a Naéllou. V Crissier vystudoval školu Rudolfa Steinera waldorfského typu.\n\nSňatek s Ilhamou Vuilloudovou (nar. 24. února 1974), o jedenáct let starší bývalou modelkou a televizní moderátorkou, se uskutečnil 15. prosince 2009. Rodina žila v Saint-Barthélemy. Do manželství se 12. února 2010 narodila dcera Alexia. Na začátku ledna 2011 pak švýcarská média s odkazem na Vuilloudovou uvedla, že se Wawrinka odloučil od rodiny, aby se plně věnoval tenisu, protože mu mělo zbývat čtyři až pět let na kvalitní výsledky. Pár se poté znovu sblížil, než tenista 19. dubna 2015 na Facebooku oznámil rozvod. Následující den se Vuilloudová ostře ohradila proti manželově verzi průběhu událostí.\n\nPo rozvodu navázal v roce 2015 partnerský vztah s chorvatskou tenistkou Donnou Vekićovou. Poměr medializoval Nick Kyrgios, když během zápasu s Wawrinkou na Rogers Cupu 2015 přítelkyni zmínil v sexuální narážce adresované Švýcarovi. Kyrgios byl následně ze strany ATP penalizován pokutou 35 tisíc dolarů a podmíněným měsíčním zákazem hry, pokud by se dopustil dalšího provinění. Wawrinka s Vekićovou oznámili rozchod v květnu 2019.\n\nPřehled trenérů:\n\n"}
{"id": "319948", "url": "https://cs.wikipedia.org/wiki?curid=319948", "title": "Seznam obcí v departementu Jura", "text": "Seznam obcí v departementu Jura\n\nToto je seznam obcí v departementu Jura ve Francii:\n"}
{"id": "319949", "url": "https://cs.wikipedia.org/wiki?curid=319949", "title": "Seznam amatérských mistrů České republiky v latinskoamerických tancích", "text": "Seznam amatérských mistrů České republiky v latinskoamerických tancích\n\nSeznam je rozdělen podle kategorií a řazen podle roku.\n\n\n\n\n\n\n\n\n\n"}
{"id": "319952", "url": "https://cs.wikipedia.org/wiki?curid=319952", "title": "Spontánní emise", "text": "Spontánní emise\n\nSpontánní emise je kvantový jev, při kterém dochází k vyzáření fotonu z excitované kvantové soustavy za současného přechodu kvantové soustavy do základního stavu (nebo obecně do stavu s nižší energií). Na rozdíl od případu stimulované emise přechází kvantová soustava z excitovaného do základního stavu samovolně, tedy bez působení vnějšího elektromagnetického pole, navíc má vyzářený foton náhodný směr, fázi a polarizaci. Světlo generované spontánní emisí nazýváme luminiscencí či fluorescencí.\n\nKvantová soustava se ze základního stavu dostává do stavu excitovaného např. světelným zářením, elektrickým výbojem či chemickou reakcí, kdy elektron přechází ze stávající energetické hladiny na vyšší energetickou hladinu. Kvantová soustava je ovšem v excitovaném stavu nestabilní a snaží se zaujmout stav s co nejnižší energií. Na uvolněné místo tedy přechází elektron z vyšší energetické hladiny za současného uvolnění fotonu či fononu, jehož energie odpovídá rozdílu energetických hladin, mezi nimiž k přechodu dochází. V případě vyzáření fotonu hovoříme o zářivém přechodu a spontánní emisi; v opačném případě, když nedojde k zářivé rekombinaci, absorbuje se uvolněná energie v krystalové mřížce ve formě tepla a ke spontánní emisi fotonu nedochází. Pravděpodobnost zářivé rekombinace roste s šířkou zakázaného pásu a je mnohonásobně větší u materiálů s tzv. přímým přechodem. Pravděpodobnost spontánní emise je dána rovností formula_1, kde A je Einsteinův koeficient spontánní emise a N počet vybuzených atomů kvantové soustavy.\n\nPopisovaný jev je znázorněn na následujícím obrázku, kde kvantovou soustavu pro jednoduchost tvoří pouze dvě energetické hladiny nižší E a vyšší E. Vyzářený foton má potom energii formula_2, kde \"h\" je Planckova konstanta a ν je frekvence záření. Jeho ostatní vlastnosti jako směr, polarizace či fáze jsou náhodné. Doba života kvantové soustavy v excitovaném stavu (tedy doba, po kterou elektron setrvává na vyšší energetické hladině, než dojde ke spontánní emisi) je řádově několik nanosekund, doba vlastního přechodu je potom okolo 0,1-1fs.\n\nPravděpodobnost spontánní emise závisí jednak na vnitřní stavbě atomu (kvantové soustavy) a jednak na okolním prostředí. Konstantu úměrnosti pro přechod elektronu mezi konkrétními dvěma stavy v homogenním prostředí lze vyjádřit jako\nkde ω odpovídá frekvenci záření, n je index lomu prostředí, d dipólový moment přechodu, ε permitivita vakua, ħ Diracova konstanta a c rychlost světla ve vakuu. Četnost spontánní emise tedy lze částečně ovlivnit změnou okolního prostředí. V polovině 20. století objevil E. Purcell zvýšení četnosti spontánní emise atomů v rezonanční dutině (tzv. Purcellův efekt). Velmi dobrých výsledků se dosahuje, je-li frekvence emitovaného záření blízká frekvenci plasmonů okolní látky. Krom rezonančních dutin jsou také zkoumány dielektrické destičky či fotonické krystaly, které vykazují poměrně značné zvýšení spontánní emise, avšak v oblasti energií zakázaného pásu fotonického krystalu také její značné utlumení.\n\n"}
{"id": "319958", "url": "https://cs.wikipedia.org/wiki?curid=319958", "title": "Rm (Unix)", "text": "Rm (Unix)\n\ncodice_1 (zkratka pro \"\", tj. odstranit) je v informatice příkaz používaný v unixových systémech pro smazání souboru (nebo adresářového stromu).\n\n\nZápis codice_6 nebo codice_7 se často vyskytuje v anekdotách o Unixu. V případě, že by tento příkaz byl zadán superuživatelem, způsobil by smazání všech dat na připojených discích s právem zápisu.\n\nV případě, že použijeme rm na smazání symbolického odkazu, bude smazán pouze odkaz a data (resp. soubor) na který linka odkazovala, zůstanou nedotčená.\n\nPro většinu systémových souborů platí, že pro jejich odstranění potřebujeme práva zápisu na jejich nadřazenou složku. Může být matoucí, že pro odstranění souboru nepotřebujeme přímo právo zápisu k souboru samotnému. Pro odstranění složky (codice_8) musíme obsah vymazat rekurzivně. Proto je nutné mít právo pro zápis i mazání adresáře (jestliže není prázdný), stejně tak je nutné mít tyto práva pro podsložky (neprázdné), což v některých případech vede ke zvláštní situaci, kdy nemůže být podsložka odstraněna proto, že uživatel nemá práva pro zápis. Tedy ani pro odstranění souborů v podsložce. Toto neplatí v případě, že je podsložka prázdná.\n\nJestliže je soubor v adresáři s nastaveným sticky bitem, poté je pro odstranění nutné, aby uživatel byl zároveň i majitelem.\n\nSpolečnost Sun zavedla ochranu pro příkaz codice_6 v operačním systému Solaris 10. Při pokusu o provedení příkazu systém oznámí, že odstranění není povoleno.\n\ncodice_1 z projektu GNU odmítne vykonat příkaz codice_6, jestliže je spuštěno s parametrem codice_12, který je od GNU Core Utilities 6.4 implicitně nastaven.\n\n"}
{"id": "319959", "url": "https://cs.wikipedia.org/wiki?curid=319959", "title": "Czochralského metoda", "text": "Czochralského metoda\n\nJako Czochralského metoda ( ) se označuje jedna z technologií růstu syntetických monokrystalů. Výsledným produktem je monokrystal o přesně definované krystalografické orientaci s velmi pravidelnou krystalickou mřížkou. Nejčastěji se jedná o monokrystaly křemíku, germania nebo arsenidu gallitého. Czochralského metoda stojí téměř na počátku výroby polovodičových integrovaných obvodů, se kterými se lze setkat v oblastech výpočetní techniky, mobilních telefonů a u mnoha dalších elektronických zařízení. Základní princip výroby křemíkového monokrystalu Czochralského metodou spočívá ve vzniku taveniny vysoce čistého polykrystalického křemíku a v následném tažení monokrystalu z této taveniny pomocí zárodku o přesně stanovené krystalografické orientaci v Czochralského tažičce. Mezi nejdůležitější požadavky výroby patří bezdislokační růst monokrystalů, kterého lze docílit vysokou čistotou vstupních surovin a prostředí.\n\nTechnologie tažení monokrystalu touto metodou byla objevena v roce 1916 polským chemikem Janem Czochralskim, po němž je pojmenována. Czochralski pracoval v laboratořích AEG a při experimentech omylem ponořil pero do kelímku s roztaveným kovem. Po vyjmutí pera zjistil na jeho konci monokrystalický charakter taveniny. Ve 40. letech pracovali na zdokonalení metody v Bellových laboratořích výzkumní pracovníci Gordon Kidd Teal a J. B. Little. V roce 1959 bylo do výroby zavedeno Dashovo zúžení. Od roku 1985 se stala Czochralského metoda hlavní technologií výroby monokrystalického křemíku a v roce 2004 se Czochralského metodou růstu monokrystalu vyrábělo přes 95 % světové produkce.\n\nVlastní růst objemového monokrystalu křemíku probíhá v zařízení zvaném tažička ( ). Tažička se skládá ze dvou komor umístěných nad sebou a oddělených vakuově těsnou oddělovací klapkou.\n\nHorní komora je podle provedení vybavena lankem nebo hřídelí, které slouží jako držák zárodku nebo legovací ampule. Nad horní komorou je také umístěn celý mechanismus, který zajišťuje rotační pohyb lanka nebo hřídele. Horní komora pak slouží především k uchování již vytaženého krystalu, dále je používána při vyjímání vyrobeného krystalu nebo zde v průběhu tavby probíhá výměna zárodku monokrystalu za legovací ampuli nebo naopak.\n\nDolní komora tažičky je vyrobena z dvouvrstvé nerezové oceli a po celou dobu tavby je neustále chlazena vodou. V této komoře se nachází celá topná zóna i křemenný kelímek s taveninou. Také zde probíhá vlastní tažení monokrystalu.\n\nTopná zóna nebo topný uzel (\"hot zone\") je složen z řady grafitových dílů. Základem topné zóny je topidlo, které se průchodem elektrického proudu zahřívá až na teploty kolem 2000 °C. Topidlo je umístěno na dvou nebo čtyřech patkách. Dvě patky jsou vždy živé, tedy napájené elektrickým proudem, další dvě patky pak slouží především k podepření topidla.\n\nDalší součástí dolní komory jsou stínící prvky, jenž slouží k odrážení tepla dovnitř komory a zamezují tak tepelným ztrátám. V dolní komoře se nachází hřídel umožňující rotační i svislý pohyb, na níž je umístěn grafitový kelímek. Uvnitř grafitového kelímku se nachází křemenný kelímek. Dolní komora je vybavena potrubím pro odtah argonu a nečistot, dále také několika průzory, pyrometrem pro snímání teploty, kamerou pro snímání průměru krystalu a případně také katetometrem.\n\nObě komory disponují přívody argonu. Vakuově těsná oddělovací klapka slouží k oddělení jednotlivých komor. Vzhledem k tomu, že celý proces tažení monokrystalu Czochralského metodou probíhá v inertní atmosféře argonu (v obou komorách je podtlak), zajišťuje tato klapka možnost oddělit komory v průběhu tavby a horní komoru napustit na běžný atmosférický tlak. Toho se využívá například při legování, kdy dochází k výměně legovací ampule za zárodek již v průběhu tavby.\n\nJednou ze základních vstupních surovin pro výrobu monokrystalu křemíku Czochralského metodou je vysoce čistý polykrystalický křemík. Běžný polykrystalický křemík se získává z přírodního křemene procesem zonální rafinace v elektrické obloukové peci. Takto získaný hutní křemík dosahuje čistoty přibližně 97–99 %. Pro výrobu diskrétních elektronických součástek je však vyžadována čistota vstupního materiálu na úrovni ppb (\"parts per billion\") a vyšší. Takto vysoké čistoty materiálu lze nejčastěji docílit využitím Siemensova postupu. Při tomto chemickém postupu dochází ve fluidním reaktoru k reakci chlorovodíku s hutním polykrystalickým křemíkem za vzniku těkavého trichlorsilanu. Následným vedením trichlorsilanu přes vrstvu čistého křemíku dochází k jeho rozkladu a poté k řízené krystalizaci na zárodečném jádře. Čistota takto získaného polykrystalického křemíku může dosahovat až hodnot ppt (\"parts per trillion\").\n\nPřed vlastním započetím tavby je třeba připravit vsádku polykrystalického křemíku. Příprava vsádky probíhá systematickým ukládáním polykrystalického křemíku do křemenného kelímku, a to takovým způsobem, aby se při ukládání minimalizoval styk styčných ploch kusů polykrystalického křemíku a stěn křemenného kelímku. Při přípravě vsádky se dbá také na to, aby se na dně kelímku nacházely menší kusy křemíku. Větší kusy, uložené nahoře, se následně při tavení propadají dolů. Obvyklá hmotnost jednotlivých vsádek se podle požadovaného typu krystalu pohybuje od 5 až do 400 kilogramů. Samotný křemenný kelímek lze použít pouze na jedinou tavbu. Při tavbě dochází vlivem vysoké teploty k jeho deformaci nebo úplnému rozbití. Do některých vsádek se také přidávají podle požadovaných vlastností krystalu různé typy legur.\n\nPřipravená vsádka se uloží do vícedílného grafitového kelímku v Czochralského tažičce. Po spuštění tavby dochází nejprve k vyčerpání vzduchu, při nedokonalém vyčerpání může být celá tažička opakovaně proplachována argonem. Jestliže jsou podmínky uvnitř tažičky vyhovující, dojde ke spuštění tavení vsádky. Při tavení se hodnota příkonu pohybuje na hodnotách okolo 100 kW u 400mm topné zóny. Tavení vsádky probíhá řádově v hodinách a může při něm dojít k přitavení kusů polykrystalického křemíku na stěny křemenného kelímku. Nedokonalé roztavení vsádky lze považovat za nežádoucí, neboť může ovlivnit výsledné parametry krystalu. Při tavení dosahuje teplota uvnitř tažičky až 1500 °C. U roztavené vsádky poté probíhá proces stabilizace vsádky, jehož cílem je ustálit proudění a teplotu taveniny.\n\nLegování je proces, při kterém je do taveniny přidáván určitý typ dopantu (legura). Druh a množství legury ovlivňuje některé požadované parametry krystalu, například jeho měrný odpor. Konkrétní typ dopantu ovlivňuje výsledný druh monokrystalu, a to podle toho, zda je požadován polovodič typu P nebo polovodič typu N. Legování probíhá dvěma způsoby. Jestliže má dopant vyšší sublimační teplotu, než je teplota tavení vsádky, a nehrozí tedy jeho odpaření ještě před roztavením vsádky, vkládá se taková legura přímo do vsádky. To se týká například legování borem. Má-li dopant nižší sublimační teplotu, hrozilo by při vložení do vsádky jeho předčasné odpaření. V takových případech se legování provádí pomocí legovacích ampulí. Legovací ampule jsou vyrobeny z vysoce čistého křemenného skla. Přesně stanovené množství a typ legury se vloží do legovací ampule a po úplném roztavení vsádky se tato ampule spustí do taveniny. Poté dochází k odpařování legury přímo do taveniny, která ji pohlcuje. Legování pomocí legovací ampule se využívá při krystalech s dopanty fosforu, arsenu nebo antimonu. Podle množství legury pak existují slabě nebo silně legované krystaly.\n\nPo roztavení vsádky, legování taveniny a stabilizačním procesu dojde k samotnému procesu tažení monokrystalu. Základem pro tažení krystalu je monokrystalický zárodek (\"seed\") o přesně stanovené krystalografické orientaci. Zárodek má tvar válce o průměru přibližně 10 mm. Tento zárodek je spuštěn na lanku nebo hřídeli do taveniny, kde dojde na fázovém rozhraní mezi taveninou a zárodkem k teplotnímu šoku. Ponořená část zárodku se odtaví a zárodek na fázovém rozhraní se protaví. Protavení zárodku lze pozorovat přes průzor a je patrné při vzniku růstových bodů na fázovém rozhraní. Následným zvýšením rychlosti tažení zárodku dojde k postupnému zúžení zárodku až na hodnotu přibližně 5 mm. Takto vzniklé Dashovo zúžení se táhne v délce asi 5 cm a jeho cílem je zabránit dislokačnímu růstu monokrystalu. Po správném růstu zárodku dojde ke snížení rychlosti tažení a tím k rozšiřování zárodku, který přejde v růst hlavy (\"crown growth\"). Po růstu hlavy o stanoveném průměru následuje tažení zarovnání (\"shoulder growth\") a poté nejdůležitější tažení samotného těla krystalu (\"body growth\"). Po vytažení části monokrystalu o přesně stanovené hmotnosti následuje růst špice (\"tail growth\"), kdy dochází k opětovnému zúžení krystalu. Při oddělení špice od taveniny na konci tavby dojde k opětovnému teplotnímu šoku a ke vzniku dislokací, které se šíří zpětně do špice. Z vytaženého monokrystalu je pak využitelná pouze část těla krystalu, hlava i špice monokrystalu jsou považovány za odpad. Z původní vsádky je při úspěšném růstu krystalu vytaženo přibližně 90 % materiálu, zbytek zůstane na dně křemenného kelímku a není již dále využitelný. Základním požadavkem pro úspěšný růst monokrystalu Czochralského metodou je eliminovat možnost vzniku dislokací v jakékoliv fázi tažení monokrystalu.\n\nPři tažení monokrystalu se využívá protisměrné rotace kelímku a krystalu, přičemž rychlost otáčení krystalu je výrazně vyšší než rychlost rotace kelímku. Tato protisměrná rotace zajišťuje správné proudění taveniny a vhodné podmínky pro růst krystalu. Pro udržení konstantní pozice fázového rozhraní pak slouží parametr RATIO. Tento parametr zajišťuje při úbytku taveniny v kelímku postupný zdvih kelímku a je charakterizován jako poměr rychlosti zdvihu kelímku vůči rychlosti zdvihu krystalu (\"CL/SL RATIO\", \"crucible lift/seed lift RATIO\").\n\nU různých typů monokrystalů se může podle požadavků lišit krystalografická orientace. Nejčastěji je možné setkat se s orientacemi 100 a 111. Základní orientace je při tažení dána již vloženým zárodkem. Orientace 100 se při růstu monokrystalu vyznačuje vznikem čtyř růstových bodů a následně čtyř švů na těle krystalu. Orientace 111 je charakteristická šesti růstovými body a vznikem tří fazet (ploch) na těle krystalu.\n\nJednou ze základních podmínek správného růstu monokrystalů Czochralského metodou je vysoká čistota vstupních surovin a také tažičky. Veškerá manipulace se vsádkou, včetně její přípravy, probíhá v čistých prostorách třídy minimálně 100 000. V klimatizovaných čistých prostorech je vytvořen mírný přetlak, který brání vniknutí nežádoucích částic z nečistých do čistých prostor. Proškolená obsluha zařízení pracuje ve speciálních kombinézách a většinu operací, především jakoukoliv manipulaci s čistým polykrystalickým křemíkem nebo se zárodkem, provádí ve vinylových rukavicích. Obsluha využívá při práci bezprašné materiály a dodržuje pravidla a předpisy pro práci v čistých prostorech.\n\nPro růst monokrystalu uvnitř tažičky je dále nezbytné zajistit trvalý průtok argonu nebo jiného inertního plynu, který brání vzniku nečistot uvnitř zařízení a zamezuje napařování oxidů křemíku na stěny křemenného kelímku. Neméně důležitou součástí růstu monokrystalů je zajištění trvalého příkonu zařízení a udržování trvalého průtoku chladicí vody.\n\nVýsledná velikost monokrystalů je dána hmotností vsádky a velikostí topné zóny, z níž je krystal tažen. Nejčastější požadované průměry křemíkových leštěných desek (waferů) jsou 200 a 300 mm. Existují i menší průměry krystalů, s pokročilými technologiemi však dochází k růstu větších krystalů. Připravuje se technologie, která v roce 2018 umožní produkovat desky o průměru 450 mm. Délka krystalu se pohybuje okolo jednoho nebo dvou metrů. Hmotnost krystalu činí řádově desítky až stovky kilogramů. Výsledný křemíkový monokrystal se po vytažení z tažičky po provedení nezbytných testů rozřeže na jednotlivé desky, poté dochází k lapování a leštění waferů.\n\n\n"}
{"id": "319960", "url": "https://cs.wikipedia.org/wiki?curid=319960", "title": "FluxBB", "text": "FluxBB\n\nFluxBB je založeno na jádru PunBB, které původně vytvořil Rickard Andersson již v roce 2003. V roce 2007 bylo PunBB prodáno komerční společnosti. Vývoj pod vedením Rickarda pokračoval do dubna 2008, kdy Rickard oznámil pozastavení spolupráce na vývoji PunBB. Zbytek vývojového týmu se rozhodl pokračovat na vývoji vlastní větve PunBB, která je nazývána FluxBB. Vývoj PunBB zajišťuje v tuto chvíli kolektiv nových programátorů. FluxBB vyvíjí především původní autoři PunBB Connor Dunn, Neal Poole, Kristoffer Jansson, Paul Sallivan a další. FluxBB se začíná vyvíjet od verze 1.2.18, která je přímým updatem PunBB 1.2.17.\n\nVývoj se nyní zaměřuje především na verzi FluxBB v1.3. Programátoři PunBB vyvíjí také verzi PunBB v1.3, která nebude stejná s FluxBB. Oba vývojové týmy se rozhodly vzájemně spolupracovat a rozdílný vývoj by tak měl být spíše ke prospěchu nástrojů a budoucího vývoje.\n\nFluxBB je rychlý a kvalitní open source nástroj vytvořený v PHP pro vlastní diskuzi (fórum). Je šířeno zdarma prostřednictvím GNU General Public License. Oproti jiným připraveným nástrojům pro vytvoření fóra je FluxBB velice rychlé ve zpracovávání příkazů a ukládaná data jsou menší, kromě toho je FluxBB také plně XHTML validní.\n\nRevoluční verze FluxBB 1.3 vychází 1. 6. 2008.\n\nFluxBB je napsáno v PHP, proto vyžaduje, aby hosting podporoval programovací jazyk PHP. FluxBB také vyžaduje jednu databázi, ve které budou uloženy veškerá data fóra. FluxBB podporuje databáze MySQL, PostgreSQL a SQLite.\n\n"}
{"id": "319961", "url": "https://cs.wikipedia.org/wiki?curid=319961", "title": "Cd (Unix)", "text": "Cd (Unix)\n\ncodice_1 (zkratka pro \"change directory\") je příkaz v UNIXu a další operačních systémech unixového typu, jenž změní aktuální pracovní adresář. Funguje také ve Windows, DOSu či OS/2.\n\n $ cd [-L|-P] [dir]\n\n"}
{"id": "319965", "url": "https://cs.wikipedia.org/wiki?curid=319965", "title": "Ischemická choroba srdeční", "text": "Ischemická choroba srdeční\n\nIschemická choroba srdeční je onemocnění, při kterém se aterosklerotické pláty ukládají v koronárním řečišti, kde jsou příčinou sníženého průtoku krve v srdečním svalu – myokardu. Srdeční sval trpí nedokrevností - ischemií. Klinickým projevem tohoto nepoměru mezi dodávkou a poptávkou kyslíku je bolest na hrudi – angina pectoris (AP). Finálním stádiem je koagulační nekróza srdečního svalu – infarkt myokardu.\n\n"}
{"id": "319966", "url": "https://cs.wikipedia.org/wiki?curid=319966", "title": "Angioplastika", "text": "Angioplastika\n\nAngioplastika, neboli perkutánní transluminální angioplastika je chirurgický zákrok intervenční radiologie, při kterém je do postiženého\nmísta zúžené cévy zaveden katétr, jež má za cíl odstranit nebo\nporušit blokující aterosklerotické pláty. V závislosti na funkci\nkatetru rozlišujeme balónkovou angioplastiku či laserovou\nangioplastiku. \n\n"}
{"id": "319967", "url": "https://cs.wikipedia.org/wiki?curid=319967", "title": "Chattr", "text": "Chattr\n\ncodice_1 je v informatice příkaz pro nastavení atributů souborů v souborovém systému ext (a jeho nástupcích ext2, ext3, ext4) v operačním systému Linux. Lze ho nalézt i v dalších unixových systémech, které tyto souborové systémy podporují. Používá se pro zabezpečení souboru proti změnám, například pokud chceme, aby soubor nebylo možné smazat nebo se nezměnil při aktualizaci daného programu (viz atribut ).\n\n $ chattr [-RV] [-+=AacDdijsSu] [-v verze] soubory…\n\nkde\n\n\nNa novějších systémech BSD (včetně Mac OS X) je ekvivalentem tohoto příkazu příkaz codice_6.\n\nNěkteré hlavní atributy:\n\nPoznámka: Uživatel root nemůže změnit či zapisovat do souboru označeného atributem codice_7, ale může tento atribut nastavit i odebrat.\n\n"}
{"id": "319973", "url": "https://cs.wikipedia.org/wiki?curid=319973", "title": "XOOPS", "text": "XOOPS\n\nXOOPS je volný systém pro správu obsahu (CMS) pro web napsaný v PHP. Využívá strukturu umožňující pomocí modulů a grafických schémat upravit vzhled webu požadavkům uživatele. XOOPS je vyvíjen a šířen na základě licence GNU General Public License (GPL) a je možno ho zdarma využívat, upravovat a dále šířit. XOOPS se vyslovuje foneticky jako v angličtině, jako [zúps].\n\nXOOPS je zkratka z anglických slov eXtensible Object Oriented Portal System (rozšiřitelný objektově orientovaný portálový systém). Přestože začal jako portálový systém, nyní je XOOPS vyvíjen jako systém pro správu obsahu (CMS). Díky možnosti instalace různých modulů je možno systém používat na webových stránkách od osobních až po větší podnikové. Ale vzhledem k náročnosti na výkon velkého systému kompletně napsaného jen v PHP se nehodí pro použití na velké webové stránky.\n\nSteve Atwal napsal knihu o XOOPSu \"Building Websites with Xoops\" (v překladu „Stavění webových stránek se Xoopsem“) (ISBN 1904811280).\n\nProtože XOOPS je vyvíjen na základě licence GNU General Public License (GPL) je růst a vývoj XOOPSu závislý na příspěvcích z celého světa. XOOPS používá relační databáze (aktuálně MySQL) k ukládání dat potřebných k běhu systému. Umožňuje kontrolu práv uživatelů na základě řazení do uživatelských skupin. Komunita XOOPS má oficiální podporu napříč celým světem pro neanglicky mluvící uživatele. XOOPS podporuje více bajtové znakové sady jako například Japanese.\n\nKvůli kompletnímu naprogramování v PHP je systém náročný na výpočetní výkon.\n\n"}
{"id": "319977", "url": "https://cs.wikipedia.org/wiki?curid=319977", "title": "Bojuj nebo uteč", "text": "Bojuj nebo uteč\n\nBojuj nebo uteč (v originále Fight or Flight) je epizoda seriálu \"\". Jde o třetí díl první řady pátého seriálu ze světa Star Treku.\n\nVětšina posádky Enterprise je unavena z toho, že i po dlouhé cestě vesmírem nenarazili na žádnou formu života, jen na jedné planetě odebrali jako vzorek slimáka, který se ale stejně nijak nemá k životu. Přesněji, vzorek odebrala Hoshi, která má výčitky z toho, že se teď tvor trápí. Vymění si také kajutu, protože v ní leží v jiném směru letu, než byla zvyklá a špatně se jí proto spí.\n\nNavíc nefungují správně zaměřovače zbraňového systému, které měly být funkční už na Zemi. Kapitán nařizuje i cvičné střely, ale torpéda vždy minula svůj cíl. Malcolm se nakonec pokouší o opravu infračerveného senzoru.\n\nT'Pol mezitím objevila blízko Enterprise loď dlouhou přibližně 92 metrů. Dle jejího názoru ji měli nechat být a nestrkat nos do cizích věcí, avšak zvědavostí ovládaný kapitán se rozhodl ji navštívit, když nereagovala na vysílání. Výsadku se zúčastnil kapitán, překladatelka Hoshi a bezpečnostní důstojník Reed. Hoshi sice protestovala, že jí skafandry způsobují klaustrofobii, ale musela poslechnout.\n\nNa lodi našli na jednom místě všechny členy posádky, humanidy – byli mrtví a nějaký stroj z nich něco vysával. Hoshi, která je spatřila jako první, se při pohledu na ně málem zhroutila. Po návratu přemluvila T'Pol kapitána, aby letěli zase původním kurzem, protože pro mrtvou posádku se nedá nic dělat. A ten, kdo tam nainstaloval ten přístroj na nějaké využívání jejich těl, se asi vrátí, takže by byla ohrožena samotná Enterprise. Kapitán po malé době situaci přehodnotil, že je tam nenechá napospas, a během několika hodin se vrátil k tomu plavidlu.\n\nDruhého výsadku se tedy zúčastní lékař Phlox, aby zjistil, jaký druh byly zemřelé osoby a co jim vlastně udělali. Dále Trip, který má zprovoznit jejich komunikační zařízení a Hoshi se pokusí rozlušit jejich jazyk a sestavit zprávu. Na cizím plavidle provedl lékař pitvu jednoho mrtvého. Zjistil, že z těl je „odčerpáván“ triglobulin podobný lidské mízní tekutině, která má široké užití. Hoshi se za pomoci Truckera podařilo přijít na neznámý jazyk. Přitom mu řekla, že hodlá požádat o návrat na Zem, protože nemá dost silnou povahu, aby se na ni mohl kapitán spolehnout, ne aby se pod tlakem sesypala.\n\nT'Pol po chvíli hlásí, že se blíží plavidlo, které pravděpodobně může za masakr celé posádky, kterou teď zkoumali. Proto se výsadek vrátil urychleně na loď. Nepřátelé nereagují na volání. Nepřátelské plavidlo zahájilo na Enterprise palbu a poškodilo gondolu na levoboku, takže nešlo přejít na warp. Palba torpéd nezpůsobila nepříteli žádné škody, i když se ho podařilo strefit. Poté nepřátelé provedli na Enterprise submolekulární bioscan, kterým pravděpodobně zjišťovali, jestli můžou jejich těla využít podobně jako na lodi, kvůli které je teď Enterprise tam, kde je.\n\nNaštěstí přiletěla loď, na které byl stejný druh, jako na té napadené. Jenže Hoshi ještě neuměla dobře jejich jazyk a překladač to taky moc nezvládal, takže oni pochopili, že Enterprise vraždila jejich lidi. Navíc nepřátelské plavidlo je vzalo do jakéhosi vlečného paprsku. Potom se ještě přiblížili a začali vrtat do trupu. Mezitím nedával překladač lodi mimozemšťanům valný smysl, takže byla Hoshi pod nátlakem kapitána nucena mluvit sama, i když jazyk ještě zdaleka neovládala a podařilo se jí vysvětlit, kdo způsobil masakr, takže mimozemšťané ihned začali pálit po nepřátelské lodi a když Enterprise trochu poodletěla, úplně ji zničili. Reedovi se podařilo vyladit zaměřování a torpédem přispěl k dílu taky. Kapitán poděkoval Hoshi za záchranu celé lodi.\n\nEnterprise se seznámila s mimotemšťany; zjistili, že se nazývají Axanarové a jsou to hermafroditi žijící přes 400 let – byl s nimi navázán přátelský vztah. Kapitán pak ještě svolil k menší odbočce, aby mohla Hoshi vrátit \"slimouše\" do podobného prostředí, odkud ji vzala.\n"}
{"id": "319979", "url": "https://cs.wikipedia.org/wiki?curid=319979", "title": "Boreč", "text": "Boreč\n\nNázev Boreč má více míst:\n"}
{"id": "319983", "url": "https://cs.wikipedia.org/wiki?curid=319983", "title": "Miss USA", "text": "Miss USA\n\nMiss USA je americká soutěž krásy, která se koná od roku 1952. Vítězky reprezentují Spojené státy americké na Miss Universe, jež je spolu s Miss Teen USA její sesterskou soutěží.\n\nCelostátnímu finále soutěže předchází kola v jednotlivých státech Unie, jejichž vítězky pak po celý rok nosí titul \"Miss daného státu USA\".\n\nPrvní Miss USA se konala v roce 1952 na Long Beach, stát Kalifornie. Vznikla jako konkurence soutěži Miss America, která je na světě již od roku 1923. Zakladatelkou soutěže se stala Yolande Fox, která byla mimo jiné i Miss America 1951 a prostředky na založení soutěže Miss USA získala z peněz, které dostala od organizace soutěže Miss America, když jejich soutěž vyhrála. Od té doby vystřídala soutěž několik majitelů, až ji v roce 1996 koupil Donald Trump a jejím vlastníkem je dodnes.\n\nPrvní soutěže Miss USA se zúčastnilo pouze třicet států a až do roku 1970 trvalo, než se počet účastnic ustálil na dnešních 51 (50 států a Kolumbijský distrikt).\n\nDoprovodné soutěže, jež hlavní soutěž provázejí. jsou organizovány od úplného počátku. \"Miss Photogenic\" (Miss Foto) od roku 1956 a \"Miss Congeniality\" (Miss Sympatie) od roku 1952. V prvních letech se stávalo, že doprovodnou cenu mohla vyhrát dívka soutěžící na Miss Universe, protože tyto soutěže se konaly současně, ale doprovodná soutěž pro obě byla jenom jedna.\n\nPoprvé byla tato miss zvolena v roce 1956, kdy ji volili novináři. Od roku 1996 se Miss Photogenic volí přes internet. Pouze jednou v historii skončila soutěž nerozhodně, a to v roce 1980. Miss Photogenic vyhrála současně na \"Miss USA\" i \"Miss Teen USA\" jediná dívka – Cristin Duren z Floridy. V roce 1997 zvítězila na Miss Teen USA a roku 2006 na Miss USA, kde navíc skončila na 5. místě. Zatím nejvíce vítězství v počtu šesti má stát Virginie.\n\nCena se uděluje nejsympatičtější dívce. Volí ji samotné soutěžící. Vítězka má podle nich přinášet nejlepší atmosféru v přípravě a nejvíce ostatním pomáhat. Nejúspěšnější jsou zatím dívky reprezentující stát Vermont. Na svém kontě mají pět ocenění.\n\nV roce 1981 Cynthia Kerby, Miss Kalifornie, vyhrála jak Miss Photogenic, tak Miss Congeniality a navíc skončila v soutěži na 4. místě.\n\n+ Vítězka Miss Universe\n^ Původně 1. vicemiss, která později nahradila vítězku, pokud vyhrála na Miss Universe (platí od roku 1961)\n~ Nahradila sesazenou Miss USA\n\n"}
{"id": "319985", "url": "https://cs.wikipedia.org/wiki?curid=319985", "title": "Diskografie Pet Shop Boys", "text": "Diskografie Pet Shop Boys\n\nTento článek zobrazuje diskografii britské hudební skupiny Pet Shop Boys.\n\n\nV roce 2001 bylo prvních šest řadových alb vydáno v re-edici Further Listening, každé s bonusovým diskem, který obsahuje b-strany a remixy z daného období.\n\n\n\n\n\n\n"}
{"id": "319994", "url": "https://cs.wikipedia.org/wiki?curid=319994", "title": "Sophie Ellis-Bextor", "text": "Sophie Ellis-Bextor\n\nSophie Michelle Ellis-Bextor (* 10. dubna 1979 Londýn, Spojené království) je britská popová zpěvačka a textařka.\n\nNarodila se v Londýně do rodiny Jannet Ellisové, herečky a později moderátorky televizního programu BBC pro děti \"Blue Peter\" a filmového režiséra Robina Bextora. Její rodiče se rozvedli, když měla 4 roky. Má 3 sestry a 2 bratry. Navštěvovala Godolphin and Latymer School v londýnské čtvrti Hammersmith. Je vdaná za baskytaristu skupiny The Feeling Richarda Jonesa, s kterým má 5 synů.\n\nJejí oficiální internetová stránka, jakož i její alba, uvádí její příjmení, které vzniklo spojením příjmení jejích rodičů, se spojovníkem. Jiné zdroje ho však uvádějí jako dvě samostatné příjmení bez spojovníku.\n\nSvoji hudební kariéru zahájila roku 1997, když se stala členkou hudební skupiny Theaudience, ve které působila jako zpěvačka. Ještě stále jako členku skupiny ji čtenáři britského hudebního časopisu \"Melody Maker\" zvolili za nejhezčí osobnost rockové hudby. Theaudience vydali jenom jedno (eponymní) album a v prosinci roku 1998 se po odchodu kytaristy Billyho Reevesa rozpadli. Ještě téhož roku Sophie Ellis-Bextor nahrála duet se skupinou Manic Street Preachers \"Black Holes for the Young\", který byl vydán jako b-strana k jejich singlu \"The Everlasting\".\nPo rozpadu skupiny se rozhodla věnovat modelingu, ale později se rozhodla vrátit k hudbě. V roce 2000 spolupracovala s italským DJem Spillerem na skladbě \"Groovejet (If This Ain't Love)\". Skladba se okamžitě stala hitem. První týden se umístila na první příčce britské hitparády singlů, přičemž se jí podařilo odstavit nový singl Victorie Beckhamové \"Out of Your Mind\", který se umístil na druhém místě. Od tohoto okamžiku se o obou zpěvačkách začalo mluvit jako rivalkách.\n\nJejí píseň vyhrála během roku mnohá ocenění, mezi jinými i taneční skladbu roku nebo singl roku 2000 (podle časopisu \"Melody Maker\"). V londýnských novinách Metro se \"Groovejet (If This Ain't Love)\" umístil na deváté příčce v žebříčku nejlepších písní, které se kdy dostaly na první místo britské hitparády. Taktéž byla finalistou soutěže \"The Record of the Year\".\n\nV roce 2001 vydala své první debutové album \"Read My Lips\", které se dostalo již v prvním týdnu na druhé místo britského žebříčku. Z alba vydala celkově 4 singly, které se umístily v první dvacítce singlového řebříčku. Její verze písně \"Take Me Home\" od Cher dosáhla na druhé místo, podobně jako \"Murder on the Dancefloor\". Skladby \"Get Over You\"/\"Move This Mountain\" a \"Music Gets The Best of Me\" se dostaly v roce 2002 na 3. a 14. místo.\n\nV roce 2002 bylo album \"Read My Lips\" vydáno v reedici s novými skladbami. Kromě jiného byla nominována v kategorii \"Nejlepší britská zpěvačka\" na udílení cen \"Brit Awards\"\nPozději byla nominována znovu v letech 2003 a 2004.\n\nJejí druhé album \"Shoot from the Hip\" vyšel v říjnu 2003. Album dosáhlo menšího komerčního úspěchu než jeho předchůdce, dostalo se \"jenom\" na 19. místo. Naproti tomu oba singly z alba – \"Mixed Up World\" (#7) a \"I Won't Change You\" (#9) - se dostaly do první desítky singlového žebříčku. V této době se znovu začalo vzpomínat na rivalitu s Victorii Beckhamovou, jejíž singl \"This Groove/Let Your Head Go\" dosáhl na 3. místo, tedy výše než \"I Won't Change You\".\n\nPo vydání alba porodila a rozhodla se naplno věnovat svým mateřským povinnostem. V roce 2005 spolupracovala s duem Busface na skladbě \"Circles (Just My Good Time)\". Singl vyšel pod pseudonymem \"Mademoiselle E.B.\" (franc.: \"Slečna E.B.\"), aby píseň nebyla považována za singl z její následujícího alba.\n\nV roku 2006 se stala novou tváří britské módní značky Monsoon, přičemž vystřídala modelku Sophie Dahlovou. Nabídku stát se tváří značky luxusního spodního prádla Agent Provocateur odmítla. Kontrakt získala druhá v pořadí - Kylie Minogue.\n\nJejí třetí album vyšlo v roce 2007 pod názvem \"Trip The Light Fantastic\". První singl \"Catch You\" vyšel v lednu 2007.\n\n\n\n"}
{"id": "319996", "url": "https://cs.wikipedia.org/wiki?curid=319996", "title": "Zaměstnávání osob se zdravotním postižením", "text": "Zaměstnávání osob se zdravotním postižením\n\nZaměstnávání osob se zdravotním postižením (ZOZP) a jeho podpora je jednou z forem státní podpory návratu zdravotně postižených osob do společenského života. Zaměstnávání osob se zdravotním postižením v České republice je řešeno § 67–84 zákona o zaměstnanosti, který osoby zdravotně postižené vymezuje jako invalidní (3 stupně) nebo jako zdravotně znevýhodněné. Zákon dále vyjmenovává povinnosti a práva všech subjektů, které se na ZOZP podílejí.\n\nÚřad práce (ÚP) je povinen mj. vést evidenci zdravotně postižených a vyčleňovat z ní osoby vhodné pro zaměstnávání. Dále je ÚP povinen zajišťovat pracovní rehabilitaci.\n\nAgentura práce se zaměřením na zprostředkování zaměstnání pro OZP je vhodným partnerem pro uchazeče o zaměstnání a na druhé straně pro zaměstnavatele. AP dokáže rychle a operativně pozitivně vyhodnotit, které pracovní místo je vhodné pro OZP, pro jaký stupeň a druh nemoci. Na základě této znalosti pružně vyhledá vhodného zaměstnance.\n\nZaměstnavatelé s více než 25 zaměstnanci jsou povinni zaměstnávat osoby se zdravotním postižením ve výši povinného podílu těchto osob na celkovém počtu zaměstnanců zaměstnavatele. Povinný podíl činí 4 %. § 81 novelizovaného zákona o zaměstnanosti č. 435/2004 Sb. platí pro všechny podnikatele a zaměstnavatele s více než 25 zaměstnanci, a to i pro instituce, které jsou organizační složkou státu.\n\nTato povinnost může být nahrazena:\n\nZákon dále zavádí zákonnou povinnost pro zaměstnavatele spolupracovat s ÚP a vést evidenci zdravotně postižených, které zaměstnává, a pracovních míst vhodných pro zdravotně postižené.\n\nK právům zaměstnavatele patří požadovat po ÚP poradenství pro ZOZP a součinnost při vyhledávání vhodných osob. Při splnění zákonných požadavků má zaměstnavatel právo na získání finančního příspěvku ze státního rozpočtu či úhradu nákladů. Mezi tyto zákonné požadavky mj. patří vytvoření chráněných pracovních míst a absence nedoplatků na daních a pojistném, z čehož může MPSV ve výjimečných případech udělit výjimku. Zaměstnavateli, který zaměstnává více než 50 % osob se zdravotním postižením z celkového počtu svých zaměstnanců, může být přiznán příspěvek na podporu ZOZP. 50% podíl může být snížen zaměstnáváním těžce tělesně postižených. Za ZOZP dále zaměstnavateli přísluší sleva na daních 18 až 60 tisíc Kč, při podílu tělesně postižených 50 % ze všech zaměstnanců firmy může sleva na daních činit až 50 %.\n\nV případě porušení podmínek může ÚP vyměřit zaměstnavateli pokutu až do výše jednoho milionu korun.\n\n\n"}
{"id": "320012", "url": "https://cs.wikipedia.org/wiki?curid=320012", "title": "Seznam obcí v departementu Territoire de Belfort", "text": "Seznam obcí v departementu Territoire de Belfort\n\nToto je seznam obcí v departementu Territoire de Belfort ve Francii:\n"}
{"id": "320014", "url": "https://cs.wikipedia.org/wiki?curid=320014", "title": "PDF/A", "text": "PDF/A\n\nPDF/A je oficiální archivační verze formátu PDF definovaná v standardech ISO 19005-1:2005 a ISO 19005-2:2011. Jedná se o zúžení definice formátu PDF tak, aby bylo možné soubory uložené v PDF/A otevřít beze ztráty informace i všemi budoucími verzemi softwarových nástrojů. Jednoduše řečeno jde o formát souboru s koncovkou .PDF, ale se specifikovanými vlastnostmi. V PDF/A lze vybrat text a dále s ním pracovat a naopak zde nelze používat tzv Font Linking (používá se zde Font Embedding).\n\nDefinice PDF/A stojí na následujících předpokladech:\n\n\nSpecifikace PDF/A-1 byla vydána v roce 2005 a je založena na specifikaci PDF 1.4. PDF/A-1 podporuje dvě úrovně souladu s normou ISO 19005-1:2005:\n\nSpecifikace PDF/A-2 byla vydána v roce 2011 a je založena na specifikaci ISO 32000-1 (PDF 1.7). PDF/A-2 se liší od PDF/A-1 například podporou pro kompresi obrázků JPEG 2000, podporou pro transparentní vrstvy a efekty, vkládáním fontů OpenType, podporou pro elektronický podpis podle specifikace PDF Advanced Electronic Signatures (PAdES), možností vkládat soubory PDF/A do souborů PDF/A-2 a archivovat tak celé sady dokumentů PDF/A v jednom souboru. Soubory PDF/A-1 jsou kompatibilní s PDF/A-2, ale ne všechny soubory PDF/A-2 musejí být kompatibilní s PDF/A-1.\n\nSpecifikace PDF/A-3 byla vydána v roce 2014. Jeho hlavní výhodou je možnost používat PDF jako kontejner pro další druhy obsahu – jmenovitě strojově čitelné XML, s\nvyužitím zejména u účetních dokladů.\n\n"}
{"id": "320015", "url": "https://cs.wikipedia.org/wiki?curid=320015", "title": "Seznam obcí v departementu Manche", "text": "Seznam obcí v departementu Manche\n\nToto je seznam obcí v departementu Manche ve Francii, jichž je celkem 601:\n"}
