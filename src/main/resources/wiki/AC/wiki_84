{"id": "340243", "url": "https://cs.wikipedia.org/wiki?curid=340243", "title": "Charleston (Západní Virginie)", "text": "Charleston (Západní Virginie)\n\nCharleston je hlavním a největším městem amerického státu Západní Virginie nalézající se na soutoku řek Elk a Kanawha v okrese Kanawha. Údaje z roku 2000 uvádějí 53 421 obyvatel centrálního města.\n\nZpočátku byly nejdůležitějšími průmyslovými zdroji sůl a plyn, později se jimi stala ložiska uhlí. V současné době hrají nejvýznamnější roli v ekonomice města obchod, podniky veřejné služby, vláda, lékařství a vzdělávání.\n\nPrvní trvalé sídlo, Ft. Lee, bylo na místě vybudováno již v roce 1788.\n\nCharleston je sídlem baseballového týmu nižší ligy West Virginia Power (dříve Charleston Alley Cats) a každoročně se tam koná patnáctimílový (24 km) běh Charleston Distance Run. Ve městě se také nachází letiště Yeager Airport a University of Charleston; je též domovem letky jménem 130th Airlift Wing of the West Virginia Air National Guard.\n\nVe městě najdeme parky jako je např. Cato Park či Coonskin Park, a Kanawha State Forest, což je rozlehlý státní park s bazénem, kempy, cyklostezkami a stezkami pro pěší, místy pro piknik a i několik chat pro rekreační účely.\n\nPo Americké válce za nezávislost se vydali první průzkumníci pryč od původních osad. Mnoho z nich se pomalu stěhovala do západních částí Virginie. Využíváním jejích bohatých zdrojů se Charleston stal významnou součástí historie Virginie a Západní Virginie. V současnosti je Charleston největším městem státu a zároveň jeho městem hlavním.\n\nDějiny Charlestonu začínají v osmnáctém století. V roce 1774 získala rodina Bullittů 5 km² půdy poblíž ústí řeky Elk. Pozemek byl o dvanáct let později prodán plk. Georgi Clendeninovi. První trvalá osada, Fort Lee, vznikla v roce 1788 díky plk. Clendeninovi a jeho skupině Virginia Rangerů. Osada zaujímala plochu nynější křižovatky ulic Brooks Street a Kanawha Boulevard. Historikové se domnívají, že Charleston byl pojmenován po otci plk. Clendenina Charlesovi. Název města Charles Town se později zkrátil na Charleston, aby se předešlo záměně s jiným Charles Townem v současné Západní Virginii.\n\nO šest let později Charleston úředně ustanovil parlament virginského Commonwealthu, tzv. Virginia General Assembly. Na 40 akrech, které město tvořily v roce 1794, obývalo sedm domů 35 lidí.\n\nCharleston je součástí okresu Kanawha. Slovo Kanawha pochází z výrazu indiánského kmene Arawaků pro kánoi z vydlabaného kmene. Vůbec první budovou okresu bylo dvoupatrové vězení, které bylo doslova vydlabáno do břehu řeky Kanawha.\n\nDaniel Boone, který byl zmocněn jako zástupce Kanawahské domobrany, byl v roce 1791 zvolen do Virginského parlamentu. V historických dokumentech stojí, že šel až do Richmondu pěšky.\n\nPřed počátkem 19. století byla podél řeky Kanawhy objevena ložiska soli. První sůl byla dolována už v roce 1806, což oblasti umožnilo prosperitu a rychlý hospodářský růst. Před rokem 1808 se tu vyrábělo 1250 liber soli denně. Oblast kolem Charlestonu, Kanawhaské solné pánve, nyní Malden, se měly stát největším producentem soli na světě. V roce 1818 začala fungovat Kanawha Salt Company, první trust v USA.\n\nBěhem dolování soli narazil v roce 1815 kapitán James Wilson na první ložisko plynu. Stalo se tak na místě dnešní křižovatky ulic Brooks Street a Kanawha Boulevard (poblíž dnešního komplexu parlamentu). V roce 1817 bylo objeveno uhlí a začalo se postupně v solných továrnách používat jako palivo. Důležitost kanawhaského solného průmyslu začala po roce 1961 upadat, a teprve nástup 2. světové války přinesla další poptávku po chemických surovinách, jako jsou např. chlór a žíraviny, které se ze solných roztoků mohly vyrobit.\n\nMěsto dále rostlo, až v roce 1861 přišla Americká občanská válka. Stát Virginie se odtrhl od tzv. Unie a Charleston se rozdělil na věrné Unii a Konfederaci. 13. září 1862 se odehrála Bitva o Charleston. Přestože vojska Konfederace zvítězila, město udržela jen krátce. Vojáci Unie se jen o šest týdnů později vrátili a zůstali až do samého konce války.\n\nSever si Charleston držel a většina západní části Virginie způsobila ještě větší problém. Virginie už od Unie byla odtržená, ale její severní část měla pod kontrolou Unie a vyvstala tak otázka státní suverenity. Uprostřed bouřlivé občanské války se Západní Virginie díky prohlášení prezidenta stala úředně státem. Abraham Lincoln prohlásil, že severozápadní oblast Virginie se vrací zpět pod Unii, a 20. července 1863 se tak Západní Virginie stala 35. státem USA.\n\nPřestože se často říká, že Západní Virginie se od Virginie odtrhla kvůli rozdílným postojům k otroctví, skutečné důvody byly ekonomické. Těžký průmysl Severu, a především ocelářství horní oblasti řeky Ohio, byly závislé na uhlí dostupném v dolech západní Virginie. Jednotky federalizované armády byly hned na začátku války poslány z Ohia na západ Virginie, aby tak zajistily bezpečný přístup k uhelným dolům a dopravě.\n\nAčkoli už nyní existoval stát, osidlování oblasti hlavního města státu bylo komplikované: hlavní město Západní Virginie se několik let stěhovalo mezi Wheelingem a Charlestonem. V roce 1877 ale občané státu jako konečné umístění hlavního města zvolili Charleston a o osm let později byla otevřena první budova kapitolu.\n\nPo požáru v roce 1921 byla rychle postavena budova nová, ale v roce 1927 také vyhořela. Výbor pro výstavbu kapitolu, ustanovený v roce 1921 legislativou, však povolil výstavbu současného kapitolu. Architekt Cass Gilbert navrhl žlutohnědou stavbu z vápence v italském renesančním stylu, který měl celkem stát téměř 10 miliónů dolarů. Poté, co byly hotové první tři etapy stavby, guvernér William G. Conley kapitol slavnostně otevřel 20. července 1932.\n\nCharleston byl nyní centrem vlády státu. Přírodní zdroje, jako uhlí a plyn, spolu s rozšiřováním železnice k růstu také přispěly. Do státu přišla nová odvětví průmyslu, např. chemický, sklářský, dřevařský a ocelářský, přitáhly právě přírodní zdroje oblasti. V Charlestonu se rychle stavělo. Mnohé z těch domů včetně kostelů a kancelářských budov stojí v samém centru města dodnes, většinou kolem ulice Capitol Street.\n\nBěhem 2. světové války nedaleko Charlestonu otevřela první a největší továrna na výrobu syntetického kaučuku v USA, která poskytovala pro válku velmi důležité výrobky. Poté, co válka skončila, se Charleston ocitl na kraji důležitých staveb. Jednou z nich během tohoto období bylo letiště Kanawha Airport (nyní Yeager Airport, pojmenované po generálovi Chucku Yeagerovi), které se stalo asi jednou z nejpozoruhodnějších inženýrských úspěchů své doby. Postaveno bylo v roce 1947 a jeho výstavba zahrnovala vykácení 1.5 km² na třech vrcholcích a přestěhování více než devíti miliónů krychlových yardů země.\n\nV roce 1959 bylo otevřeno Charleston Civic Center, které stojí dodnes, byť zcela zrekonstruované, a poskytuje nejrozlehlejší prostory pro schůze a výstavy v Západní Virginii.\n\nV roce 1956 prezident Dwight D. Eisenhower podepsal Federal Aid Highway Act, zákon o budování systému dálnic. Charleston se stal součástí tohoto systému v 60. letech, když byly vystavěny tři velké mezistátní dálniční systémy, které se sbíhaly v Charlestonu. I díky nim je Charleston pouze na den cesty od 60 procent obyvatel USA.\n\nV roce 1983 bylo otevřeno nákupní centrum Charleston Town Center Mall. Bylo největším městským mallem na východ od řeky Mississippi a pyšnile se třemi patry obchodů a restaurací. V 80. letech začala i skutečná revitalizace centra. Byly zřízeny fondy pro vylepšení vzhledu ulic a začalo se otevírat mnoho malých firem. Nyní jsou ulice Capitol Street, Hale Street a další sousedící ulice vybranou směsí restaurancí, obchodů a firem, které se pro mnoho lidí staly opravdovým středem města.\n\nRobert C. Byrd Federal Building, Haddad Riverfront Park a Capitol Market jsou jen několika z nově vystavěných budov, které napomohly rozvoji středu města v 90. letech. Charleston se také stal známým jako jedno z nejlepších zdravotních středisek státu. Plány na další místa pro zábavu a obchod udržují Charleston dlouhodobě aktivní.\n\nRok 2003 se stal významným díky otevření Clay Center for the Arts & Sciences. Centrum obsahuje Maier Foundation Performance Hall, The Walker Theatre, The Avampato Discovery Museum a také umělecké muzeum. V Centru se nachází také ElectricSky Theater, který je kombinací planetária a kina s 175 sedadly. Filmy promítané v kině mívají vzdělávací velkoformátové (70 mm) prezentace, a jsou často k vidění v podobných omnimaxových kinech. Představení v planetáriu se inscenují jako kombinace předtočených a živých programů.\n\nV charlestonském kalendáři lze také nalézt mnoho festivalů a dalších událostí, včetně Multifestu, Vandalia Festivalu, oslav Dne nezávislosti s ohňostrojem v Parku Haddad Riverfront, a oblíbenou regatou Sternwheel, jež byla založena v roce 1970.\n\nCharleston má jednu centrální agenturu pro hospodářský rozvoj, Charleston Area Alliance. Alliance stále spolupracuje s místními vůdčími osobnostmi a obchodní komunitou při úspěšném budování ekonomiky oblasti a revitalizace centra. Charleston má také hisorickou část, které se říká East End.\n\nV Charlestonu se střídají všechna čtyři roční období. Město leží na severním okraji vlhkého subtropického pásu , jehož základem jsou především rozdíly v nadmořské výšce. Průměrné teploty v Charlestonu jsou povětšinou teplejší než ve zbytku Západní Virginie (vyjma Huntingtonu), a to díky své poloze na západ od vyšších nadmořských výšek. Jaro je nejméně předvídatelné roční období a doopravdy většinou přichází na konci března či začátkem dubna. Od začátku března až do prvních květnových dnů jsou teploty značně proměnlivé a není nijak neobvyklé, že po slunečném teplém dni o 24 °C přijde chladný deštivý den, při kterém teplota vystoupá na pouhých sedm stupňů. Teploty jdou během května znatelně vzhůru a vyskytují se i dny až letní. Letní počasí bývá horké a vlhké s nejvyššími denními teplotami až mezi 30-35 stupni a bývá velmi vlhko. Dny na podzim jsou obvykle teplé a suché až do pozdního října, ale na noc se začíná ochlazovat. Počasí v zimě se obvykle liší od počasí obvyklého ve zbytku Západní Virginie. Spolu s Huntingtonem bývá Charleston posledním městem v tomto státu, kde začne sněžit. Zimy má Charleston mírné s průměrnými teplotami kolem 5 °C během všech zimních měsíců, i když občasná ochlazení srazí noční teploty až pod -20 °C. Kdykoli od konce listopadu do poloviny dubna může začít sněžit, přičemž nejvyšší srážky se objevují mezi lednem a únorem. Výskyt velké sněhové bouře je v této oblasti vzácností, a v Charlestonu je dokonce vzácné, aby najednou napadlo více než 30 cm sněhu. Charleston dostává velký příděl deště, jenž je rozdělen do celého roku. Ke konci jara a během léta jsou časté bouřky, které občas mohou být velmi nebezpečné. Tornáda jsou vzácností, ale během těchto bouří se objevit mohou. Velká část podzimní a zimní vláhy má formu mrholení. Nejsušším obdobím bývají měsíce září a říjen.\n\nV roce 1850 žilo v Charlestonu 1050 obyvatel, v dalších desetiletích jejich počet každé dva roky stoupal o jeden až dva tisíce a na přelomu století už počet obyvatel činil 11 099. Největší nárůst (cca 20 tisíc) přišel ve 20. letech, v roce 1960 v Charlestonu žilo vůbec nejvíce obyvatel: 85 796.\n\nPodle průzkumu z roku 2000 bydlelo v Charlestonu 53 421 lidí, 24 505 domácností a 13 624 rodin. Hustota zalidnění byla 652,7/km². Bylo tam 27 131 bytových jednotek při průměrné hustotě 331,5/km². Rasově se obyvatelstvo skládá z 80,63 % bílých, 15,07 % Afroameričanů, 0,24 % Američanů, 1,83 % Asiatů, 0,03 % obyvatel původem z Oceánie, 0,30 % jiných ras, a 1,91 % lidí se hlásí ke dvěma nebo více rasám. 0,81 % obyvatel bylo hispánského nebo Latino původu z jakékoli rasy. Pět nejčastějších původů zahrnuje německé Američany (12,4 %), Angloameričany (11,6 %), Američany (11,4 %), irské Američany (10,6 %) a italské Američany (3,9 %).\n\nV Charlestonu bylo dle průzkumu 24 505 domácností, ve kterých ze 23,7 % žily děti do 18 let, 38,9 % byly spolu žijící manželské dvojice, 13,5 % bylo samostatně žijících žen bez manžela, a 44,4 % nebyly rodiny. 38,9 % všech domácností sestávala z jednotlivců a ve 14,5 % případů to byl někdo, komu bylo nejméně 65 let a žil sám. Průměrná velikost domácnosti byla 2,11 a průměrná velikost rodiny byla 2,82.\n\nCo se týče věkového rozložení, mělo 20,7 % pod 18 let věku, 8,4 % od 18 do 24, 27,9 % od 25 do 44, 25,3 % od 45 do 64 a 17,6 % lidí mělo 65 let či bylo starších. Středový věk tak byl 41 roků. Na každých 100 žen připadalo 87,3 mužů a na každých 100 žen ve věku 18 a vyšším bylo 83,7 mužů.\n\nStřední příjem městské domácnosti ve městě byl $34 009 a střední rodinný příjem byl $47 975. Muži měli střední příjem $38 257 oproti $26 671 u žen. Příjem na hlavu činil ve městě $26 017. Asi 12,7 % rodin a 16,7 % obyvatelstva žilo pod hranicí chudoby, a to včetně 24,5 % lidí do věku 18 let a 11,3 % lidí ve věku 65 let nebo starších.\n\nMěsto Charleston je sídlem velkého množství základních a středních škol a tzv. middle schools (přechod mezi ZŠ a SŠ pro děti mezi 11 a 14 lety) jako součást školského systému okresu Kanawha. Jeho třemi středními školami jsou Capital High School, sloučené Charleston High School and Stonewall Jackson High School; George Washington High School a Charleston Catholic High School, což je římskokatolická škola. Bývalými středními školami jsou Charleston High School, v současnosti nemocnice CAMC General Hospital, a Stonewall Jackson High School, ze které je nyní pouze middle school. Middle schools (dříve Junior High Schools) tedy kromě John Adams Middle School a Horace Mann Middle School zahrnují také Stonewall Jackson Middle School. Základních škol je v Charlestonu celkem jedenáct.\n\nV Charlestonu má sídlo West Virginia University, která slouží jako nemocniční kampus pro její studenty na školách medicíny a stomatologie. Na obou školách musí navštěvovat školu v hlavním kampusu v Morgantownu, ale nemocniční praxi mohou dělat v Morgantownu nebo právě v Charlestonu.\n\nVe městě také funguje soukromá vysoká škola pro 1000 studentů, University of Charleston, dříve Morris Harvey College. Nachází se na MacCorkle Avenue podél řeky Kanawha. V roce 2006 tato VŠ otevřela obor farmacie.\n\nV bezprostřední blízkosti se nachází West Virginia State University a Marshall University Graduate College, což je pouze postgraduální obor Marshall University. V oblasti je též sídlo Charlestonské pobočky Institutu Roberta C. Byrda pro Advanced Flexible Manufacturing, nezávislý program spravovaný Marshall University, který poskytuje přístup k zařízení pro computer numerical control (CNC) pro firmy ve dvou státech.\n\nAsi 50 km od Charlestonu, v Montgomery, má kampus West Virginia University Institute of Technology. Je největším místním kampusem této university a zaměřuje se především na strojírenské studentské programy.\n\nV Charlestonu sídlí i kampus West Virginia Junior College nacházející se v centru na adrese 1000 Virginia Street. Má akreditaci na udělování diplomů a příbuzných titulů a v Kanawha Valley funguje už téměř 115 let. Původně byla založena jako Capitol City Commercial College 1. září 1892, aby školila studenty v sekretářských a obchodních dovednostech, ale během let v ní proběhly změny v osnovách i jejím umístění.\n\n\n\nCharleston každoročně pořádá množství kulturních akcí a veletrhů, které se konají po celém městě, od břehů řeky Kanawha až na plochy budov kapitolu.\n\nBěhem West Virginia Dance Festivalu, konajícím se mezi 25. a 30. dubnem, studenti tance z celého státu navštěvují hodiny a workshopy baletu, jazzu a moderního tance. V závěru mají studenti představení v divadle West Virginia State Theatre, které se pro veřejnost koná zdarma. Dvakrát ročně, na konci dubna a opět znovu začátkem listopadu, se koná West Virginia International Film Festival, kde se promítá mnoho domácích i zahraničních filmů, které zahrnují filmy celovečerní, krátké, dokumentární, animované i studentské.\nNa konci září Charleston hostí Daily Mail Kanawha County Majorette and Band Festival pro osm státních středních škol z okresu Kanawha. Festival začal v roce 1947 a v každoroční tradici pokračuje. Koná se na stadiónu University of Charleston.\n6. května mívá v Clay Centeru představení Kanawha Kordsmen Barbershop Chorus. 40-členný sbor zpívá v představení nazvaném \"Songs America Sings\" (Písně, co si zpívá Amerika). O víkendu před Memorial Day, posledním květnovým pondělím, se na půdě státního kapitolu koná Vandalia Gathering. Tisíce návštěvníků se baví tradiční hudbou, uměním, tancem, příběhy, řemesly a jídlem, které pocházejí z \"unikátnosti západovirginské horské kultury.\" Za vstup se neplatí.\n\nOd roku 2005 poskytuje v Charlestonu týden kulturních a uměleckých akcí FestivALL, který začíná 20. června, což je zároveň Dnem Západní Virginie a zahrnuje tanec, divadlo a hudbu. FestivALL umožňuje místním umělcům skvělou šanci vystavit své dílo a zaujmout a začlenit do něj ostatní lidi z místní umělecké komunity. Zlatým hřebem bývá umělecký veletrh na ulici Capitol Street a místní skupiny, které hrají naživo na pódiích postavených po celém centru města. Stejně tak se oblibě těší i festival jazzu a vína v kampusu University of Charleston, jehož se účastní místní i celonárodně známí jazzmani a kde se prezentují výrobky západovirginských vinic.\n\n\n\n\nV současnosti jsou v Charlestonu dvě nákupní centra. Největší je Charleston Town Center otevřené v roce 1983 se třemi patry obchodů a restaurací. Základ nákupního centra tvoří obchody Macy's, Sears a J.C. Penney. Čtvrtým základním kamenem je BrickStreet Mutual Insurance Co.. Centrum také zahrnuje šest velkých restaurací umístěných na úrovni silnice a 12 fast food restaurantů jako zástupce tzv. food courtu (= velká otevřená plocha s různými stánky fast food restaurací), který se nachází na třetím podlaží.\n\nDruhým městským nákupním centrem je Kanawha Mall postavený v městské části Kanawha City. Velikostí je o mnoho menší a jeho pilíři jsou obchody Elder-Beerman a Gabriel Brothers.\n\nTřemi hlavními nákupními oblastmi v Southridgi jsou Southridge Centre, Dudley Farms Plaza a The Shops at Trace Fork.\n\nCharleston má dvoje hlavní noviny. \"Charleston Gazette\" jsou noviny s největším nákladem v Západní Virgini a vycházejí od pondělka do pátku ráno. \"Charleston Daily Mail\" vychází ve všední dny odpoledne. V sobotu a neděli \"Charleston Gazette\" a \"Daily Mail\" spoluvytváří noviny nazvané \"Charleston Gazette-Mail\".\n\nV Charlestonu existuje celkem 11 stanic s městskou licencí (AM a FM). Většinu z nich vlastní buď West Virginia Radio Corporation nebo Bristol Broadcasting Company.\n\n\n"}
{"id": "340246", "url": "https://cs.wikipedia.org/wiki?curid=340246", "title": "Eddy Merckx", "text": "Eddy Merckx\n\nEddy Merckx, celým jménem Edouard Louis Joseph Merckx, (* 17. června 1945, Meensel-Kiezegem) je bývalý belgický profesionální cyklista. Je považován za jednoho z nejlepších světových cyklistů všech dob. Znám byl i pod svoji přezdívkou „\"Kanibal\"“.\n\nJeho cyklistická kariéra se započala v roce 1961. O tři roky později se stal světovým šampiónem v amatérské kategorii. V roce 1965 přešel k profesionálům. V roce 1966 poprvé vyhrál závod Milano-San Remo. O rok později vyhrál světový šampionát v kategorii profesionálů. V roce 1968 vyhrál jako první Belgičan Giro d'Italia. Hned při svém debutu na Tour de France 1969 se mu podařilo získat celkové vítězství, jakož i vítězství v soutěži sprintérů a vrchařů. Žádný další cyklista už toto nedokázal zopakovat, jedině Laurent Jalabert dosáhl podobný úspěch v roce 1995 na Vuelta a España.\n\nVe výčtu jeho úspěchů by se dalo ještě dlouho pokračovat, z těch největších stojí za zmínku například to, že Tour de France vyhrál ve své kariéře celkově 5 krát (na TdF doteď drží rekordy v počtu vyhraných etap – 34 a v počtu dní které strávil ve žlutém dresu vedoucího závodníka – 96). Stejně tak i na Giro d'Italia vyhrál celkově 5 krát. Na světovém šampionátu triumfoval ještě dvakrát a 3 krát se umístil v první pětce.\n\nO jeho nesporné převaze nad ostatními cyklisty svědčí následující čísla: v době své kariéry startoval celkem v 1582 závodech, ze kterých 445 vyhrál – tedy téměř každý třetí závod, ve kterém startoval, skončil jeho vítězstvím. V tomto směru byl pro něj obzvlášť úspěšný rok 1970, kdy startoval v 120 závodech a z nich vyhrál 54 – téměř každý druhý závod dokončil na prvním místě.\n\nŠlo o mimořádně všestranného cyklistu, o čemž svědčí i to, že dokázal vyhrávat rovinaté etapy, při kterých se rozhodovalo v závěrečném spurtu celého pelotonu, a taktéž pro něj nebyl problém vyhrávat v etapách, které byly ukončeny náročnými stoupáními. Eddy neměl ideální cyklistickou postavu (183cm, 75kg), jeho jedinečnost spočívala v úžasné schopnosti regenerace, kterou dokumentují hodnoty tepové frekvence:\nSvoji všestrannost dokázal Eddy svým světovým rekordem v hodinovce (49.431 km), kterého dosáhl 25. října 1972 v Mexico City, a který vydržel až do roku 2000, kdy ho o 10 metrů překonal Christopher Boardman. V souvislosti s tepovou frekvencí je možné uvést fakt, že 5 minut po dojezdu při světovém rekordu v hodinovce mu lékaři naměřili pulz jen 44 tepů za minutu.\n\nNa konci sezóny 1969 utrpěl Eddy nejvážnější zranění ve své sportovní kariéře. Stalo se to při závodech v dráhové cyklistice, tzv. Derny (cyklisté jezdí v těsném závěsu za motocyklem). Motocyklista a cyklista, kteří jeli před Merckxem, spadli, v důsledku čehož havaroval i Merckx a motocyklista, který vedl jeho. Ten byl namístě mrtev, Eddy upadl do bezvědomí. Později mu lékaři zjistili prasklý páteřní obratel a poranění pánve. Z těchto zranění se vyléčil, ale už nikdy to nebylo to co předtím. V následujících letech si často i v době jízdy upravoval sedlovku svého bicyklu, aby dosáhl optimální polohy pro páteř, ale i tak stále cítil bolest, zvláště ve stoupáních.\n\nByl maximalista, nespokojil se s dílčím úspěchem – chtěl mít všechno a hned. Proto si vysloužil přezdívku \"Kanibal\". Holanďan Joop Zoetemelk, vítěz Tour de France z roku 1980 o Merckxovi řekl toto: „\"Pro nás všechny byl Eddy prokletím… Pamatuji si na jednu etapu v Alpách, kdy jsme vydrželi v závěse při jeho pekelném tempu sotva půl hodiny. Jen potom nás požádal o vystřídání, ale nikdo z nás už na to neměl sil. Zasmál se a lehce nám ujel.\"“ Mezi ostatními cyklisty neměl mnoho přátel, zrovna tak se netěšil oblibě ani u fanoušků cyklistiky (samozřejmě kromě těch belgických) a ani pořadatelé ho neměli v lásce. To vyústilo do dvou tragických momentů:\n\nV roce 1969 měl na dosah obhajobu na Giro d'Italia, ale o růžový dres vedoucího jezdce přišel po pozitivním dopingovém nálezu, kterého okolnosti nebyly dodnes celkem objasněny a hovořilo se dokonce o sabotáži italských pořadatelů, kteří chtěli vidět na nejvyšším stupni domácího závodníka Felice Gimondiho.\n\nV roce 1975 měl na dosah šestý titul v Tour de France a mohl tak překonat tehdejší rekord Jacquese Anquetila, ale francouzští fanouškové byli proti. Rozvášnění diváci ho v etapě na Puy de Dôme strhli z bicyklu a i tento incident se podepsal na jeho těsné prohře s domácím Bernardem Thévenetem. Poté se už nikdy nedostal do vrcholné formy a pomalu směřoval ke konci své sportovní kariéry.\n\nSvoji závodní kariéru ukončil v roce 1978 ve věku 33 let. Podle jeho vlastních slov jeho tělo by bylo schopno závodit dále, ale byl vyčerpán z psychologického tlaku, který na něj byl vyvíjen.\n\n"}
{"id": "340247", "url": "https://cs.wikipedia.org/wiki?curid=340247", "title": "Paul A. Rothchild", "text": "Paul A. Rothchild\n\nPaul Allen Rothchild (18. dubna 1935 – 30. března 1995) byl jedním z předních amerických hudebních producentů, působil zejména koncem šedesátých a v sedmdesátých letech 20. století. Narodil se v newyorském Brooklynu a vyrůstal ve městě Teaneck ve státě New Jersey. V roce 1953 pak ukončil místní střední školu Teaneck High School.\n\nSvou kariéru započal v Bostonu, kde nahrával a vydával alba místních folkových umělců. V roce 1963 se stal jedním z hlavních producentů vydavatelství Elektra, které založil Jac Holzman. Rothchild dostal na starosti losangeleskou hudební scénu. Zde se setkal s The Doors, kterým společně s Holezmanem produkoval prvních šest alb. Rotchild dále produkoval LP a singly umělcům, jako byli a jsou John Sebastian, Joni Mitchell, Neil Young, Tom Paxton, Fred Neil, Tom Rush, The Paul Butterfield Blues Band, The Lovin' Spoonful, Tim Buckley, Love, Clear Light, Rhinoceros a Janis Joplin. V sedmdesátých letech produkoval pro vydavatelství Arista debutové album skupiny The Outlaws. \n\nPaul Rotchild se též ujal produkce soundtracku k filmu Olivera Stonea \"Doors\", kde si i zahrál jednu z menších rolí. Zemřel v roce 1995 na rakovinu plic.\n"}
{"id": "340255", "url": "https://cs.wikipedia.org/wiki?curid=340255", "title": "Goldstone", "text": "Goldstone\n\nGoldstone je radioastronomická observatoř agentury NASA v Mohavské poušti, jejiž provoz zajišťuje Jet Propulsion Laboratory. Stanice tvoří jednu ze tří základen Deep Space Network využívaných ke komunikaci s družicemi nejen kolem Země a i ve vzdálených částech sluneční soustavy. Využívá se i k výzkumu vesmírných těles.\n\nAgentura NASA vybudovala tento komplex v roce 1958 jako součást sítě Deep Space Network, která měla podporovat Program Pioneer, který měl za úkol vyslat průzkumné sondy do vzdálených částí sluneční soustavy. Tato síť třech pozemních stanic byla vytvořena na obvodu Země tak, aby dokázala nepřetržitě sledovat sondy a družice vypuštěné do vesmíru. Druhou observatoří je Canberra Deep Space v Austrálii, třetí pak observatoř Madrid Deep Space nacházející se o dalších 120 stupňů dále, nedaleko Madridu.\n\nStanice Dss14 v Goldstone byla postavena v Mohavské národní reservaci, poblíž městečka Barstow na polovině cesty mezi městy Los Angeles a Las Vegas. Je součástí areálu, jehož součástí je Edwardsova letecká základna, kde přistávaly mnohé raketoplány STS. Je zde také solární elektrárna Solar One, vojenské základny námořnictva a dalších armádních složek.\n\nStanice je vybavená radiovým teleskopem ke sledování vypuštěných sond a družic agentury NASA. Anténa o průměru 26 metrů dokáže vyzářit 325 kW, další anténa má průměr 70 metrů. Antén je zde celá řada.\n\nMimo sledování sond a družic z programu Pioneer, Voyanger 1 a 2 je stanice využívána i k sledování dalších družic a sond ve sluneční soustavě a také k experimentům.\n\n"}
{"id": "340259", "url": "https://cs.wikipedia.org/wiki?curid=340259", "title": "Raghu Rai", "text": "Raghu Rai\n\nRaghu Rai (* 18. prosince 1942) v Jhhangu (nyní v Pákistánu) je indický fotograf, člen mezinárodní fotografické agentury Magnum Photos.\n\nFotografem se stal v roce 1965 a od roku 1966 pracoval pro přední indický deník \"The Statesman\". Od roku 1976 byl fotografem na volné noze. V letech 1982 až 1992 byl fotoeditorem časopisu \"India Today\".\n\nJeho nejslavnější prací je soubor fotografií z roku 1984 z chemické katastrofy v indickém Bhópálu, z níž fotografie pohřbu neznámého dítěte získala cenu World Press Photo. V roce 1971 získal v Indii Padmashree Award a v roce 1992 získal v USA cenu Fotograf roku (Photograph of the Year).\n\nPublikuje v prestižních světových novinách a časopisech jako \"Time\", \"Life\", \"GEO\", \"The New York Times\", \"Sunday Times\", \"Newsweek\", \"The Independent\", \"New Yorker\" atd. Je autorem zhruba dvou desítek fotografických knih a jeho výstavy proběhly v řadě metropolí celého světa. V roce 2004 uspořádala jeho výstavu na Pražském hradě pod záštitou Václava Havla Leica Gallery Prague ve spolupráci s organizací Greenpeace.\n\n"}
{"id": "340262", "url": "https://cs.wikipedia.org/wiki?curid=340262", "title": "FC Boby Brno 1997/98", "text": "FC Boby Brno 1997/98\n\nTento článek se podrobně zabývá soupiskou a statistikami týmu FC Boby Brno v sezoně 1997/1998.\n\n\n\n\n\n\n\n\n"}
{"id": "340269", "url": "https://cs.wikipedia.org/wiki?curid=340269", "title": "Draw poker", "text": "Draw poker\n\nDraw poker je označení pro skupinu pokerových variant, ve kterých hráč dostane všechny karty před prvním kolem sázek. Svoji karetní kombinaci poté může vylepšit výměnou (\"draw\") některých karet. Draw poker je nejoblíbenější v domácích hrách, naopak v kasínech a větších turnajích je běžnější community card poker, především Texas Holdem a Omaha.\n\nBěžná hra \"draw pokeru\" začíná vylosováním pozice \"dealera\", od kterého jsou rozdávány karty po směru hodinových ručiček. Hráči poté dají blindy nebo ante a jsou jim rozdány karty (ve většině variant pět). Poté začíná první kolo sázek. Jako první sází hráč nalevo od big blindu (ojediněle se v domácích hrách nehraje na blindy, ale pouze na ante, v tom případě sázet začíná hráč nalevo od dealera). Poté mají hráči možnosti vyměnit (\"draw\") určitý počet karet podle pravidel dané varianty. Po výměně nastává další kolo sázek. V tomto kole sázek většinou začíná sázet hráč nalevo od dealera, někdy se zavádí pravidlo, že první sází hráč, který v posledním kole sázek poslední navyšoval. Pokud se v dané variantě hraje na více než jednu výměnu, proces výměny karet a následného kola sázek se opakuje. Pokud je po posledním kole sázek ve hře ještě více než jeden hráč, dochází k otočení karet (\"showdown\"). Hráč s nejlepší karetní kombinací dle hrané varianty vítězí bank (\"pot\").\n\nVariant draw pokeru je mnoho, zde jsou uvedeny některé z nejznámějších.\n\nNejběžnější a základní variantou, ze které většina ostatních vychází, je \"5 card draw\". V něm hráč dostane pět karet, které si může jednou vyměnit, přičemž vyhrává nejvyšší pokerová kombinace. Tato varianta je pro svou jednoduchost velmi oblíbená u začátečníků.\n\n\"California lowball\" je typ lowballového pokeru. Jinými slovy se hráči místo nejvyšší kombinace snaží složit kombinaci co nejnižší. Tento typ se hraje vždy s blindovou strukturou. Po umístění povinných sázek každý hráč dostane pět karet, které si může klasicky jednou vyměnit. Při vyhodnocování kombinací je vždy silnější nižší, nespárovaná kombinace, a tedy vůbec nejsilnější možnou kartou je 5-4-3-2-A.\n\nJakákoli draw pokerová varianta může být navíc hrána ve formě double draw či triple draw. To označuje zvýšení počtu kol hry, přičemž v každém kole proběhne opakovaná výměna karet a následné sázky. V double draw proběhnou tedy celkem dvě výměny, v triple draw tři.\n\nTriple draw lowballové hry dosáhly popularity i mezi profesionálními hráči. To se projevilo zařazením deuce-to-seven triple draw lowballového turnaje do WSOP v roce 2004 a mimo jiné i přidáním 2-7 triple draw lowballu jako jedné z osmi her do The Poker Player's Championship.\n"}
{"id": "340271", "url": "https://cs.wikipedia.org/wiki?curid=340271", "title": "FC Boby Brno 1998/99", "text": "FC Boby Brno 1998/99\n\nTento článek se podrobně zabývá soupiskou a statistikami týmu FC Boby Brno v sezoně 1998/1999.\n\n\n\n\n\n\n\n\n"}
{"id": "340272", "url": "https://cs.wikipedia.org/wiki?curid=340272", "title": "Španělská kaple", "text": "Španělská kaple\n\nŠpanělská kaple neboli Poutní kaple Panny Marie Bolestné je barokní kaple v Novém Jičíně. Původně dřevěná kaple, která byla postavena v roce 1621 na místě pochování španělských císařských jednotek, které byly pobity protestantskými jednotkami krnovského markraběte. \n\nV roce 1787 rozhodl Josef II. zrušit kapli a přeměnit ji ve sklad soli. Jako sklad soli fungovala až do roku 1841, kdy byla vysvěcena a hned poté se obnovily bohoslužby. V letech 1863 a 1864 probíhaly na kapli různé úpravy (například byla přistavěna věž) a vzhled kaple se po dokončení úprav již neměnil až do dnešních dnů.\n\nV současné době je kaple v areálu Smetanových sadů v Novém Jičíně a naproti kapli stojí novojičínská okresní nemocnice. Součástí inventáře kaple je i mechanický betlém, který je vystaven v době vánočních svátků.\n\n"}
{"id": "340278", "url": "https://cs.wikipedia.org/wiki?curid=340278", "title": "Pokémon Red &amp; Blue", "text": "Pokémon Red &amp; Blue\n\nPokémon Red (ポケットモンスター 赤, \"Poketto Monsutā Aka\", „Pocket Monsters Red“), Pokémon Blue (ポケットモンスター 青, \"Poketto Monsutā Ao\", „Pocket Monsters Blue“), vydané v Japonsku jako Pokémon Red a Pokémon Green (ポケットモンスター 緑, \"Poketto Monsutā Midori\", „Pocket Monsters Green“), jsou prvními verzemi Pokémon RPG videoher. Nejdříve byly vydány pro konzole Game Boy v Japonsku v roce 1996 a později byly vydány ve zbytku světa v letech 1998 (Severní Amerika) a 1999 (Evropa, Austrálie). Speciální edice, \"Pokémon Yellow\", byla vydána všude o rok později, než verze \"Red\" a \"Blue\" (\"Green\"). Tyto tři hry (\"Pokémon Red\", \"Blue\" a \"Yellow\"), s hrou \"Pokémon Stadium\" tvoří první generaci Pokémon videoher. Verze \"Red\" a \"Blue\" byly také později inovovány pro Game Boy Advance a v roce 2004 byly vydány jako \"Pokémon FireRed & LeafGreen\".\n\nVerze \"Red\" a \"Blue\" jsou situovány do fiktivního světa Kanto, kde hráč hraje za postavu jménem \"Red\" a snaží se stát Mistrem Pokémonů. Obě verze hry jsou na sobě nezávislé, ale aby hráč získal všechny Pokémony, musí se Pokémoni vyměňovat mezi verzemi, z toho důvodu, že na každé verzi chybí několik Pokémonů.\n\nPrvní sága Pokémon anime (Kanto) je založena na osnovách těchto her.\n\nJak bylo již výše zmíněno, verze \"Red\" a \"Blue\" jsou situovány do fiktivního světa Kanto, vymyšleného podle japonského regionu Kantó. Je to jeden z více regionů světa Pokémonů. Další jsou například Jotho, Hoenn, Sinnoh a další. Kanto obsahuje osm měst a dvě vesnice s různými geografickými vlastnostmi. Města a vesnice jsou navzájem propojena sítí cest. Některé oblasti jsou však přístupné až po získání určitého předmětu či pohybu. Například abyste mohli plout na moři a dosáhnout tak třeba lokace zvané Cinnabar Island, musí váš Pokémon umět pohyb \"Surf\".\n\nHlavní postavou obou her je mladý chlapec, který žije v malé vesnici jménem Pallet Town. Na začátku hry si hráč vybírá jednoho ze tří Pokémonů - Bulbasaur, Charmander nebo Squirtle - jako svého startovního Pokémona od Profesora Oaka. Oakův vnuk, rival hlavní postavy, se také stal trenérem Pokémonů a v určitých částech hry se s hlavní postavou setkává a měří své síly.\n\nZákladním cílem hry je stát se nejlepším trenérem Pokémonů v Kantu. Toto se dá dosáhnout jak „výchovou“ Pokémonů, tak poražením osmi šampionů arén a získání odznaků jejich arén a nakonec poražením Elitní Čtyřky a jejího Šampiona. Během hry se bude také hráč muset vypořádávat s kriminální organizací jménem Rakeťáci a jejich vůdcem, tajemným Giovannim. Druhým cílem hry je chytit (popř. získat vývojem či výměnou) všech 151 Pokémonů a vyplnit tak celý Pokédex.\n\nHra je z pohledu třetí osoby, z ptačí perspektivy. Hráč přímo ovládá postavu a interaguje s okolím. Ve světě jsou různé zóny, kde může hráč narazit na divoké Pokémony. Jsou jimi například vysoká tráva, jeskyně, les a moře. Pokud se hráč náhodou setká s divokým Pokémonem, obrazovka přejde do módu „boj“, kdy se hráčův a divoký Pokémon střídají v útocích po kolech.\n\nHlavním aspektem těchto her (a téměř všech ostatních Pokémon videoher) je systém „levelování“ a zkušenostních bodů, podle kterého se Pokémon postupně vylepšuje a učí se nové útoky a pohyby.\n\n\"Pokémon Red\" a \"Blue\" nabízejí možnost propojit obě hry zařízením Game Link Cable a vyměňovat tak Pokémony mezi verzemi. Také je zde možnost poměřit síly s kamarády utkáním s jejich Pokémony. Různé jazykové mutace hry však nejsou vzájemně kompatibilní.\n\n\"Pokémon Red\" a \"Blue\" také může vyměňovat Pokémony s verzemi hry 2. generace - Pokémon Gold, Silver a Crystal. Je zde však několik omezení, protože verze \"Red\" a \"Blue\" nepodporují Pokémony 2. generace.\n\nTaké je možné vyměňovat Pokémony a věci za použití Transfer Paku s hrami Pokémon Stadium a Pokémon Stadium 2 pro Nintendo 64. Tyto hry ale nejsou dále kompatibilní s hrami vyšších generací.\n\nHry \"Red\" a \"Blue\" trhaly prodejní rekordy po celém světě. V Japonsku se prodalo celkem 10,23 milionu kopií her \"Red\", \"Blue\" a \"Green\". V USA se prodalo 4,83 milionu kopií hry \"Red\" a 5,02 milionu kopií hry \"Blue\".\n\nI kritici přijali tyto hry výjimečně dobře, speciálně co se týče možnosti multiplayeru. Craig Harris z \"IGN\" ocenil hry známkou 10 z 10 a nechal se slyšet, že „I když dokončíte příběh, stále nemusíte mít všechny Pokémony. Ta výzva chytit je všechny je určitě hlavní devizou celé hry.“ \"GameSpot\" ocenil hry známkou 8,8 z 10 a hlavně vyzdvihl možnosti opětovného hraní - „Variabilita hry je prakticky neomezená, nemůžete ji dvakrát zahrát stejně.“\n\n"}
{"id": "340280", "url": "https://cs.wikipedia.org/wiki?curid=340280", "title": "Samegrelo", "text": "Samegrelo\n\nSamegrelo, Samargalo, Mingrelie, Megrelie nebo dříve Odiši (gruzínsky: სამეგრელო \"Samegrelo\"; mingrelsky: სამარგალო \"Samargalo\") je jedním z historických knížectví na západě Gruzie. Je obývaná převážně národem Mingrelců, kteří bývají někdy považováni za subetnikum Gruzínů.\n\nMingrelie zaujímala velkou část dnešního regionu Samegrelo-Horní Svanetie (bez Svanetie) a jihovýchodní část Abcházie a jejím hlavním městem bylo dnešní krajské město Zugdidi.\n\nMingrelie bývala ve starověku součástí Kolchidy a jejího nástupnického státu Egrisi (nebo řecky \"Lazika\"). V době vrcholného středověku (11. - 15. století) byla Mingrelie začleněna do sjednoceného Gruzínského království a v jeho rámci bylo vyhlášeno Mingrelské knížectví. Po rozpadu království v 16. století získala Mingrelie poprvé nezávislost, ale dostala se brzy pod tlak Osmanských Turků, kterým muselo vyplácet tribut. Vládnoucím rodem se stal rod Dadieni. V roce 1803 se knížectví dostalo pod ochranu carského Ruska na základě smlouvy mezi carem Alexandrem I. a mingrelským knížetem Grigolem. V letech 1857 až 1867 bylo nejprve knížectví zrušeno a pak se stalo součástí kutaiské gubernie. Od roku 1918 do 1921 byla Mingrelie součástí Gruzínské demokratické republiky, která se odtrhla od Ruska, později byla obsazena Rudou armádou a přičleněna ke Gruzínské SSR. Po rozpadu SSSR v roce 1991 se Mingrelie stala opět součástí Gruzie, ale v letech 1992 - 1993 se zde odehrála brutální občanská válka souběžně s válkou v Abcházii, jejímž výsledkem bylo vyhnání většiny Gruzínců a Mingelců z Abcházie.\n\n\n"}
{"id": "340281", "url": "https://cs.wikipedia.org/wiki?curid=340281", "title": "Bulacan (provincie)", "text": "Bulacan (provincie)\n\nBulacan je filipínská provincie severně od Manily ležící na středu regionu Střední Luzon. Mluví se zde tagalogem, angličtinou a dalšími jazyky. Má skoro 3 milióny obyvatel. V rozloze je na celých Filipínách 29. největší. Její hlavní město je Malolos.\n\nBulacan leží jihozápadně od Manilského zálivu sousedí s provinciemi Nueva Ecija, Aurora, Pampanga, Manila, Rizal a Qezon. Provincií protékají řeky Angat, Bulacana Pampanga-jedna z hlavních filipínských řek. Na východě se nachází pohoří Sierra Madre. Kolem tohoto pohoří se nachází Angatská Přehrada. Nejvyšším bodem provincie Bulacan je hora Mt. Oriol. Měří 1170 m n. m. 10. ledna 2008 byla v obci Norazgay otevřena 18hektarová skládka.\n\nNejteplejším měsícem je květen, kdy teploty v Bulacanu dosahují 29.7°C, nejstudenějším měsícem je Leden s teplotami okolo 29.7 °C. Od října do ledna jsou zde Monzuny.\n\n"}
{"id": "340289", "url": "https://cs.wikipedia.org/wiki?curid=340289", "title": "Charleston", "text": "Charleston\n\nCharleston může znamenat:\n\n\n"}
{"id": "340290", "url": "https://cs.wikipedia.org/wiki?curid=340290", "title": "FC Stavo Artikel Brno 2000/01", "text": "FC Stavo Artikel Brno 2000/01\n\nTento článek se podrobně zabývá soupiskou a statistikami týmu FC Stavo Artikel Brno v sezoně 2000/2001.\n\n\n\n\n\n\n\n"}
{"id": "340292", "url": "https://cs.wikipedia.org/wiki?curid=340292", "title": "GAZ", "text": "GAZ\n\nGAZ, zkratka názvu Gorkovskij Avtomobilnyj Zavod (\"Горьковский автомобильный завод\"), je ruský výrobce osobních, nákladních a vojenských automobilů se sídlem v Nižném Novgorodu (dříve Gorkij). Založen byl v roce 1929, od té doby bylo vyrobeno více než 16 milionů automobilů značky GAZ. Firma GAZ je součástí GAZ Group, největší ruské společnosti působící v automobilovém průmyslu, pod kterou spadá 18 závodu v deseti ruských regionech, mimo jiné společnosti PAZ a LiAZ vyrábějící autobusy a výrobce motorů Avtodiesel. GAZ je známý zejména díky svým vojenským a nákladním automobilům a díky osobním vozům Volha, Poběda a Čajka z dob SSSR. Dnes jsou ovšem osobní auta s 6,5 % podílem okrajovým produktem GAZu.\n\nV roce 1929 byla na základě smlouvy o spolupráci mezi SSSR a americkou automobilkou Ford započata stavba továrny v Nižném Novgorodu, kde měl být podle dohody vyráběn nový osobní a lehký užitkový automobil podle licence fordu. Sériová výroba se rozběhla v lednu 1932, kdy vznikl první vůz NAZ-AA, založený na malém nákladním Fordu-AA. V témže roce následoval osobní model NAZ-A, shodný dle licence s Fordem-A. Automobilka byla oficiálně založena v roce 1932 jako \"Nižegorodskij avtomobilnyj zavod imeni V. Molotova\" (Nižěgorodský automobilový závod V. Molotova), a proto nesly první nové vozy jméno NAZ. Od roku 1933, po přejmenování města Nižný Novgorod na Gorkij v roce 1932, jsou všechny vozy označované jako GAZ. Inspiraci vozy Ford nesly také modely AAA a od roku 1936 nástupce modelu A, GAZ M-1. S postupem času byli sovětští konstruktéři schopni samostatně vytvářet vlastní automobily. Těsně před začátkem druhé světové války, v roce 1938, vznikl také první vůz 4x4 značky GAZ, model 61, který ale vznikl pouze v malém množství.\n\nV době Velké vlastenecké války v letech 1941 až 1945 se podnik přeorientoval na vojenskou výrobu. V roce 1941, po velmi rychlém vyprojektování, začala výroba terénního vozu s pohonem všech kol GAZ 64. Za jeden rok vznikl jeho modernizováním GAZ 67, který zůstal ve výrobě až do roku 1953. Oba modely typu jeep sehrály důležitou roli ve válečném úsilí sovětů. Automobilka z Gorkého mimo nich vyrobila přes 10 000 tanků (např. T-60 a T-70), obrněné vozidlo BA-64 a tisíce minometů, samohybných děl a vojenských motorů.\n\nJiž během války, v roce 1943, začal vývoj nového osobního automobilu, který měl přijít do sériové výroby po skončení bojů. Tímto vozem byl GAZ M20 Poběda (\"Vítězství\"), jenž se začal prodávat v červnu 1946. Vůz s moderním designem v ničem nepřipomínající předválečnou světovou produkci byl prvním sovětským automobilem se samonosnou karoserií a v licenci se vyráběl i v Polsku v automobilce FSO jako Warszawa. Druhou poválečnou novinkou byl pozdější úspěšný nákladní automobil GAZ-51. V roce 1950 začala výroba luxusního modelu GAZ-12 ZIM, který vyplňoval mezeru mezi modelem Poběda a špičkovými reprezentativními vozy ZIS. Název ZIM zkracoval \"Zavod Imeni Molotova\", kterýžto oficiální název nesla automobilka až do roku 1956. Úlohu vlajkové lodi značky převzal po modelu 12 ZIM v roce 1959 typ 13 Čajka, který zůstal ve výrobě až do roku 1981 a jenž sloužil jako reprezentativní model vysokým představitelům komunistické strany i diplomatům. Posledním představitelem této kategorie vozů značky GAZ byl lineage 14 Čajka, který setrval ve výrobním programu do roku 1989.\n\nStárnoucí vojenský off-road GAZ 67 nahradil v roce 1953 známý GAZ 69. Tento úspěšný armádní automobil se v závodě v Gorkém vyráběl pouze do roku 1956, kdy byla jeho výroba přenesena na továrnu UAZ v Uljanovsku, kde se z něho později vyvinul model 469. Ovšem i nadále si vozy uchovaly značku GAZ, a to až do roku 1972, kdy byla výroba modelu 69 zastavena. V sektoru nákladních automobilů pokračoval vývoj modely 52/53 (1961-1992) a 66 (1964-1999).\n\nV roce 1956 začala výroba legendárního modelu GAZ-21 Volha, zvaného též \"Carevna\", který zaznamenal velký úspěch na východě i na západě, kde se i licenčně montoval v továrně v Antverpách. Robustní Volha se vyráběla jako sedan a kombi (M-22) a do roku 1970 se jí vyrobilo přes 600 000 kusů. V roce 1968 byl představen její stejnojmenný nástupce, GAZ M-24 Volha s moderní hranatou karoserií, který vydržel ve výrobním programu do roku 1985. Jméno \"Volha\" nesly i poté různé vozy - osobní model 24-10 (1985-1992), který byl pouze menší úpravou vyřazené M-24, nebo typ 3102 (od 1981), který setrval ve výrobě až do roku 2009. Přežil tak i GAZ-3110 Volha, jenž byl vyvíjen již po rozpadu SSSR a v těchto ztížených podmínkách se prodával pouze mezi lety 1996 až 2005 i typ 31105 (2004-2009).\n\nV roce 1992 byl podnik přeměněn na akciovou společnost. Zatímco po rozpadu SSSR v roce 1991 začala výroba osobních automobilů upadat a nedokázala již navázat na své dřívější úspěchy, výroba nákladních automobilů přetrvávala bez potíží nadále a postupem času si vydobyla v nabídce GAZu nejdůležitější pozici. Po modelech 3307 (od 1989), 4301 (1992-1995) a 3306 (1993-1995) přišel na trh v roce 1994 nejúspěšnější a nejvýznamnější nákladní model značky, typ GAZelle (ГАЗель). Tento lehký užitkový a v Rusku velmi úspěšný automobil se prodává dodnes v mnoha provedeních - od klasické dodávky přes sanitku, valník až po mikrobus.\n\nZnačka GAZ vyráběla během své historie také autobusy. První z nich vznikl již v roce 1933 (typ 03-30 na podvozku modelu AA). Výroba různých modelů autobusů pokračuje dodnes, i když se nejedná o čistokrevné autobusy, ale pouze o upravené modely GAZelle nazývané \"Sobol\". Vojenská technika vznikala jak před válkou v 30. letech (např. BA-10, BA-20), tak zejména během Velké vlastenecké války. Po ní vznikaly v Gorkém nejčastěji obrněné transportéry (BTR-60,BTR-70 a BTR-80) či specializovaná off-roadová vozidla.\n\nV roce 2000 společnost koupila firma \"Basic Element\" ruského miliardáře Olega Děripasky. Od roku 2005 je automobilka GAZ hlavní značkou v koncernu GAZ Group, který podle ní nese jméno. Kromě samotné automobilky GAZ do něj dále spadají výrobci autobusů LiAZ a PAZ, výrobce motorů Avtodiesel, výrobce rypadel a bagrů Tver nebo výrobce těžkých nákladních vozů Ural Automobil Plant. V roce 2006 GAZ Group převzal britského výrobce užitkových automobilů LDV který ovšem na následky ekonomické krize v roce 2010 zkrachoval. I přesto je GAZ Group největší ruskou společností působící v automobilovém průmyslu. V roce 2010 skončila vlastní automobilka GAZ (nikoliv GAZ Group) na devátém místě v pořadí nově prodaných automobilů (společně s užitkovými vozy).\n\nProdukce nových vozů je zaměřena především na lehké a těžké užitkové vozy, přičemž hlavní těžiště odbytu firma nachází v úspěšném modelu GAZelle a v jeho karosářských variantách \"Sobol\" (mikrobus) a \"Valdai\" (valník). Nejnovějším pokusem o návrat do třídy osobních automobilů byl model Volga Siber. Tento vůz, který měl navázat na slávu modelů Volha, byl založen na voze Chrysler Sebring, nesetkal se ovšem s úspěchem. Výroba začala v roce 2008 a byla ukončena již o dva roky později.\n\nV roce 2009 usiloval GAZ Olega Děripasky o převzetí části společnosti Opel, jejíž mateřská automobilka General Motors se tou dobou potýkala s problémy způsobenými ekonomickou krizí. Společně s kanadsko-rakouskou firmou Magna usiloval GAZ o převzetí německé automobilky, poté ovšem došlo k obratu, kdy se General Motors rozhodlo si Opel ponechat. V současnosti se GAZ orientuje na spolupráci s německým koncernem Volkswagen, včetně s českou automobilkou Škoda Auto, která do koncernu také patří. Výroba automobilů Škoda Octavia a Yeti a Volkswagen Jetta nahradí ve výrobním programu model Volga-Siber. Dohoda z června 2011 počítá s maximální výrobní kapacitou až 110 000 vozů těchto značek v roce 2015.\n\n\n"}
{"id": "340294", "url": "https://cs.wikipedia.org/wiki?curid=340294", "title": "Eddie", "text": "Eddie\n\nEddie může znamenat:\n\n"}
{"id": "340296", "url": "https://cs.wikipedia.org/wiki?curid=340296", "title": "Smrt na Nilu", "text": "Smrt na Nilu\n\nSmrt na Nilu (v angličtině: \"Death on the Nile\") je slavný detektivní román Agathy Christie z roku 1937, jeden z těch, v nichž vystupuje jako hlavní postava Hercule Poirot. Kniha se dočkala řady filmových, televizních, divadelních a rozhlasových adaptací, z nichž nejvýznamnější jsou \"film z roku 1978\", v níž hrál Poirota Peter Ustinov, a jeden z dílů seriálu Hercule Poirot, kde sehrál hlavní roli David Suchet.\n"}
{"id": "340299", "url": "https://cs.wikipedia.org/wiki?curid=340299", "title": "Hypnos", "text": "Hypnos\n\nSlovo Hypnos má několik významů.\n"}
{"id": "340302", "url": "https://cs.wikipedia.org/wiki?curid=340302", "title": "Hudson", "text": "Hudson\n\nHudson může znamenat:\n\n\nV Kanadě:\n\nVe Spojených státech amerických\n\n\n"}
{"id": "340309", "url": "https://cs.wikipedia.org/wiki?curid=340309", "title": "Matěj Špic", "text": "Matěj Špic\n\nMatěj Špic (zemřel po r. 1559) byl český zvonař 1. poloviny 16. století, působící v Praze, Roudnici nad Labem, Litoměřicích a Benešově. Zajímavé je, že vykonával své řemeslo, přestože byl slepý. V nápisech na zvonech i v literatuře se někdy proto označuje jako Matěj Slepý.\n\nMatěj Špic, stejně jako řada jiných zvonařů, pravděpodobně neměl stálou dílnu, ale za svým řemeslem putoval. První zvony s jeho jménem se objevují po r. 1536, odlité v Roudnici a Litoměřicích. Později se pokoušel prosadit v Praze, ale tam měl problémy s konkurencí a po sporu se zvonařem Stanislavem byl v r. 1550 donucen město opustit. Následně působil především v jižnách Čechách v okolí Benešova. Koncem 50. let 16. století umírá.\n\nVzhledem ke slepotě měl v dílně pomocníky, jejichž jména se někdy rovněž objevují v signaturách na zvonech. Jedním byl jeho bratr Mikuláš Rormeister, jiným jakýsi Jan Klobása.\n\nZvony mistra Matěje Špice mají pěkné reliéfy a bývají kvalitně odlity. \n\n\n"}
{"id": "340311", "url": "https://cs.wikipedia.org/wiki?curid=340311", "title": "Bad Face", "text": "Bad Face\n\nBad Face je uherskobrodská metalová kapela.\n\nBad Face v únoru 2004 založili bratři Lebánkové - Radek (alias RAD, bývalý kytarista skupin Stagnant, Hypnos a Shaark) a Libor (alias Skull, bývalý bubeník skupin Krabathor, Martyr a Master).K nim se pridal zpěvák Pawel a baskytarista Espin.\n\nNa podzim 2004 natočili ve studiu Shaark EP Good Time To Wake Up. Krátce nato přišel druhý kytarista Dan a místo Espina nastoupil basák Ritchie.\n\nV listopadu 2005 vzniklo v Hodoníně dvouskladbové promo CD Speak With Us! a ke skladbě Speak With Me kapela natočila videoklip. Počátkem roku 2007 odešel kytarista Dan a Bad Face vystupovali ve čtyřech až do konce léta téhož roku, kdy se novým členem skupiny stal kytarista Zuhan.\n\nV prvním pololetí 2007 kapela v Hodoníně nahrála oficiální debutové album Emotions Burn, které vyšlo v létě téhož roku. Na podporu desky vznikl videoklip ke skladbě Chromosomes. Na albu se měla objevit i coververze skladby Human Target od americké deathmetalové skupiny Six Feet Under. Kvůli komplikacím s autorskými právy ji však Bad Face na desku nakonec nezařadili.\n\nNa začátku roku 2008 kapelu opustil Skull a Bad Face se ocitli bez bubeníka. Počátkem léta téhož roku se Skull do sestavy vrátil.\n\nKoncem léta 2008 opouští kapelu baskytarista Ritchie. Z Pawla se stává zpívající basák a kapela se ve čtyřech věnuje přípravě nového materiálu.\n\n\n\n\n\n\n"}
{"id": "340312", "url": "https://cs.wikipedia.org/wiki?curid=340312", "title": "Shaark", "text": "Shaark\n\nSlovo Shaark má několik významů.\n"}
{"id": "340319", "url": "https://cs.wikipedia.org/wiki?curid=340319", "title": "Shaark (hudební skupina)", "text": "Shaark (hudební skupina)\n\nShaark je moravská thrashmetalová kapela, která existuje od roku 1991.\n\nSkupina vznikla v roce 1991 v jihomoravském městě Bzenec a první koncert odehrála na Monster Festivalu v Klatovech. Po třech demokazetách vydala v roce 1995 pětice Petr (zpěv), Trachta (kytara), Zdenál (bicí), Alex (kytara) a Bája (baskytara) oficiální debut Sinn Fein, na jehož podporu vznikl videoklip \"Cannibal Rock\". Na podzim 1996 natočil Shaark pro desku 10 Years After ... A Tribute To Cliff Burton coververzi skladby \"Whiplash\" z repertoáru americké thrashmetalové skupiny Metallica. V následujícím roce vyšlo druhé studiové album Propaganda.\n\nV roce 2000 nastoupil do kapely druhý zpěvák Peroon a až do roku 2005 Shaark vystupoval v šestičlenné sestavě se dvěma zpěváky na pódiu. První deskou, na které se Peroon podílel, byla Suicidal Society, k níž vznikl videoklip \"The Black Garb\". V létě 2001 nahradil zraněného Trachtu kytarista RAD ze skupiny Hypnos a v závěru téhož roku bylo natočeno šestiskladbové promo CD. V červnu 2004 vystoupil Shaark v Praze jako předkapela americké thrashmetalové formace Exodus.\n\nDalší deska Again With Hatred vznikla v roce 2005 a podíleli se na ní i bývalí členové RAD, jehož v sestavě nahradil kytarista Miguel, a zpěvák Petr, který ze skupiny odešel kvůli pracovnímu vytížení ve studiu Shaark, jež spoluvlastní. Album vyšlo v roce 2006. Turné na jeho podporu se kvůli vytížení ve skupině Master nezúčastnili kytarista Alex a bubeník Zdenál, které zastoupili RAD a Skull z kapely Bad Face. V listopadu 2006 Shaark v Brně opět předskakoval americké formaci Exodus.\n\n\n\n\n\n\n"}
{"id": "340320", "url": "https://cs.wikipedia.org/wiki?curid=340320", "title": "Shaark (studio)", "text": "Shaark (studio)\n\nShaark je název nahrávacího studia, které se nachází v jihomoravském městě Bzenec. Ve studiu natočila své desky řada českých i zahraničních interpretů, jako například kapely Overhype, Master, Krabathor, Shaark, Martyr, Hypnös, Bad Face, Root, Tortharry, Narajama nebo písničkář Pepa Nos. O zvuk se starají producenti a zvukaři Petr Nejezchleba a Pavel Hlavica.\n\n"}
{"id": "340323", "url": "https://cs.wikipedia.org/wiki?curid=340323", "title": "Uprchlík na ptačím stromě", "text": "Uprchlík na ptačím stromě\n\nUprchlík na ptačím stromě je kniha pro děti, kterou napsal a ilustroval Ondřej Sekora. Autorovi se podařilo zajímavě sloučit poznatky o přírodě a životě ptáků s napínavým příběhem o přátelství a svobodě. Patří mezi jeho nejzdařilejší díla. Kniha byla oceněna na Světové výstavě Expo 58 v Bruselu. Poprvé ji vydalo nakladatelství \"Josef Hokr\" v r. 1943, prozatím naposledy vyšla v r. 2012 (9. vydání). \n\nChovateli cizokrajného ptactva, panu Tichému, nedopatřením uletí z klece jeden malý modroušek. Dostane se na ptačí strom, kde žije mnoho různých ptáků, kteří si navzájem pomáhají – starostliví brhlíci, silák strakapoud, vtipálek zvonek, křehká červenka, pyšná pěnice a další. Jejich hlavním pomocníkem a poradcem je Kubík – velký zelený papoušek, kterému je téměř sto let a po mnohých cestováních žije nedaleko ptačího stromu u zahradníka Moulíka, který ho nechává volně poletovat po okolí. Ptáci Modrouška přijmou mezi sebe a prožije s nimi celé léto a mnohá veselá i nebezpečná dobrodružství. Když přijde podzim, někteří ptáci odlétnou do teplých krajin a Modroušek se stále obtížněji vyrovnává se zhoršujícím se počasím. Objeví jej ornitolog Karas, který zná pana Tichého. Společně Modrouška odchytí a odvezou zpět domů do jeho klece. Modroušek je pak mezi ostatními ptáky pana Tichého hrdinou, protože jim vypráví o prožitých dobrodružstvích. Během zimy k jeho překvapení přiveze panu Tichému zahradník Moulík papouška Kubíka, který už nemůže žít na venkově, protože potřebuje denní péči. Modrouškovi se tak vrací starý přítel a ptačí klec získá zábavného a moudrého společníka. \n"}
{"id": "340324", "url": "https://cs.wikipedia.org/wiki?curid=340324", "title": "Martyr (hudební skupina)", "text": "Martyr (hudební skupina)\n\nMartyr je název hudebního projektu, který v roce 1999 realizovali členové deathmetalových kapel Krabathor a Master.\n\nKytarista a zpěvák Petr \"Christopher\" Kryštof a bubeník Libor \"Skull\" Lebánek (oba Krabathor) se během společného turné na jaře 1999 seznámili s americkým baskytaristou Paulem Speckmannem z Master a dohodli se na budoucí spolupráci. V listopadu téhož roku natočili ve studiu Shaark desetiskladbovou desku . Ta vyšla v roce 2000 u německé firmy Shock System. Speckmann se poté přestěhoval do Uherského Hradiště a stal se členem Krabathoru, s nímž natočil dvě desky. Martyr byl zamýšlen pouze jako studiový projekt bez živých vystoupení.\n\n\n\n"}
{"id": "340327", "url": "https://cs.wikipedia.org/wiki?curid=340327", "title": "Stará synagoga v Liberci", "text": "Stará synagoga v Liberci\n\nNeorenesanční synagoga v Liberci, místními nazývána jako Stará, stávala severně od radnice a divadla. Její věž, vysoká 39 metrů, byla nejvýše sahající věží ve městě a stavba samotná byla jednou z jeho dominant. Synagoga padla za oběť antisemitské hysterii, když ji liberečtí Němci za Křišťálové noci z 9. na 10. listopadu 1938 vypálili do základů. Na jejím místě dnes stojí liberecká knihovna a tzv. Nová synagoga.\n\nOjedinělé židovské rodiny žily na území moderního Liberce snad už ve 14. a 15. století, ale až do začátku 19. století nesměli mít trvalý pobyt ve městě (roku 1799 byli dokonce Židé z celého libereckého panství vypovězeni). Rozkvět židovské obce v Liberci nastal až na přelomu 18. a 19. století, kdy se židovští obchodníci rychle uchytili na místním trhu s textiliemi. Roku 1823 žilo v Liberci už 6 trvale usazených židovských rodin a počet (zejména po roce 1848 trvale vzrůstal; roku 1869 je to 314 osob židovského vyznání (1 % obyvatel), roku 1930 stoupl počet židovských obyvatel hlásících se ke svému původu na 1392 osob (3 %). Dá se ale předpokládat, že jich bylo více, nicméně při sčítání lidu uvedli \"„národnost česká“\" či \"„německá“\", nebo do kolonky náboženství \"„bez vyznání“\".\n\nNáboženský spolek byl ustaven roku 1863 (1861 zřízena první modlitebna, roku 1872 ustavena samostatná ŽNO. Po 2. světové válce byla obec obnovena a již roku 1946 se k ní hlásilo 1211 osob židovského vyznání (37 starousedlíků, kteří přežili koncentrační tábory, a 1174 poválečných osídlenců – mezi nimi i 182 příslušníků čs. zahraničních vojenských jednotek). V 80. letech 20. století ŽNO změněna na synagogální sbor, po roce 1989 tento opět přeměněn na samostatnou obec.\n\nDnešní židovská obec v Liberci má okolo 100 členů, většinou přeživších šoa.\n\nV porovnání s ostatními obcemi stejné velikosti a důležitosti byla liberecká synagoga postavena relativně pozdě, a to až roku 1899. Předtím se tamní kongregace scházela postupně ve třech obytných domech upravených k bohoslužebným účelům. První oficiální podnět k postavení synagogy dal ve svém spise roku 1875 člen obce Wilhelm Winterberg, ale teprve roku 1883 byl při příležitosti výročního zasedání představitelů ŽNO ustaven přípravný výbor pro postavení synagogy. Rok poté, roku 1884, bylo na zasedání výboru přijato usnesení o nákupu parcely severně od náměstí o rozloze 8746 m, která měla posloužit nejen ke stavbě synagogy, ale počítalo se i s vybudováním reprezentativní okrasné zahrady. Byla vypsána architektonická soutěž, do které se přihlásili mj. i dva velice význační architekti té doby, Max Fleischer a prof. Karl König z Vídně.\n\nJak píše server holocaust.cz:\n\n\n"}
{"id": "340328", "url": "https://cs.wikipedia.org/wiki?curid=340328", "title": "Jitka Asterová", "text": "Jitka Asterová\n\nJitka Asterová (* 7. prosinec 1959 Praha) je známá česká herečka a moderátorka. Působila 9 let také jako moderátorka v rádiu Frekvence 1. S podnikatelem Tomášem Linhartem má 2 děti, dceru Annu Linhartovou a o 6 let mladšího syna Adama Linharta.\n\nPo absolvovaní DAMU (1985) hostovala v Činoherním klubu v Praze, v Hudebním divadle v Karlíně a v Divadle Ungelt v Praze. Představuje typ dynamické, všestranné herečky s výrazným komediálním talentem. Z divadelních rolí: Brook Ashtonová (Michael Frayn, \"Bez roucha\"), Jenny (Václav Havel, \"Žebrácká opera\"), Líza (Bohumil Hrabal, \"Obsluhoval jsem anglického krále\"), Izabela Pellegrino (A. Guelma, \"Jean a já\").\n\n\n"}
{"id": "340332", "url": "https://cs.wikipedia.org/wiki?curid=340332", "title": "Leskovec nad Moravicí", "text": "Leskovec nad Moravicí\n\nLeskovec nad Moravicí (dříve také Špachov, německy \"Spachendorf\", polsky \"Leskowiec nad Morawicą\" či \"Szpachów\") je obec ležící v okrese Bruntál. Má obyvatel a její území má rozlohu 1 560 ha. Celá zástavba jakož i téměř celé území obce leží ve Slezsku.\n\n\nPrvní písemná zmínka o obci pochází z roku 1224. Od roku 1768 se zde nachází kostel sv. Vavřince. K 1. lednu 1953 došlo na základě usnesení MNV obcí Bílčice a Leskovec nad Moravicí k rozšíření katastru Leskovce nad Moravicí o část katastru obce Bílčice zvanou „Tovární kolonie“ a tak od té doby zasahuje Leskovec nad Moravicí i na Moravu. V současnosti je téměř celé toto připojené moravské území zatopené vodní nádrží Slezská Harta. Jedná se o oblast, o níž informuje úvod tohoto článku.\n\nPočet obyvatel celé obce Leskovec nad Moravicí podle sčítání nebo jiných úředních záznamů:\nV celé obci Leskovec nad Moravicí je evidováno 184 adres : 171 čísel popisných (trvalé objekty) a 13 čísel evidenčních (dočasné či rekreační objekty). Při sčítání lidu roku 2001 zde bylo napočteno 150 domů, z toho 102 trvale obydlených.\n\nPočet obyvatel samotného Leskovce nad Moravicí podle sčítání nebo jiných úředních záznamů:\nV samotném Leskovci nad Moravicí je evidováno 165 adres : 153 čísel popisných a 12 čísel evidenčních. Při sčítání lidu roku 2001 zde bylo napočteno 133 domů, z toho 99 trvale obydlených.\n\n"}
{"id": "340334", "url": "https://cs.wikipedia.org/wiki?curid=340334", "title": "SGP", "text": "SGP\n\nSGP může znamenat například:\n\n"}
{"id": "340343", "url": "https://cs.wikipedia.org/wiki?curid=340343", "title": "Filipec", "text": "Filipec\n\nČeské příjmení Filipec (\"Filipcová\") nosí více osobností:\n"}
{"id": "340347", "url": "https://cs.wikipedia.org/wiki?curid=340347", "title": "Mestic", "text": "Mestic\n\nMestic je slovo pocházející ze španělštiny a znamená osobu, která je příslušníkem rasy, která vznikla zkřížením genů Evropana (nejčastěji Španěla) a původního domorodého obyvatele bývalých španělských kolonií, jako byla většina Jižní a Střední Ameriky, Guam a Filipíny. Jednoduše se definice používá pro míšence bělocha a Indiána.\n\nMestici poprvé vznikají v době, kdy Španělé ovládali Latinskou Ameriku. Většinou byl mestic syn španělského otce a matky, která byla domorodá Američanka, tj. Indiánka. Mestici tvoří největší části populace v mnoha národech Latinské Ameriky, velké množství mesticů tvoří část populace v Mexiku, které je nejlidnatější španělsky hovořící zemí na světě. \n\nBěhem koloniální éry přešlo mnoho domorodých Američanů na římský katolicismus a začalo mluvit španělským jazykem místo svých tradičních jazyků. Navíc mnoho domorodých Američanů uzavřelo sňatky s Evropany a měli s nimi potomky, kteří byli více podobní lidem evropského typu, a tedy měli i větší šanci na úspěch v životě vzhledem na kastovní rozvrstvení práv obyvatelstva ve španělských koloniích. \n\nPo získání nezávislosti se stali mestici dominantní složkou obyvatelstva a označení mestic je v USA také běžně synonymem pojmu Hispánec nebo Latino.\n\nVe většině států Střední a Jižní Ameriky tvoří mesticové většinu obyvatelstva nebo její významnou část:\n\nMíšencem mestice a zamba byl venezuelský prezident Hugo Chávez.\n"}
{"id": "340348", "url": "https://cs.wikipedia.org/wiki?curid=340348", "title": "Škoda Vagonka", "text": "Škoda Vagonka\n\nŠKODA VAGONKA a. s. (IČ 258 70 637) je podnik zabývající se výrobou kolejových vozidel pro osobní dopravu – elektrických jednotek určených pro příměstskou dopravu, motorových vozů a jednotek, osobních a přípojných vozů. Je odštěpenou částí bývalého podniku Vagónka Studénka, jehož přímým následníkem je společnost MSV Metal Studénka, a. s.\n\nPředchůdcem studénecké vagonky je továrna na kočáry a bryčky \"Ignaz Schustala & Co\", kterou roku 1853 založil Ignác Šustala se dvěma společníky (sám se zabýval výrobou již od roku 1850) a z níž později vznikla automobilka Tatra. V roce 1881 Šustalova firma přijala zakázku na dodávku vagonů pro lokální dráhu Studénka-Štramberk. Ignác Šustala roku 1881 zemřel. Technickým poradcem pro výrobu vagonů byl Hugo Fischer, roku 1890 při změně podniku v akciovou společnost Kopřivnická vozovka se stal ředitelem vagonky a prokuristou.\n\nSynové zakladatele, Adolf Schustala a jeho bratři, \"Kopřivnickou vozovku\" opustili s úmyslem založit novou firmu, specializovanou na výrobu železničních vagonů. V roce 1900 založil Adolf Šustala v Butovicích u Studénky podnik Staudinger Waggonfabrik A.G. (v květnu začal stavět továrnu a 12. prosince 1900 byla zaregistrována firma). Vzorem byla vagonka v maďarském Györu, prvním ředitelem byl Rudolf Feldbacher, který předtím v této vagónce působil. Výroba byla zahájena roku 1901 a do konce roku 1902 bylo vyrobeno přes tisíc vozů. Firma se úspěšně uchytila přesto, že v letech 1901–1903 proběhla hospodářská krize. Státní zakázky v roce 1906 a v době první světové války firmě pomohly. Po roce 1918 se hlavním zákazníkem staly nově vzniklé Československé státní dráhy, které však využívaly i několika dalších dodavatelů.\n\nV roce 1928 odkoupil většinu akcií Hans Ringhoffer. Od 9. listopadu 1928 se firma jmenovala Moravskoslezská vozovka, a. s. a 28. ledna 1929 byla přičleněna ke koncernu Ringhofferovy závody, a. s. Do konce 30. let Ringhoffer skoupil i vagonky v Kopřivnici, Kolíně a České Lípě. Za období 1900–1945 bylo ve Studénce vyrobeno celkem 31 419 kolejových vozidel.\n\nZa druhé světové války byla továrna značně poškozena, modernizace započatá v roce 1942 nebyla dokončena. Poválečným odsunem Němců navíc vagonka přišla o značnou část pracovníků, zejména z německých Butovic.\n\nPo osvobození v roce 1945 byl podnik nejprve pod prozatímní správou určenou místním národním výborem, pak celý koncern Ringhoffer přešel pod národní správu a následně byl dekretem prezidenta z 24. října 1945 znárodněn. Od 1. ledna 1946 byla továrna součástí národního podniku Tatra jako Tatra, n. p. závod Studénka. Do konce roku 1949 byla továrna přestavěna a rozšířena, včetně vybudování obytného a kulturního zázemí. Současně se pracovalo na rozsáhlých zakázkách na opravy a výrobu vozů do mnoha zemí Evropy, kde vozový park byl poničen válkou.\n\nNa počátku roku 1950 byl podnik přejmenován na Vagónka Tatra Studénka-Butovice, n. p., a továrna byla dále modernizována a rozšiřována.\n\nOd 1. dubna 1958 byl národní podnik začleněn do VHJ Československé vagonky Tatra, sdružení národních podniků, Studénka. V souvislosti s připojením Butovic ke Studénce byl podnik od 1. března 1959 přejmenován na Vagonka Tatra Studénka, n. p. Od 1. července 1965 byl přeřazen pod VHJ Závody ťažkého strojárstva, Martin. Od 1. ledna 1969 dostala název Vagónka Studénka, n. p. a stala se součástí VHJ Československé vagónky, Praha. V letech 1967–1976 byly opět rozšířeny vývojové, výrobní a skladovací kapacity. V dubnu roku 1969 zničil požár prototypovou dílnu, zámečnickou dílnu a lakovnu a vážně poškodil například montážní plochy. Teprve v roce 1973 byla definitivně dokončena náhrada zničených celků. Od 1. ledna 1983(?) nesla název Vagónka Studénka, k. p., tedy koncernový podnik. Od začátku roku 1990 se zkratka změnila na s. p., tedy státní podnik.\n\nOd 1. července 1990 měla vagonka název Moravskoslezská vagónka, s. p. (zkratka MSV). Moravskoslezská vagónka a. s. (IČ 476 75 942), která vznikla transformací státního podniku na akciovou společnost, byla do obchodního rejstříku zapsána 1. ledna 1994. Společnost byla zařazena do druhé vlny kuponové privatizace. 31. března 1998 změnila písmeno „ó“ ve slově \"vagónka\" za krátké „o“. 17. listopadu 1998 byla přejmenována na ČKD VAGONKA STUDÉNKA, a. s.\n\nV roce 1999 se vagonka dostala do tíživé ekonomické situace, podobně jako holding ČKD. Chyběly peníze na další výrobu a zaměstnanci na to reagovali protestními akcemi. Vláda ČR pak 28. července 1999 přijala \"usnesení k návrhu opatření k situaci v akciové společnosti ČKD Vagónka Studénka\", jímž uložila místopředsedovi vlády a ministru financí pověřit Konsolidační banku Praha, s. p. ú. jednat s potenciálními investory (Thrall Car Manufacturing Company, ADtranz, Alstom, Siemens a příp. dalšími) o vstupu do akciové společnosti ČKD Vagónka Studénka v rámci řešení stávajících pohledávek. Vládním usnesením z 28. února 2000 vláda víceméně schválila vstup americké společnosti \"Thrall Car Manufacturing Company\" (prostřednictvím dceřiné společnosti Thrall Europa, s. r. o.). Tento investor však měl zájem pouze o výrobu nákladních vozů. Vláda proto uložila několika ministrům prověřit převod výroby osobních vozů na jiný subjekt.\n\nSmlouva o převodu akcií firmy \"ČKD VAGONKA STUDÉNKA, a. s.\" na americkou společnost Thrall Europa, s. r. o. byla podepsána 8. března 2000. Téhož dne společnost Thrall prodala část provozu včetně výroby vagonů holdingu ČKD. 8. června 2000 se přejmenovala na Thrall Vagonka Studénka, a. s. a dnem 1. ledna 2003 se s ní firma Thrall Europa, s. r. o. sloučila. Prodej společnosti skupině Thrall potvrdil Úřad pro ochranu hospodářské soutěže svým rozhodnutím ze dne 9. března 2001. 28. srpna 2006 se firma přejmenovala na MSV Metal Studénka, a. s. V srpnu 2005 valná hromada konstatovala, že 94,57 % akcí vlastní společnost americká společnost \"Trinity Rail Group, LLC\" a schválila vytěsnění minoritních akcionářů, od 11. listopadu 2005 se tak stala jediným akcionářem společnosti. Od 1. září 2006 je jediným akcionářem \"International Railway Systems SA\", rumunská společnost se sídlem v Lucembursku.\n\nJinak však byla firma v útlumu. Výroba podvozků byla přesunuta do Rumunska, kam se postupně přestěhovaly i další části výroby, například dřevovýroba se sušičkou dubového dřeva, až výroba ve Studénce prakticky zanikla. Nyní se firma se specializuje na dodávky zápustkových výkovků a železničních podsestav (výlisků, nárazníků, tažných háků, šroubovek a táhlových ústrojí). 23. května 2011 podala společnost ING Lease návrh na zahájení insolvenčního řízení, a to jednak z titulu platební neschopnosti firmy, která má od ING Lease v operativním leasingu významnou část výrobních zařízení, jednak z titulu předlužení, do kterého se dostala ručením za úvěr jiných společností skupiny IRS, které se dostaly do úpadku. Dne 19. července 2011 byl soudem zjištěn úpadek dlužníka. Dne 7. října 2011 povolil soud na základě usnesení schůze věřitelů řešení úpadku reorganizací. V lednu 2013 insolvenční správce podal návrh na ukončení reorganizace a společnost má získat česká investiční skupina Jet Investment podnikatele Igora Faita. 18. března 2013 byla rozhodnutím soudu ukončena reorganizace.\n\nČKD VAGONKA STUDÉNKA a. s. (vlastněná skupinou Thrall) prodala 8. března 2000 společnosti ČKD VAGONKA, s. r. o. (258 51 268), založené k tomu účelu 28. ledna 2000 firmou \"ČKD PRAHA HOLDING a. s.\", část \"Sekce výroby osobních vagónů\" včetně sekcí náhradních dílů pro osobní vozy a dřevovýroby a divizi ENERGETIKA – TEPLO. 1. ledna 2001 byla \"ČKD VAGONKA, s. r. o.\" přeměněna na akciovou společnost ČKD VAGONKA a. s. (IČ 258 70 637) se sídlem ve Studénce. Ještě v první polovině roku 2000 se počítalo s přemístěním výroby do Kopřivnice, avšak firma se usídlila v modernizovaném areálu Vítkovických železáren, kde již 23. března 2001 zahájila montáž elektrických jednotek řady 471. 25. září 2001 bylo sídlo přeregistrováno do Ostravy i oficiálně.\n\nOd března 2005 byla jediným akcionářem ŠKODA HOLDING a. s., od února 2009 je jím Škoda Transportation. Dne 26. března 2008 byla ČKD VAGONKA a. s. přejmenována na ŠKODA VAGONKA a. s. Pod hlavičkou Škody pokračuje výroba kolejových vozidel pro osobní dopravu, tj. elektrických jednotek řady 471 pro České dráhy, dokončena byla dodávka motorových vozů Dm12.\n\nPrvním vyrobeným vagónem byl v roce 1901 dvounápravový kotlový vůz (objem 186 hl) s brzdařskou budkou. Následovaly plošinové, otevřené i uzavřené nákladní vozy a chladicí vozy pro dopravu piva. V polovině roku 1902 byl vyroben první osobní vůz. Po dvounápravových vozech začaly být vyráběny i čtyřnápravové osobní vozy.\n\nV roce 1904 byly pro místní dráhu Hrušov – Polská Ostrava dodány dva letní, otevřené vlečné vozy, roku 1905 bylo dodáno 9 motorových tramvají do Opavy (v roce 1912 další tři), v roce 1906 do Vídně 50 vlečných vozů. Zakázka dalších 50 vlečných vozů pro Vídeň měla být uskutečněna v letech 1912–1914, avšak kvůli vypuknutí války bylo dodáno jen 29 vozů, v roce 1920 pak dalších 11 vozů. Zbývajících 10 vozů z této dodávky bylo prodáno do Brna. V letech 1920–1934 byly dodávány motorové i vlečné tramvajové vozy do Liberce, Vítkovic, Bělehradu, Bratislavy a Jihlavy.\n\nV roce 1916 zde byla vyrobena první železniční hnací vozidla, dvě elektrické lokomotivy řady Eg pro místní dráhu Vídeň – Bratislava (LWP). V letech 1927 a 1928 byly vyrobeny dvě akumulátorové lokomotivy. V letech 1929–1932 dodala společnost Československým státním drahám 5 lehkých dieselových posunovacích lokomotiv s elektrickým přenosem výkonu (2 kusy typu T 202.0 a 3 ks typu T 200.1).\n\nOd října roku 1927 vagonka vyráběla motorové vozy a k nim v letech 1928 až 1938 i přípojné vozy, do roku 1939 celkem 96 motorových vozů a 179 přípojných vozů. Prvním byl motorový vůz M 132.0, dalšími vyráběnými typy byly M 131.0, M 120.3, M 122.0, M 232.2, M 232.1 a M 242.0. Některé typy přípojných vozů vyvinutých ve Studénce byly vyráběny i v jiných vagonkách, a to jak v rámci Ringhofferova koncernu, tak i v Královopolské strojírně Brno.\n\nZa druhé světové války byly především vyráběny nákladní vozy, zejména kotlové, a rekonstruovány osobní pro Německé říšské dráhy.\n\nOd jara 1946 začaly být sériově vyráběny nákladní a kotlové vozy pro Francii, Dánsko, Nizozemsko, Švédsko, Švýcarsko, Turecko, Sovětský svaz i pro americko-britskou okupační zónu v Německu, ale i pro ČSD a domácí průmyslové podniky. Například krytých nákladních vozů řady Zsr bylo do roku 1949 vyrobeno 6500, z toho přes 1000 pro Německo.\n\nV roce 1948 byla obnovena výroba osobních přípojných vozů: 46 dvounápravových vozů řady Clm předválečné konstrukce pro ČSD a 4 pro místní dráhu Studénka–Štramberk–Veřovice. Roku 1949 začaly být vyráběny moderní celokovové čtyřnápravové přípojné vozy Calm (později Bam). V letech 1953 a 1954 bylo vyrobeno 76 vozů Clm v nové, celokovové verzi a v designu přizpůsobeném motorovým vozům M 131.1. V letech 1954–1957 bylo také vyrobeno 240 obdobných přípojných vozů se zavazadlovým oddílem (CDlm/BDlm).\n\nV roce 1949 obnovila vagonka výrobu motorových vozů. První sérií byla montáž vozů M 131.1 („Hurvínek“) z kopřivnických komponentů a s kopřivnickým výrobním štítkem, druhou sérii od roku 1954 do roku 1956 už vyráběla studénecká vagonka kompletně. Celkem bylo těchto vozů ve Studénce vyrobeno 509 (před tím v roce 1948 ještě 40 v Kopřivnici). V letech 1952–1960 bylo vyrobeno 198 motorových vozů M 262.0 (dnes 830), které původně vyráběla Královopolská strojírna Brno.\n\nV roce 1948 začalo být také vyráběny čtyřnápravové úzkorozchodné tramvajové vlečné vozy pro trať Ostrava–Karviná. Motorové elektrické tramvaje byly dodávány zejména do Bratislavy. V roce 1951 byly pro trať ČSD Trenčianská Teplá – Trenčianské Teplice vyrobeny tři elektrické motorové vozy M 46.0, podobné tramvajím, a přípojný vůz Calm/u 500. Po roce 1951 se ve Studénce již žádné tramvaje nevyráběly.\n\nOd roku 1951 začaly být ve Studénce vyráběny celokovové čtyřnápravové rychlíkové vozy řady Ca, vyvinuté v Tatře Smíchov a vyráběné též v Kolíně. Služební vozy se zde již po roce 1947 nevyráběly a poštovní vozy s výjimkou menší zakázky pro Turecko také ne. V letech 1956 až 1965 se tu nevyráběly ani žádné osobní vozy pro klasické soupravy.\n\nVýroba nákladních vozů přešla v první polovině 50. let ke čtyřnápravovým. Novými typy byly například univerzální výsypný vůz Vsa, výsypné vozy na přepravu uhlí typu Talbot nebo řady Wa, čtyřnápravové plošinové vozy Pao, Paov, Paon a Px, nové typy čtyřnápravových kotlových vozů, hlubinné vozy Hx v osmi- a desetinápravové verzi, různé speciálních vozy pro povrchové doly a hutě atd.\n\nOd poloviny 50. let se export soustředil na země RVHP a spřátelené rozvojové země. V roce 1956 to bylo 1050 nákladních vozů do Indie a 15 poštovních vozů do Turecka, v letech 1956 a 1957 do Koreje 250 úzkorozchodných nákladních vozů různých typů, v roce 1957 100 výsypných vozů do Egypta.\n\nV roce 1957 bylo postaveno speciální hnací vozidlo pro železniční vojsko, označované nejprve M 450.001 a pak přeznačené na T 450.001. jinak se zde lokomotivy po 2. světové válce již nevyráběly.\n\nPo roce 1957 zde v rámci specializace přestaly být vyráběny kryté i plošinové nákladní vozy. V letech 1966–1980 nebyly vyrobeny žádné kryté ani plošinové nákladní vozy. Dvounápravové kotlové vozy v 50. letech nebyly vyráběny vůbec, poslední série je z let 1961–1966. Zvyšovala se výroba čtyřnápravových kotlových vozů a speciálních vozů pro ČSD i pro průmysl, zejména hutní a těžební.\n\nV roce 1956 byla ukončena výroba motorových vozů M 131.1. Kolem roku 1960 byla také vyrobeny dva prototypové vozy M 230.5, jejichž sériová obdoba vyráběné pro vedlejší tratě v letech 1963 a 1964 nesla označení M 240.0 (dnes 820). Pro rychlíky a hlavní tratě byly v roce 1962 vyrobeny dva prototypy M 283.0, jejichž sériové pokračování (s hydraulickým přenosem výkonu) z let 1966 až 1968 neslo označení M 286.0 a M 286.1 (dnes 850 a 851). V letech 1968–1970 na ně navázaly odvozené ještě výkonnější vozy M 296.1 a M 296.2 (853 a 852), M 296.1 byl určen pro mezinárodní jízdy. V letech 1969–1974 byl vyvíjen čtyřnápravový motorový vůz s elektrickým přenosem výkonu pro osobní vlaky na frekventovaných tratích, pracovně označované M 474.0, dva prototypy z roku 1974 byly nakonec označeny M 475.0 (860), ale k sériové výrobě nedošlo.\n\nV letech 1956 a 1957 bylo pro ČSD vyrobeno 239 přípojných vozů BDlm se služebním oddílem. V roce 1958 byl vyroben prototyp krátkého přípojného vozu řady Balm (dnes Btx) k motorovému vozu pozdější řady M 240.0 (820), sériově byly tyto vozy vyráběny v letech 1960 až 1969, v roce 1961 bylo kromě toho dodáno také 30 obdobných vozů BFalm (BDdtx) s poštovním oddílem. Roku 1962 byly dokončeny prototypy čtyřnápravových rychlíkových přípojných vozů Aalm 5020 a Balm 5228 a 5229, určených k motorovým vozům M 286.0 (850). Z toho v letech 1966–1968 bylo pro ČSD dodáno 180 přívěsných vozů dnešní řady Bmx, určených k motorovým vozům M 286.0 a M 286.1 (850 a 851).\n\nV letech 1969 a 1970 bylo vyrobeno několik druhů přípojných vozů určených k motorovým vozům M 296.1 a M 296.2 (853 a 852): 10 kusů Aam (mezinárodní, oddíly 1. třídy), 5 kusů Bam (Bn, mezinárodní, oddíly 2. třídy), 120 kusů Baim (Btn, vnitrostátní, velkoprostorový, 2. třída), 11 kusů BRam (BRn, vnitrostátní, kombinovaný s restauračním oddílem, 6 kusů v mezinárodním provedení a 5 ve vnitrostátním). Mezinárodní přípojné vozy byly určeny zejména k motorovému expresu \"Vindobona\" v letech 1969 až 1972.\n\nV roce 1972 dodala vagonka pro ČSD 30 motorových vozů pro prohlídky a údržbu trakčního vedení na bázi řady M 240.0 (820), dostaly označení M 250.0 (později 893 a MVTV 3).\n\nV roce 1969 byly vyrobeny čtyři restaurační vozy BRa pro mezinárodní provoz. V roce 1969 byly rovněž dodány dva prototypy čtyřnápravových velkoprostorových vozů Bai, které měly skříň shodnou s přípojnými vozy Baim – vozy sériově vyráběné v letech 1972–1975 pak měly nově konstruovanou skříň. V letech 1971 a 1972 bylo dodáno 100 čtyřnápravových poštovních vozů typů 501 (s výpravnou) a 502 (bez výpravny).\n\nNa základě objednávky ministerstva dopravy z roku 1955 byla v roce 1957 zahájena výroba prvních dvou prototypů elektrických vlaků, tj. elektrických vlakových jednotek. Studénka dodávala pouze vozovou část. Byly dodány v letech 1959 a 1960 a v roce 1970 oba zrušeny.\n\nV letech 1964 až 1968 bylo pak dodáno 51 čtyřvozových jednotek EM 475.1 (dnes 451), se dvěma vozy hnacími a dvěma vloženými. V letech 1972 a 1973 bylo dodáno 11 jednotek inovované řady EM 475.2 (452), jako náhrada za plánované nové jednotky, jejichž vývoj se opozdil. V roce 1962 ministerstvo dopravy objednalo vývoj třívozové jednotky na střídavý proud s jedním hnacím vozidlem, současně i vývoj obdobných souprav v dvousystémové verzi. Na vývoji se podílel též Výzkumný ústav kolejových vozidel Praha a MEZ Vsetín n. p. Prototypy na střídavý proud, dokončené roku 1966, byly nejprve označovány SM 487.0 + Bam-e + Bam-ře, pak SM 487.0 + N 487.0 + Ř 487.0. Sériově byly nakonec jednotky vyráběny v pětivozové sestavě se dvěma hnacími vozy, tedy SM 488.0 + 3× N 488.0 + SM 488.0, a dodány byly v letech 1970 a 1971 v počtu 16 souprav (32 elektrických a 50 vložených vozů). Od vývoje třívozových dvousystémových jednotek s usměrňovacím vozem U 488.0 bylo v roce 1970 upuštěno. V roce 1971 byl dodán prototyp pětivozové jednotky pro stejnosměrný systém napájení (EM 488.0001 + N 488.0053 + N 488.0054 + N 488.0055 + EM 488.0002) a v letech 1974–1978 byla dodána série 42 těchto jednotek (84 elektrických a 126 vložených vozů).\n\nV roce 1973 vyrobeny dva prototypy dvounápravého motorového vozu M 151.0, který měl na místních tratích ČSD nahradit vozy M 240.0 (820) a M 131.1. Sériová výroba pod označením M 152.0 (dnes 810, přezdívka „Orchestrion“) započala v roce 1975 a trvala až do roku 1983 (pro export až do roku 1986). V letech 1973 a 1974 byly k těmto motorovým vozům vyrobeny dva prototypy přípojných vozů (Blm 25-09 600 a 601), od roku 1976 do roku 1983 sériově vyráběné vozy pak měly označení Blm 24-29 (dnes Btax u ČD a 011 u ZSSK), celkem jich bylo vyrobeno 912. V letech 1979 až 1986 bylo dodáno 207 motorových vozů v modifikované verzi také do Maďarska (205 pro MÁV a 2 pro GySEV), kde byly označeny Bzmot. Přípojné vozy s označením Bzx byly do Maďarska dodávané od roku 1979 do roku 1981, v letech 1983 až 1986 pak ještě 100 vozů BDzx se služebním oddílem (96 pro MÁV a 4 pro GySEV). Další exportní záměry, například do Alžírska, se již neuskutečnily. V roce 1995 bylo dodáno 10 vozových skříní a komponent na Slovensko pro stavbu motorových vozů 811 ŽSR, v roce 1998 bylo ještě společnosti MÁV dodáno 5 kompletů vozových skříní a dalších součástek pro stavbu motorového vozu Bzmot ve verzi InterPici.\n\nDo Sovětského svazu (pro SŽD) byly v letech 1983 a 1984 dodány dvě třívozové prototypové motorové soupravy, motorový vůz byl značen AČ2 a přípojné vozy APČ2. V letech 1989 a 1990 byla dodána série 120 souprav.\n\nPodle projektu z roku 1982 byly v roce 1988 dokončeny dva prototypy motorového vozu M 273.2 již s novým označením 842. Sériově bylo vyrobeno 35 vozů v mírně pozměněném provedení v letech 1993 a 1994. V červnu 1995 byl dokončen prototyp motorového vozu 843, ale místo hydromechanického přenosu výkonu již měl elektrický. Během let 1996 a 1997 byla dodána série 30 kusů, což byly poslední motorové vozy vyrobené ve Studénce.\n\nV roce 1989 byly čtyři vozy Bmnp 20-09 (053) přestavěny na přípojné vozy k prototypům motorového vozu 842, nejprve byly rekonstruované verze označeny Btfnw 20-09 497 až 499 a poté 042. K motorovým vozům 843 byly dva prototypy přípojných vozů 043 vyrobeny roku 1995 a série 30 vozů pak byla dodána do roku 1997. V roce 1996 byl v této vagónce také poprvé vyroben prototyp řídicího vozu Bftn, avšak České dráhy si jich pro rok 1997 objednaly pouze 10.\n\nV letech 1995–1996 bylo 68 přípojných vozů Btx přestavěno na typ Btx, přičemž provedené úpravy interiéru pohodlí cestujících spíše snížily a setkaly se s kontroverzními reakcemi.\n\nElektrické jednotky od roku 1978 žádný český výrobce po dlouhá léta nevyráběl. V roce 1982 bylo sice o jejich výrobě rozhodnuto, ale teprve v roce 1991 byly dvě pětivozové prototypové jednotky řady 470 (typ EM 3) dokončeny. Na jejich výrobě spolupracovaly Vagónka Studénka (vozové skříně), Vagónka Česká Lípa (podvozky), MEZ Vsetín a Postřelmov, Škoda Plzeň a ČKD Praha (společně elektrická část). Od sériové výroby 60 jednotek, která měla v roce 1994 navázat, bylo však upuštěno z důvodu finanční situace ČD a malé spokojenosti s prototypy. Ani vývoj jednotek pro střídavé napájení nebyl dokončen. V roce 1992 však vagónka ve Studénce začala připravovat návrh patrové elektrické jednotky řady 471. Nejprve novou soupravu chystala společně s AEG, ale od roku 1994 tohoto partnera nahradila Škoda Dopravní technika Plzeň. Současně s tím převážila vize třívozové jednotky s jedním hnacím vozem. Dva prototypy, třívozový a dvojvozový, byly dokončeny v roce 1997. Sériová výroba byla zahájena oproti smlouvě o tři roky pozdě, v roce 2000.\n\nV roce 1985 zde byly vyrobeny (ve spolupráci s VÚKV Praha) dva vozy pro lanovou dráhu na Petřín.\n\nV letech 1984 a 1985 bylo vyrobeno pro České dráhy 200 poštovních vozů Postmw (Postw). Vlaková pošta však byla nedlouho poté nahrazena silniční dopravou, takže tyto vozy jsou postupně přestavovány například na řídicí vozy 954. V letech 1986 a 1987 bylo také vyrobeno pro ČSD 195 velkoprostorových čtyřnápravových vozů Btme (Bdt) pro klasické vlaky, v letech 1990 až 1992 pak 282 podobných vozů řady Bte (Bdt a Bp). Další vozy byly vyráběny v rámci konsorcia s SGP-Siemens: 10 restauračních vozů WRRmz (WRmz) v roce 1997, 9 vozů Ampz v letech 1998 až 1999, 26 vozů Bmz v letech 1999 až 2000.\n\nV osmdesátých letech pokračovala také výroba zaběhnutých typů nákladních, kotlových a speciálních vozů a objevovaly se i nové typy, v letech 1989 a 1990 však byla výroba nákladních vozů utlumena a prakticky zastavena. V roce 1991 se však do výrobního programu zase vrátila a kromě starších typů hutních a výsypných vozů se vyráběly i například nové kontejnerové vozy Sgnss.\n\nPo přemístění výroby byla v Ostravě-Moravské Ostravě 23. března 2001 zahájena montáž elektrických jednotek řady 471, nejprve pod značkou ČKD Vagonka, později Škoda Vagonka. V Ostravě se také uskutečnila výroba 16kusové série motorových vozů řady Dm12 pro finské dráhy VR, výroba prvního vozu byla dokončena 31. ledna 2004. V roce 2008 byly vyrobeny 2 jednotky řady 575 pro litevské dráhy LG. Od roku 2009 jsou v realizaci také dvě dodávky pro ZSSK – na 10 dvoupodlažních dvousystémových elektrických jednotek řady 671 a 10 vratných souprav s řídicími vozy řady 951, které ze CityElefantů vychází. Jako trakce k nim bude zmodernizováno všech 10 lokomotiv řady 263 a pořízeny dvě nové lokomotivy Škoda 109E2 (typ 109E se sníženou rychlostí na 160 km/h). Ukrajinské železnice si v únoru 2011 pořídila dvojici širokorozchodných šestivozových dvoupodlažních elektrických jednotek, které konstrukčně vychází z řady 671. Po dobu Mistrovství Evropy ve fotbale 2012 byly nasazeny na trasu Kyjev–Charkov.\n\nV roce 2011 dodala Škoda Vagonka 19 jednopodlažních jednotek Škoda 7Ev Českým drahám. Posledním kontraktem je dodávka vozů pro šest šestivozových vratných patrových souprav s lokomotivami typu Škoda 109E3 (ř. 102) pro Deutsche Bahn. Dva vozy měly být vystaveny na Innotransu 2016, ale k tomu nedošlo. Soupravy měly být nasazeny do provozu od prosince 2016.\n\n\nV letech 1900–1945 zde bylo vyrobeno celkem 31 419 vozidel, z toho 25 302 nákladních a speciálních, 2120 kotlových, 2028 osobních a přípojných, 1423 služebních a poštovních, 96 železničních motorových, 78 motorových tramvajových, 362 vlečných tramvajových a 10 elektrických a motorových lokomotiv.\n\nV letech 1945–1955 bylo ve Studénce vyrobeno celkem 13 902 vozidel, z toho 11 332 nákladních a speciálních, 1872 kotlových, 402 osobních a přípojných, 53 služebních a poštovních, 212 železničních motorových, 18 motorových tramvajových a 13 vlečných tramvajových.\n\nV letech 1956–1965 bylo vyrobeno 12 290 vozidel, z toho 7063 nákladních a speciálních, 1022 kotlových, 864 přípojných, 12 poštovních, 307 železničních motorových, 1 motorová lokomotiva a 21 (vozidel?) elektrických jednotek.\n\nV letech 1966–1980 bylo vyrobeno 16 097 vozidel, z toho 7179 nákladních a speciálních, 6434 kotlových, 2 měřicí, 533 osobních, 1077 přípojných, 100 poštovních, 668 motorových a 104 elektrických jednotek.\n\nV letech 1981–1999 bylo vyrobeno 13 216 vozidel, z toho 7076 nákladních a speciálních, 3961 kotlových, 1 měřicí, asi 522 osobních, asi 747 přípojných, 200 poštovních, 703 motorových, 2 vozy pro lanovku a 4 elektrické jednotky.\n\nV letech 2000-2016 (březen) bylo vyrobeno 145 elektrických jednotek, 10 souprav push-pull a 16 motorových vozů.\n\nKromě kolejových vozidel vagonka dodávala za všech režimů i vybavení pro armádu: polní kuchyně, káry a lafety pro zbraně, polní vozy, stanové kostry a podobně. Kromě toho se zde karosovaly autobusy a osobní i nákladní automobily různých značek. V roce 1935 bylo zřízeno letecké oddělení, které do roku 1938 vyrobilo licenčně 35 dvojplošníků Bücker Bü-131 (pod značkou Tatra T-131) a vyvinulo i několik vlastních prototypů. V šedesátých až devadesátých letech firma dodávala například technologické a ubytovací celky pro sovětské ropné přečerpávací stanice. V devadesátých letech se osamostatnila metalurgická výroba, což připravilo půdu pro rozdělení podniku v roce 2000.\n\nNázvem Vagonka Studénka bylo pojmenované i střední odborné učiliště. Od roku 1946 zde byla závodní škola práce, v roce 1950 vzniklo středisko pracujícího dorostu, později podnikové odborné učiliště. Do roku 1964 vychovalo na 1500 odborníků zejména vagonářských profesí. Podnik budoval a vlastnil také byty a ubytovny, jídelny, kulturní středisko, zdravotnické středisko, závodní jesle, školky a rekreační zařízení.\n\nPůsobí zde také Tělovýchovná jednota Vagonka Studénka.\n\n\n"}
{"id": "340353", "url": "https://cs.wikipedia.org/wiki?curid=340353", "title": "Eva Habermann", "text": "Eva Habermann\n\nEva Felicitas Habermann (* 16. ledna 1976, Hamburk) je německá herečka, která se objevila v mnoha filmech a televizních seriálech. Nejvíce ji proslavila televizní minisérie Lexx. Zaujala zde rolí Zev Bellringer.\n\nV 19 letech začala pracovat v různých TV show. Role v sérii Lexx byla její první role, kde hrála hlavní postavu. V roce 2003 byla vyhlášena 17. nejhezčí ženou Německa.\n\n\n\n"}
{"id": "340354", "url": "https://cs.wikipedia.org/wiki?curid=340354", "title": "Nádory ledvin", "text": "Nádory ledvin\n\nNádory ledvin (\"renální tumory\") jsou většinou tvořeny drobnými mesenchymovými nebo epitelovými nezhoubnými (benigními) nádory, které jsou diagnostikovány až během pitvy. Klinicky významné nádory jsou vzácnější. Zhoubné (maligní) nádory vyvolávají nádorová onemocnění - rakovinu ledvin. V dospělosti tvoří okolo 3 % všech zhoubných nádorů člověka. Incidence u mužů je ve vztahu k ženám asi dvojnásobná, nejvyššího výskytu dosahují nádory mezi 40-60 rokem života. Z hlediska etiopatogeneze je nejvýznamnějším faktorem vzniku nádorového procesu tabák (při kouření i žvýkání).\n\n\"Následující poškození ledvin mohou být zaměněna za nádorový proces:\"\n\n\n\"Ostatní nádorovitá (tumoriformní) poškození ledvin:\"\n\n\n\n\n\n\n\n\n\n\nImunohistochemicky lze u většiny karcinomů ledvin nalézt v cytoplazmě buněk Tammův-Horsfallův protein. V krvi je zvýšená hladina jaterní alkalické fosfatázy, nepřímého bilirubinu a α2-globulinové frakce.\n\nKrev v moči (hematurie), bolest v boku, břišní tuhost, jaterní symptomy (Stauferův syndrom, tj. zvětšení jater s jejich dysfunkcí), produkce biologicky aktivních látek (hormony etc.), systémová amyloidóza AA typu, poškození nervů.\nVzácností u renálních karcinomů je, že jsou nejčastějšími příjemci metastáz nádorů do jejich ledvinového ložiska.\n1) Blízké metastázy do: tukových těles okolo ledvin, regionálních uzlin, ledvinové žíly (skrze ní dolní dutou žílou až do pravé síně srdeční).\n2) Vzdálené metastázy do: plic a kostry (pánev, stehenní kost aj.), někdy je obtížné odlišit metastázy od primárních nádorů v příslušném orgánu či tkáni.\n\n\n"}
{"id": "340356", "url": "https://cs.wikipedia.org/wiki?curid=340356", "title": "Pars nova", "text": "Pars nova\n\nPars nova a.s. je jednou z nejvýznamnějších firem působících v oblasti modernizací, oprav a výroby kolejových vozidel v ČR.\n\nSpolečnost navazuje na více než 50letou historii bývalých \"ŽOS Šumperk\" (Železniční opravny a strojírny Šumperk). Po privatizaci v roce 1993 se závod přejmenoval na \"Pars DMN s.r.o. Šumperk\". Od 1. srpna 2000 se firma přetransformovala na společnost \"Pars nova a.s.\" a v březnu 2008 se začlenila do skupiny Škoda Transportation patřící pod společnost Škoda Holding. Společnost v současné době zaměstnává přes 800 zaměstnanců.\n\nSpolečnost provedla například rekonstrukce elektrických jednotek 451, motorových vozů řady 854, řídících vozů řady 954 a 954.2 pro rychlíkovou dopravu, či přestavby vozů 810 na jednotky 814 + 914 nazvané \"Regionova\" a na jednotky 814.2 + 014.2 + 814.2 zvané \"Regionova Trio\". V Pars nova také proběhly rekonstrukce vozů Bdt na řídicí vozy Bfhpvee. Všech 34 vozů bylo dodáno Českým drahám před koncem roku 2012.\n\nVe firmě jsou mimo sériových oprav prováděny také prototypické opravy, například přestavba motorového vozu řady 810 na vůz řady 811 či na vůz řady 812 zvaný \"Esmeralda\".\n\n\n"}
{"id": "340367", "url": "https://cs.wikipedia.org/wiki?curid=340367", "title": "Open Geospatial Consortium", "text": "Open Geospatial Consortium\n\nOpen Geospatial Consortium (OGC) je mezinárodní standardizační organizace založená na dobrovolné shodě. OGC zahrnuje celosvětově více než 400 komerčních, vládních, nevýdělečných a vědeckých organizací za účelem spolupráce na procesu otevřené shody podporující vývoj a implementaci standardů pro geoprostorová data a služby, GIS, zpracování dat a jejich výměnu. V minulosti byla organizace známá jako Open GIS Consortium.\n\nVětšina OGC specifikací je založena na obecné architektuře, která je popsána v sadě dokumentů známé jako \"Obecné specifikace\" (Abstract Specification). Tato specifikace popisuje základní datový model pro geografické elementy. Na základě obecné specifikace je postavena řada dalších specifikací, či \"standardů\", které byly vytvořeny (či právě jsou vytvářeny) pro specifické potřeby interoperability a geoinformačních technologií včetně GIS.\n\nSeznam nejdůležitějších OGC specifikací \"(celkem je jich 28)\":\n\n\nTyto specifikace byly původně vytvořeny na základě REST paradigmatu pro interakci webových systémů založené na zprávách. Nicméně, v posledních letech členové organizace pracovali na definici společného přístupu pro SOAP a WSDL.\n\nOGC má úzké vazby na ISO/TC 211 (Geographic Information/Geomatics). Obecné OGC specifikace jsou postupně nahrazovány sadou standardů ISO 19100, která je vyvíjena výše zmíněnou komisí. Kromě toho OGC standardy Web Map Service, GML a Simple Features Access jsou uznány jako ISO standardy.\n\nOGC dále spolupracuje s ostatními mezinárodními standardizačními organizacemi jako je W3C či OASIS.\n\n\n\n"}
{"id": "340372", "url": "https://cs.wikipedia.org/wiki?curid=340372", "title": "Rudolf Zahradník", "text": "Rudolf Zahradník\n\nRudolf Zahradník (* 20. října 1928 Bratislava) je český fyzikální chemik, bývalý předseda Akademie věd ČR.\n\nByl členem skauta a obdržel junácký bronzový kříž (1939-1945).\n\nV roce 1952 vystudoval Vysokou školu chemicko-technologickou v Praze a od roku 1961 byl pracovníkem Ústavu fyzikální chemie a elektrochemie Jaroslava Heyrovského. Zabýval se zejména teoretickou kvantovou chemií konkrétněji teorií molekulových orbitalů, teorií chemické reaktivity, slabými mezimolekulovými interakcemi, molekulovou spektroskopií, teorií relativity aj. Je autorem více než 300 odborných článků a asi desítky odborných knih.\n\n24. února 1993 byl zvolen předsedou Akademie věd České republiky a v této funkci působil do roku 2001. Byl zakládajícím členem a v letech 1994 až 1997 předsedou Učené společnosti ČR.\n\nPo roce 1993 nesl jako předseda AV ČR hlavní tíhu snahy o likvidaci AV ČR a základního výzkumu, vedoucí k rozsáhlé a kontroverzní redukci Akademie věd v roce 1993 na polovinu. Ve funkci předsedy Akademie věd se zasazoval proti snahám o byrokraticko-politická a jednostranně tržní hodnocení vědeckých výsledků, neberoucím v úvahu zásadní rozdíly mezi vědními obory a nesouměřitelnost různých typů badatelských výsledků.\n\nNa Akademickém sněmu roku 2000 shrnul svou sedmiletou aktivitu ve funkci předsedy AV ČR jako \"usilování o náležitou pozici vědy a vzdělanosti ve společnosti a úsilí spojené s náležitým legislativním postavením badatelství a vzdělávání\". Současně však konstatoval, že dvě třetiny aktivit v tomto směru byly \"zbytečné, iracionální a dílem trapné\", a pokračoval:\n\nBěhem své kariéry získal řadu cen a dalších ocenění, mimo jiné získal čestné doktoráty na univerzitách v Pardubicích, v Drážďanech, ve Fribourgu a Washingtonu. V roce 1999 mu papež Jan Pavel II. udělil\nvyznamenání \"Pro ecclesia et pontifice\". V roce 2003 obdržel z rukou francouzského premiéra vyznamenání \"Chevalier dans l'Ordre des Palmes Académiques\",\napod.\n\n\n"}
{"id": "340375", "url": "https://cs.wikipedia.org/wiki?curid=340375", "title": "The Zutons", "text": "The Zutons\n\nThe Zutons je britská kapela, která díky svému stylu hledá jen stěží jednoznačné zaškatulkování. Nicméně je řazena do žánru \"psychidelického cartoon punku\" s unikátní směsicí rock popu, jazzu a funku.\n\nSkupina se skládá z Davida McCabea (hlavní vokály a kytara), jediné ženy Abi Harding (saxofon a vokály), Russella Pritcharda (baskytarista), Paula Molloye (kytara) a Seana Paynea (bicí). Do roku 2007 v kapele ještě působil kytarista Boyan Chowdhury. The Zutons mají prozatím na kontě tři alba a několik velmi úspěšných singlů (například písnička Valerie se v roce 2006 vyšplhala až na 9. místo britského chart-žebříčku).\n\nKapela se zformovala v Liverpoolu v roce 2001. Jejich název vznikl na základě jména kytaristy americké skupiny The Magic Band Billa Harkleroada, lépe známého jako Zoot Horn - odtud Zuton → The Zutons.\n\n\n"}
{"id": "340379", "url": "https://cs.wikipedia.org/wiki?curid=340379", "title": "Kód ONS", "text": "Kód ONS\n\nKód ONS je zkratka pro systém zaznamenávající statistiky a srovnání mezi hrabstvími Velké Británie. ONS je zkratka pro Office for National Statistics (\"Národní statistická kancelář\").\n\nNapř: Region Kent má kód UKJ42 a jeho distrikt Canterbury 29UC.\n"}
{"id": "340380", "url": "https://cs.wikipedia.org/wiki?curid=340380", "title": "Yvelines", "text": "Yvelines\n\nTento departement sousedí s departementy:\n\n\n"}
{"id": "340381", "url": "https://cs.wikipedia.org/wiki?curid=340381", "title": "Seznam obcí v departementu Yvelines", "text": "Seznam obcí v departementu Yvelines\n\nToto je seznam obcí v departementu Yvelines ve Francii, jichž je celkem 262:\n"}
{"id": "340390", "url": "https://cs.wikipedia.org/wiki?curid=340390", "title": "Anton Hanak", "text": "Anton Hanak\n\nAnton Hanak (22. březen 1875 Brno - 7. leden 1934 Vídeň) byl rakouský sochař českého původu.\n\nNarodil se v Brně, roku 1889 odešel do Vídně, kde od roku 1898 navštěvoval večerní sochařské kurzy na Uměleckoprůmyslové škole u profesorů Camilla Sitteho a Antona Brenka. Hodně cestoval po střední Evropě. Roku 1898 začal studovat sochařství na Akademii výtvarných umění u profesora Edmunda Hellmera. V roce 1904 uskutečnil stipendijní studijní pobyt v Itálii. Roku 1906 se stal členem vídeňského spolku Secese (Secession). V témže roce začíná tvořit první zakázky pro rodinu Primavesi. Spolupracoval s malířem Gustavem Klimtem a architektem Josefem Hoffmannem. Navrhoval nábytek a užitné předměty, vyráběné v uměleckořemeslných dílnách Wiener Werkstätte. V roce 1913 se stává profesorem sochařství na Uměleckoprůmyslové škole ve Vídni. V roce 1932 jmenován profesorem sochařství na vídeňské Akademii výtvarných umění. V roce 1934 umírá na následky selhání srdce. Je pohřben v čestném hrobě na hřbitově ve vídeňské čtvrti Hietzing.\n\nDílo Antona Hanaka se nachází ve sbírkách Muzea umění Olomouc, Muzea Prostějovska v Prostějově, Slezského zemského muzea v Opavě a Národní galerie v Praze. Hanakovo Muzeum se nachází v Langenzersdorfu u Vídně.\n"}
{"id": "340391", "url": "https://cs.wikipedia.org/wiki?curid=340391", "title": "Hanak", "text": "Hanak\n\nHanak může být:\n\n\nHanák může být:\n\n"}
{"id": "340394", "url": "https://cs.wikipedia.org/wiki?curid=340394", "title": "Ozbrojené síly Ruské federace", "text": "Ozbrojené síly Ruské federace\n\nOzbrojené síly Ruské federace (rusky \"Вооружённые Си́лы Росси́йской Федера́ции\") jsou vojenské jednotky Ruské federace. Jejich vrchním velitelem je prezident Ruské federace.\n\nOzbrojené síly Ruské federace byly ustaveny dekretem Borise Jelcina ze 7. května 1992, který postavil všechny jednotky Sovětské armády příslušné k základnám na území Ruska pod ruskou kontrolu. V armádě tehdy sloužilo asi 2,88 milionu osob, v roce 2017 podle dekretu prezidenta mají Ozbrojené síly Ruské federace celkem 1,9 milionu osob, z toho 1,013 milionu vojenských osob. Většinu tvoří vojáci a důstojníci z povolání, kolem 300 tisíc jsou vojáci základní služby, která trvá 12 měsíců. Oficiální rozpočtové výdaje na obranu činily v roce 2015 3,7 bilionu rublů, což je asi 19,7 % federálního rozpočtu a asi 3,7 % HDP. Mobilizační rezervy činily v roce 2009 asi 31 milionu osob, do roku 2050 podle demografů klesnou asi na polovinu.\n\nOrganizačně jsou Ozbrojené síly Ruské federace rozděleny na:\n\nV rámci Ozbrojených sil Ruské federace dále existují tři samostatné druhy vojsk, a to:\n\nSprávním úřadem, který má na starosti Ozbrojené síly Ruské federace je Ministerstvo obrany Ruské federace.\n\nRuská armáda dlouhodobě patří mezi nejsilnější armády světa. Po 2. světové válce tvořila největší konkurenci západnímu světu, který se její síly obával. Na základě této skutečnosti došlo k vytvoření bipolárního světa, který byl také definován ideologickou odlišností mezi Západem a Východem. V devadesátých letech došlo k ekonomickému kolapsu SSSR. Jednou z hlavních příčin byl tzv. závod ve zbrojení, který vedlo SSSR s USA. Toto předhánění začalo již po 2. světové válce, nicméně docházelo k brzdícím akcím. Vzájemné dohody o odzbrojování neboli tzv. SALT však nedokázaly toto ekonomicky náročné soupeření ukončit. Naopak americký prezident Ronald Reagan v 80. letech navýšil armádní rozpočet a přistoupil k politice, která ekonomicky vyčerpala SSSR a následně vytvořila multilaterální světový systém.\n\nV 90. letech „nově“ vzniklý stát Rusko procházel hlubokou krizí. Armáda nebyla prioritou, docházelo k velkému rozkrádání armádní výzbroje a zásob. Ruská armáda sice disponovala jadernými zbraněmi, nebyla však po dlouhou dobu modernizována a její konvenční síla byla v dezolátním stavu. Z dob SSSR bylo námořnictvo velmi silné. S odstupem času lze hovořit o tom, že SSSR se zaměřovalo především na kvantitu a účelnost zbraní. Opomeneme-li jaderné zbraně, tak dominantou sovětské armády bylo námořnictvo a tankové jednotky. Dnes ruská armáda disponuje pouze jednou letadlovou lodí, 55 ponorkami, 74 námořními korvetami a jinými loděmi, které jsou spíše pobřežními plavidly.  Nutné je si také uvědomit, že Rusko disponuje zhruba 8500 jadernými hlavicemi, což je zhruba o 800 více než USA a o 8250 více než Čína. Na základě tohoto faktu lze zařadit Rusko mezi vojenské supervelmoci.\n\nZměna přišla na konci 90. let s příchodem Vladimíra Putina. Jako prezident je nejvyšším představitelem bezpečnostních sil Ruské federace a armáda je mu přímo zodpovědná. Za doby jeho vlády se armáda začala modernizovat. Zaměřila se především na modernizaci ponorek a menších lodí, které mají spíše sloužit pro účel obrany pobřežních vod.  V roce 2008 se nejvyšší ruští představitele rozhodli urychlit a více modernizovat armádu. Důvodem byly nedostatky nejen v zastaralé technice, ale i logistice nebo koordinaci, které se projevily při 4denním konfliktu v Gruzii. Tyto reformy přinesly například jednotky zvláštního určení Specnaz nebo vzdušné a vyloďovací vojsko VDV. \n\nModernizace armády musí jít souběžně s ekonomikou Ruska, která od svého vzniku zaznamenává značnou kolísavost. Nicméně ruský prezident dle svého vyjádření chce navrátit Rusku roli, kterou mělo dříve SSSR, a proto klade důraz na modernizaci armády a rozvoj klíčových oblastí.  Například v roce 2013 nařídil V. Putin remilitarizaci arktického území. V Arktidě má Rusko nejen důležité námořní trasy, ale vyskytují se tu také důležité surovinové zdroje. V této oblasti Rusko jasně dominuje, má světově největší flotilu ledoborců a modernizuje přístavy a letiště, které byly od dob Sovětského svazu téměř zapomenuty.  Tato oblast bude pravděpodobně hrát v budoucnu důležitou roli a toho si je ruský prezident vědom.\n\nI přesto, že by Rusko mělo modernizovat svou leteckou flotilu, disponuje silnou vzdušnou obranou. K dispozici má zhruba 2500 letadel, jež jsou schopna provozu. Jeho stroje značky Suchoj však začínají zastarávat a pro zajištění silné vzdušné obrany je nutné je modernizovat či nahradit technologicky lepšími stroji, které jsou stále ve fázi vývoje a testování (např. Suchoj T-50). Co se týče například bezpilotních letadel, je Rusko v tomto směru mírně pozadu avšak ztrátu pomalu dohání investicemi do vývoje a výroby.\nVojenský rozpočet ruské vlády se pohybuje v desítkách miliard amerických dolarů a výdaje každoročně rostou. Nicméně přesná částka není zcela jasná. Různé zdroje se rozcházejí, například The Diplomat uvádí, že rozpočet pro rok 2013 byl 58,2 USD, zatímco nezávislá ruská televizní stanice RT uvádí 68,887 USD.  Vezmeme-li částku téměř 69 miliard USD v roce 2013, zjistíme, že od roku 2007 došlo k dvojnásobnému navýšení ruského armádního rozpočtu. Na navyšování ruského rozpočtu mají také vliv tržby prodaných zbraní. Stockholmská mezinárodní instituce uvádí, že tržby předních výrobců zbraní vzrostly v roce 2012 o 28 procent.  Ruský rozpočet v oblasti bezpečnosti roste již od svého vzniku v 90. letech a v roce 2016 by měl dosáhnout téměř 96 miliard USD. Položkami, které výrazně navyšují rozpočet, jsou výdaje na jaderné zbraně, letectví a námořnictví.  \n\nV období po rozpadu SSSR bylo území Ruska rozděleno do šesti vojenských okruhů: Moskevského, Leningradského, Severokavzského, Povolžsko-Uralského, Sibiřského a Dálněvýchodního. Jednotlivá loďstva byly z hlediska organizace samostatné. Těchto šest vojenských okruhu bylo v rámci reformy sloučeno a byly z nich vytvořeny čtyři nové vojenské okruhy, jejichž součástí jsou již veškeré pozemní, vzdušné a námořní síly Ruska.\n\nOd konce roku 2010 jsou pozemní síly, letectvo a námořnictvo rozděleny do čtyř vojenský okruhů:\n\n\n\n\n\n\n"}
{"id": "340397", "url": "https://cs.wikipedia.org/wiki?curid=340397", "title": "Koreiz", "text": "Koreiz\n\nKoreiz (ukrajinsky: Кореїз, rusky: Кореиз, krymskou tatarštinou: Коreiz) je městečko (oficiálně sídlo městského typu) na Krymu. Leží na břehu Černého moře pod Krymskými horami, asi 20 km západně od Jalty a zhruba 110 km od Simferopolu. Rozkládá se na ploše 12 km a podle informací z roku 2014 zde žije 5 455 obyvatel. Je známé především pro své dva paláce (Dulber a Jusupovský palác). Administrativně spadá pod správu Jaltské městské rady.\n"}
{"id": "340400", "url": "https://cs.wikipedia.org/wiki?curid=340400", "title": "Schumacher", "text": "Schumacher\n\nNěmecké jméno nebo příjmení Schumacher může označovat:\n\n"}
{"id": "340402", "url": "https://cs.wikipedia.org/wiki?curid=340402", "title": "OGC referenční model", "text": "OGC referenční model\n\nOGC referenční model (OGC Reference Model) definuje framework pro další vývoj Open Geospatial Consortium (OGC), specifikací OGC a implementaci interoperabilních řešení a aplikací pro geoinformační služby, geoprostorová data.\n\nVytyčuje si následující cíle:\n\n\n"}
{"id": "340404", "url": "https://cs.wikipedia.org/wiki?curid=340404", "title": "Dalton Trumbo", "text": "Dalton Trumbo\n\nDalton Trumbo (9. prosince 1905, Montrose, Colorado, USA – 10. září 1976, Los Angeles, Kalifornie, USA) byl americký filmový scenárista a spisovatel, nositel prestižního ocenění Americké filmové akademie Oscar.\n\nJednalo se pravděpodobně o jednoho z nejnadanějších členů tzv. \"Hollywoodské desítky\". V roce 1947 byl obviněn z nepřístojných levicových názorů a z nedovoleného zločineckého spolčení s komunisty. Odmítl však vypovídat před zvláštní vyšetřovací komisí amerického kongresu a za tento čin mu byl uložen trest, kdy musel v roce 1950 strávit 11 měsíců ve vězení. Na dlouhá léta se pak ocitl na tzv. hollywoodské černé listině, kdy nesměl v Hollywoodu oficiálně pracovat a své scénáře musel psát pod různými krycími jmény svých přátel a známých. Tímto způsobem napsal zhruba 30 scénářů. Je autorem scénářů k celé řadě amerických snímků, které dnes už patří ke klasice světové kinematografie.\n\nPrvní scénáře začal psát již v roce 1937 a postupen doby se stal jedním z nejlépe placených hollywoodských scenáristů.\n\nJako spisovatel je znám i v Čechách, mimo jiné svojí výrazně protiválečnou románovou novelou \"Johnny si vzal pušku\", což je kniha, za kterou v roce 1939 obdržel prestižní Sellersovu cenu. On sám pak toto svoje dílo zfilmoval pod svým vlastním režijním vedením v roce 1971.\n\nVšechna obvinění z konce 40. a počátku 50. let byla později odvolána a Dalton Trumbo byl, zejména zásluhou Svazu amerických spisovatelů, plně rehabilitován. Mělo to m.j. také za následek, že původní titulky k mnoha filmům musely být během digitalizace pro současnou DVD distribuci digitálně opraveny a jméno Daltona Trumba bylo do titulků jednotlivých filmů navráceno resp. uvedeno správně.\n\n\n\n"}
{"id": "340412", "url": "https://cs.wikipedia.org/wiki?curid=340412", "title": "Michaela Paštiková", "text": "Michaela Paštiková\n\nMichaela Paštiková (* 27. března 1980 Šumperk) je česká profesionální tenistka. Ve své kariéře vyhrála na okruhu WTA Tour jeden turnaj ve čtyřhře, když spolu v dubnu 1999 s Jelenou Kostanićovou triumfovaly na antukovém turnaji v Bolu. V rámci okruhu ITF získala osm titulů ve dvouhře a devatenáct ve čtyřhře. Na Australian Open 2005 se spolu s Gabrielou Navrátilovou probojovaly do semifinále ženské čtyřhry.\n\nNa žebříčku WTA byla ve dvouhře nejvýše klasifikována v lednu 2005 na 89. místě a ve čtyřhře pak v červenci téhož roku na 35. místě. Trénuje ji Jiří Fencl.\n\nV roce 1996 se stala juniorskou mistryní světa ve čtyřhře.\n\nOtec Vladimír Paštika je učitel a tenisový trenér, matka Zdena Paštiková zdravotní sestra. Má mladší sestru Markétu Paštikovou.\n\n"}
{"id": "340413", "url": "https://cs.wikipedia.org/wiki?curid=340413", "title": "Kmotr (rozcestník)", "text": "Kmotr (rozcestník)\n\nKmotr může být\n\n\n"}
{"id": "340427", "url": "https://cs.wikipedia.org/wiki?curid=340427", "title": "Nokia N78", "text": "Nokia N78\n\nNokia N78 je smartphone představený společností Nokia v únoru roku 2008. Nokia N78 je multimediální telefon umožňující mimo jiné poslech hudby, navigaci nebo fotografování. Ve výbavě nalezneme 3,2 Mpx fotoaparát s autofocusem, GPS navigaci, Wi-Fi, datové přenosy EDGE a HSDPA, podporu až 16GB paměťových karet či webový prohlížeč. Nokia N78 běží na operačním systému Symbian S60 3rd Edition Feature Pack 2.\n\n\n"}
{"id": "340428", "url": "https://cs.wikipedia.org/wiki?curid=340428", "title": "Morfologie (biologie)", "text": "Morfologie (biologie)\n\nMorfologie je vědní obor biologie, který se zabývá vnější stavbou organismů. Od fyziologie se tedy liší tím, že zkoumá tvar a nikoliv funkci. Vědec zkoumající morfologii se nazývá morfolog.\nDříve byla morfologie společně s fyziologií jednou z mála metod, jak klasifikovat organismy do taxonů. Dnes se však do popředí dostává molekulární biologie a genomika, která zjišťuje skutečné příbuzenské vztahy mezi organismy a jejich fylogenezi.\n\n"}
{"id": "340433", "url": "https://cs.wikipedia.org/wiki?curid=340433", "title": "Master (hudební skupina)", "text": "Master (hudební skupina)\n\nMaster je původně americká deathmetalová kapela, kterou založil v roce 1983 v Chicagu zpěvák a baskytarista Paul Speckmann. Master je společně se skupinou Death považována za první deathmetalovou kapelu na světě. Do roku 1998 vydala čtyři studiová alba. V roce 1999 se Speckmann podílel na projektu Martyr a následně se přestěhoval do Uherského Hradiště, kde se stal členem kapely Krabathor. V roce 2002 natočil Speckmann s kytaristou a bubeníkem Krabathor pod hlavičkou Master nové album. Poté se do sestavy namísto členů Krabathor zapojili kytarista a bubeník skupiny Shaark, kteří se podíleli na vzniku zatím tří desek.\n\n\n\n"}
{"id": "340439", "url": "https://cs.wikipedia.org/wiki?curid=340439", "title": "Paul Speckmann", "text": "Paul Speckmann\n\nPaul Speckmann (* 28. září 1963, Chicago, stát Illinois, USA) je americký baskytarista a zpěvák. Působil nebo stále působí v řadě metalových kapel, jako například War Cry, Deathstrike, Master, Abomination, Martyr nebo Krabathor. Společně s Chuckem Schuldinerem ze skupiny Death je považován za otce death metalu. V roce 1999 se přestěhoval na Slovácko do Uherského Hradiště, kde žije s manželkou Jitkou.\n"}
{"id": "340440", "url": "https://cs.wikipedia.org/wiki?curid=340440", "title": "Learning Content Management System", "text": "Learning Content Management System\n\nLCMS (Learning Content Management System) je systém, který slouží k vývoji e-learningových kurzů \na současně řeší týmový proces vytváření a údržby kurzů, který zahrnuje didaktické zpracování, tvorbu, sdílení, distribuci a změny obsahu za spolupráce znalců obsahu, didaktických pracovníků, tvůrců médií a programátorů.\n\nMezi běžné funkce LCMS patří:\n\nVe světě jsou používané například:\n\nV ČR je rozšířený systém iTutor LCMS\n\ne-learningové kurzy vyvíjené pomocí LCMS jsou poté většinou řízeny a studovány v LMS. Obsah a řídící systém by měly být důsledně odděleny. Jejich vzájemná interakce by měla probíhat pouze na základě otevřeného e-learningového standardu jako je SCORM či AICC.\n\n\n"}
{"id": "340441", "url": "https://cs.wikipedia.org/wiki?curid=340441", "title": "Velká cena San Marina silničních motocyklů 2007", "text": "Velká cena San Marina silničních motocyklů 2007\n\nVelká cena San Marina 2007 se uskutečnila od 31. srpna – 2. září 2007 na okruhu Misano Circuit.\n\nPro jezdce přišel po Velké ceně České republiky okruh v Misanu, kde se naposledy jelo v roce 1993. Hlavním favoritem tu byl letos suverénní Casey Stoner jedoucí na Ducati. Ten před závodem přiznal, že se mu okruh vůbec nelíbí. Pro italskou továrnu to byl druhý domácí závod stejně jako pro Valentina Rossiho, Marca Melandriho a veterána Lorise Capirossiho.\n\nSylvain Guintoli zůstane i příští sezóně v MotoGP. Ovšem už ne v týmu Tech 3, ale zamíří do satelitního týmu Ducati d'Antin. Spekulace kolem druhého zavodníka vedle Guintoliho se vedly kolem Alexe de Angelise.\n\nU Kawasaki ještě neměli jasno, kdo bude na motocyklu Ninja vedle Johna Hopkinse, ale vedení už vědělo, mezi kterými jezdci se bude rozhodovat. Měli to být současní jezdci Randy de Puniet a Anthony West. Nakonec ale tým rozhodl pro Australana a Anthony West tak bude startovat za Kawasaki i v následujícím roce.\n\nPo Velké ceně České republiky se konaly v Brně dvoudenní testy a týmy používající pneumatiky Michelin měly na starost hlavně přimět pneumatiky francouzského výrobce ke konkurenceschopnosti. Oba dva dny byl nejrychlejší Australan Stoner.\n\nFrancouz Randy de Puniet podepsal dvouletou smlouvu s týmem LCR-Honda. Letošní jezdec Kawasaki za tým Lucia Cecchinella jezdil již v letech 2003 a 2004, ale to ještě ve třídě 250 cc.\n\nPo absenci v Brně se tak mohl vrátit do sedla motocyklu Honda Ital Marco Melandri.\n\nMelandri předjíždí Capirossiho a jde na 4.místo.\n\nCasey Stoner stál počtvrté za sebou na pole-position,což se mu podařilo poprvé v kariéře.\n\nde Angelis předjíždí Barberu a jde na 5.místo.\nBarbera a Lüthi předjíždí de Angelise a jdou na 4 a 5.místo.\n"}
{"id": "340445", "url": "https://cs.wikipedia.org/wiki?curid=340445", "title": "James Coburn", "text": "James Coburn\n\nJames Coburn (31. srpna 1928, Laurel, Nebraska, USA – 18. listopadu 2002, Beverly Hills, Kalifornie, USA) byl americký herec irsko-švédského původu. Od mládí hrál ochotnicky divadlo, studoval dramatické umění na dvou kalifornských univerzitách a později i soukromě v New Yorku. Během 2. světové války narukoval a sloužil jako radista. Po válce začal hrát nejprve v kalifornském San Diegu, později i na newyorské Broadwayi, vystupoval také v reklamách. V 50. letech 20. století začal hrát i ve filmu, zpočátku se jednalo drobnější či epizodní role zejména ve westernech. Předurčovala ho k tomu především ostře řezaná tvář a štíhlá postava.\n\nNejvětší slávu a všeobecnou známost mu přinesla role neohroženého pistolníka a vrhače nožů Britta ve světoznámém westernu \"Sedm statečných\". I později hrál často pistolníky, kriminálníky, dobrodruhy a detektivy v různých dobrodružných, špionážních a kriminálních filmech. V roce 1998 se dočkal i Oscara za vedlejší roli alkoholického otce ve filmovém dramatu \"Utrpení\".\n\nPatřil mezi propagátory filmového kaskadérství a asijských bojových umění, obdivoval automobilové závodění a orientální filosofii. V závěru života se uplatnil také jako moderátor a průvodce dokumentárních filmů s touto tematikou. Zemřel ve věku 74 let na infarkt.\n\n\n"}
{"id": "340606", "url": "https://cs.wikipedia.org/wiki?curid=340606", "title": "Solfernus", "text": "Solfernus\n\nSolfernus je brněnská blackmetalová kapela, kterou v roce 2002 založili členové skupin Root, Asgard a Inner Fear.\n\n\n\n\n\n\n"}
{"id": "340608", "url": "https://cs.wikipedia.org/wiki?curid=340608", "title": "Incké náboženství", "text": "Incké náboženství\n\nNejdůležitější postavou inckého náboženství byl sám Inka. Inčtí panovníci byli sami považování za syny boha slunce. Všichni tedy věřili, že mají božský původ. Následník trůnu mohl pocházet jen z čisté linie, a proto to býval nejstarší syn sourozenců - tedy jeho otec a matka byli bratr a sestra. \n\nKaždý měsíc se konala nějaká velká slavnost. Při této slavnosti měl hlavní úlohu Inka. Většinou se tyto slavnosti týkaly zemědělství, protože incká společnost byla hlavně zaměřena na zemědělství, v němž dosáhli obdivuhodné dokonalosti.\n\nKněží se oblékali stejně jako ostatní lidé, takže na první pohled nebylo hned vidět, že patří právě do této vrstvy. Na rozdíl od aztéckých kněží inčtí nikdy nedosáhli takové dokonalosti v astronomii. Dokázali sice určit pohyby slunce a některých dalších vesmírných těles, např. Venuše. Měli však pouze jedno souhvězdí - Souhvězdí Jižního kříže.\n\nInti je incký bůh slunce, od něhož se odvozovala incká dynastie.\n\nVirakoča je incký bůh stvořitel, slunce a bouře. Nositel incké civilizace.\n"}
{"id": "340693", "url": "https://cs.wikipedia.org/wiki?curid=340693", "title": "Fuel", "text": "Fuel\n\nFuel je rocková kapela mající svůj svůj původ v americkém státě Tennessee. Kapelu založili v roce 1989 zpěvák a skladatel Carl Bell a baskytarista Jeff Abercrombie. Skupina se původně jmenovala Small the Joy, než v roce 1994 změnila svůj název na Fuel. K jejich nejznámějším písním patří skladba „Shimmer“ z alba \"Sunburn\", „Hemorrhage (In My Hands)“ a „Bad Day“ z alba \"Something Like Human\" a píseň „Falls on Me“ z alba \"Natural Selection\".\n\nFuel původně založili v roce 1989 v Kentonu v Tennessee kytarista a skladatel Carl Bell a bubeník Jody Abbott. Zpěvák a kytarista Brett Scallions se ke kapele připojil až po tom, co ho Carl Bell spolu s basistou Jeffem Abercrombiem poznali v baru v Jacksonu v Tennessee roku 1993. V tom stejném roce se ke kapele připojil Erik Avakian a skupina se v roce 1994 přesunula do Harrisburgu v Pensylvánii, kde hrávali v lokálech a nočních klubech. Jejich první EP Porcelain bylo vydáno v roce 1996 a v okolí zaznamenalo dobré prodeje, píseň \"Shimmer\" se také stala rádiovým hitem. Popularita tohoto EP je přivedla pod hledáček Sony's 550 imprint, které jim další rok vydalo jejich druhé EP Hazleton.\n\nJakmile se připsala pod Sony, skupina společně s producentem Stevenem Haiglerem a bubeníkem Jonathanem Moverem vstoupila do Longview Farm recording studios v Massachusetts, kde vznikl její debutové plnohodnotné album Sunburn. Album vyšlo v roce 1998, píseň \"Shimmer\" se na něm objevila znovu. Písně \"Shimmer\" a \"Sunburn\" se objevily také na charitativním albu Live in the X Lounge. Sunburn se objevil i ve filmu Vřískot 3 a ve filmu Godzilla zahrála píseň \"Walk the Sky\". Kapela vyjela na turné na podporu svého alba, ale problémy s Abbottem pokračovaly, proto byl na soupisku kapely připsán znovu Mover.\n\nV roce 2000 po dvou a půl letech nečinnosti, se kapela vrátila se svým druhým albem Something Like Human, kdy píseň \"Hemorrhage (In My Hands)\" vylétla na 30. příčku Billboard Hot 100 chart. Album Something Like Human byl pro kapelu velkým komerčním úspěchem, album se dostalo na 17. pozici v U.S. Billboard charts a také získalo několikanásobnou platinovou desku.\n\nTřetí album kapely, pojmenované podle Darwinovské teorie, s názvem Natural Selection, bylo vydáno v září 2003 a v U.S. Billboard charts se vyšplhalo na 15. pozici. Mezi alby Something Like Human a Natural Selection bylo velké zpoždění způsobené právními problémy a také nutným zotavením hlavního zpěváka Bretta Scallionse z chirurgického zákroku. Album obsahovalo hit \"Falls on Me\", který se dostal na 52. příčku U.S. Billboard Hot 100. I přes promoci této písně se album moc dobře neprodávalo a zdaleka nedosahovalo prodejních úspěchů předchozího alba. V roce 2004 bylo album nominováno na Grammy pro nejlépe připravené album a skupina přispěla k filmu Daredevil písní \"Won't Back Down\". 13. prosince kapela vydala album s největšími hity.\n\n"}
{"id": "340694", "url": "https://cs.wikipedia.org/wiki?curid=340694", "title": "Konstancie Antiochijská", "text": "Konstancie Antiochijská\n\nKonstancie Antiochijská (1127–1163) byla vládkyní a kněžnou Antiochijského knížectví (křižácké státy) od roku 1130 až do své smrti.\n\nKonstancie byla jedinou dcerou Bohemunda II. Antiochijského, syna zakladatele státu Bohemunda z Tarentu, a jeho manželky Alice, jeruzalémské princezny.\n\nKněžnou Antiochie se stala v čtyřech letech, když v bitvě s Turky padl její ještě mladý otec. Vládu převzala energická kněžna vdova Alice, dcera jeruzalémského krále Balduina II. Kněžna tvrdě potlačila pokus normanských rytířů o převzetí kontroly nad Antiochií a prohlásila se samovládkyní.\n\nNový jeruzalémský král Fulko z Anjou se rozhodl zjednat pořádek, porazil kněžniny vojenské síly a rozhodl se vnutit Alici ženicha. Místo antiochijského knížete poté nabídl Raimondovi z Poitiers a ten nabídku přijal. Prošel v přestrojení Itálií, Byzancí, až se tajně dostal do Jeruzaléma.\n\nFulko s Raimondem poté vymysleli lest, když král za Raimonda provdal Alicinu malou dceru, devítiletou Konstancii, čímž její matku zbavil moci i dalších nároků na antiochijský trůn, neboť moc nyní spočívala na Konstancii a tedy i na Raimondovi, který byl čtyřikrát starší než jeho nevěsta. Manželství dostalo požehnání od antiochijského patriarchy, nikoli však od Raimondovy tchyně Alice, neboť ta žila v přesvědčení, že Raimond coby ženich je určen pro ni. Stalo se tak v roce 1136.\n\nV prvních letech Raimondovy a Konstanciiny vlády bylo Antiochijské knížectví ve sporu s byzantským císařem Janem II., který přitáhl do oblasti Kilikie, jejíž jižní část dobyl od arménského krále Lva II., a začal si nárokovat i vládu nad Antiochií.\n\nKdyž vůdcové první křížové výpravy procházeli Konstantinopolí, odpřisáhli tehdejšímu císaři Alexiovi I., že veškerá území, která dobudou na východě, předají pod lenní svrchovanost Byzance. Frankové však přísahu nedodrželi a počínali si v křižáckých státech jako suverénní vládci. Alexiův syn Jan II. proto přišel s byzantskou armádou do Sýrie uplatňovat svá práva a antiochijskému knížeti připomenout jeho závazky. Raimond byl donucen složit císaři lenní hold a zavázal se platit obvyklý lenní tribut. Císař se zase zavázal chránit území Antiochijského knížectví před muslimskými státy.\n\nV manželství s Raymondem se Konstancii narodily 4 děti:\n\nV roce 1149 Raymond zemřel v bitvě u Inabu.\n\nV roce 1149 vstoupil do služeb mladé antiochijské kněžny rytíř Renaud de Châtillon. O čtyři roky později, v roce 1153, se Konstancie za nemajetného rytíře v tajnosti provdala. Není zcela jasné, proč tak učinila. V každém případě svůj krok nekonzultovala ani s předními šlechtici knížectví či antiochijským patriarchou, ani se svým regentem, jeruzalémským králem Balduinem III., který jí již nabízel množství jiných urozených ženichů. Byzantský císař Manuel I. Konstancii nabídl také sicilského šlechtice Rogera, který žil u císařského dvora v Konstantinopoli – kněžna však vždy odmítla. Zda ji ke sňatku s nemajetným šlechticem vedl vzdor vůči Jeruzalému či prostá náklonnost k Renaudovi, už zůstane tajemstvím. Král Balduin nakonec po krátkém váhání svatbu uznal.\n\nHned poté vzal Renaud de Châtillon vládu v Antiochii pevně do svých rukou. Byzantskému císaři, jehož byl antiochijský kníže oficiálním leníkem, odmítl Renaud složit hold a zaplatit lenní tribut. Namísto toho se spojil s arménským knížetem Thorosem, který byl s Byzancí ve válečném stavu, a dohodl s ním invazi na Kypr.\n\nRenaudovi porodila Konstancie jednu dceru:\n\n\nPodle jistých zdrojů měli Konstancie a Renaud ještě jednu dceru, Jeanne, možná druhou manželku Bonifáce z Montferratu.\nV roce 1160 byl Renaud v malé potyčce s Turky zajat a uvězněn v Aleppu. Protože na jeho vykoupení neměl nikdo z jeho krajanů zájem, zůstal Renaud v zajetí šestnáct let a do Antiochie se již nikdy nevrátil.\n\nMezi Konstancii a jejím synem Bohemundem rostly spory, když se Bohemund hlásil o moc. Konstancie byla nakonec vyhoštěna z města. Zemřela v roce 1163 ve věku šestatřiceti let.\n"}
{"id": "340695", "url": "https://cs.wikipedia.org/wiki?curid=340695", "title": "Česká akustická společnost", "text": "Česká akustická společnost\n\nČeská akustická společnost je občanské sdružení, které sdružuje pracovníky v akustice a blízkých oborech. Toto sdružení má za cíle podporovat výměnu informací mezi jednotlivými obory, podporovat výzkum, udržovat kontakty s obdobnými společnostmi v zahraničí a šířit informace o nejnovějších výzkumech prostřednictvím konferencí a seminářů. Česká akustická společnost vznikla v roce 1993 jako nástupnická organizace po Československé akustické společnosti založené v roce 1990. \n\nVrcholovým orgánem je Rada České akustické společnosti. Předsedou Rady ČsAS je v současnosti (2014) prof. Ing. Ondřej Jiříček, CSc. (FEL-ČVUT Praha).\n\nČsAS je rozdělena do následujících odborných skupin :\n\nje bulletin, vycházející pro členy ČsAS v tištěné podobě 4× ročně. Jednotlivá čísla jsou veřejnosti přístupná v elektronické podobě nebo ve vybraných knihovnách (např. NTK). Od roku 2001 procházejí veškeré uveřejněné odborné články recenzním řízením.\n\nISSN: 1212-4702\n\n"}
{"id": "340696", "url": "https://cs.wikipedia.org/wiki?curid=340696", "title": "Radyvyliv", "text": "Radyvyliv\n\nRadyvyliv ( , do r. 1940 ; ; ; v letech 1940–1993 \"Červonoarmijsk\" ()) je nevelké město na západní Ukrajině. Leží ve Volyni, zhruba na půli cesty mezi Lvovem a Rovnem. Centrum Radyvylivského rajónu Rovenské oblasti. V roce 2006 zde žilo 10 300 obyvatel.\n\nMěstem prochází železniční magistrála Lvov – Kyjev (úsek Krasne – Zdolbuniv, který byl roku 2007 modernizován včetně místního nádraží); Přes Radyvyliv vede také evropská silnice E40, vedlejší silnice odtud vede do Počajeva. V hospodářství převládá drobný průmysl.\n\nMěsto bylo prvně zmíněno roku 1564 jako majetek polsko-litevského šlechtického rodu Radziwiłłů, od nějž se také odvozuje název. Po 3. dělení Polska se stal pohraničním městečkem Ruského impéria; byl zde čilý hraniční přechod se sousedními Brody, které již patřily habsburské Haliči.\n\nV 19. století Radyvyliv poměrně prosperoval: roku 1870 získal status města a o tři roky později sem byla přivedena důležitá přeshraniční železnice. V roce 1910 zde žilo 14 600 osob, což je o polovinu více než dnes. Těžké boje I. světové války, polsko-ukrajinské a polsko-sovětské války, doprovázené nepokoji ukrajinských nacionalistů v době, kdy Radyvyliv patřil Polsku (1920–1939), připravily město o dvě třetiny obyvatel. Roku 1939 obsadil Volyň Sovětský svaz; název města odkazující k polské šlechtě již nevyhovoval, a tak se z Radyvylova stalo sídlo rajónu \"Červonoarmijsk\". Nacistická okupace (1941–1944) znamenala konec několika tisíc místních židů. Po 2. světové válce bylo město obnoveno, své původní velikosti však nedosáhlo.\n\nI v době samostatné Ukrajiny, kdy se město vrátilo k původnímu názvu, je ospalým městečkem, ve kterém není příliš pamětihodností. Stojí zde chrám Alexandra Něvského (1874), z místní synagógy je dnes kino. Radyvyliv je však zajímavý tím, že zde pobývalo množství slavných spisovatelů:\n\n"}
{"id": "340697", "url": "https://cs.wikipedia.org/wiki?curid=340697", "title": "Cyan", "text": "Cyan\n\nCyan (řecky \"κύανος\", kyanos „lapis lazuli“, „modré barvivo“), někdy též azurová a velmi řídce cyanová, je jednou ze tří základních barev při subtraktivním míchání barev, například v barevném modelu CMYK používaném pro barevný tisk, kde se označuje písmenem C. Tato barva vznikne aditivně ze stejného poměru zeleného a modrého světla, případně z bílého světla, ze kterého byla odebrána červená složka.\n\n"}
{"id": "340700", "url": "https://cs.wikipedia.org/wiki?curid=340700", "title": "Gymnázium Mikuláše Koperníka", "text": "Gymnázium Mikuláše Koperníka\n\nGymnázium Mikuláše Koperníka (GMK) se nachází v Bílovci na ulici 17. listopadu. V roce 1902 byla budova vystavěna jakožto německá obecní a měšťanská chlapecká škola. Ta zde sídlila až do roku 1945.\n\nZa druhé světové války sloužila jako lazaret pro německé vojáky. Okolí bylo bombardováno a budova musela být staticky upravena. Po válce čeští občané usilovali o českou školu a tak zde bylo roku 1946 otevřeno \"Spolkové reálné gymnasium Matice opavské\" s pozdější změnou názvu na \"Gymnasium v Bílovci\". Od roku 1953 zde pak byla \"jedenáctiletá střední škola\" a poté \"Střední všeobecně vzdělávací škola\". Od roku 1978 nese název \"Gymnázium Mikuláše Koperníka\".\n\nPostupně byla dostavěna nová budova, hala, internát a hřiště a okolí bylo upraveno – je zde park a stromová alej. Sklepní prostory budovy byly již za války upraveny a v případě nebezpečí by měly obyvatelům posloužit jako kryty. Na konci 90. let minulého století byl vzhled budovy upraven do současného stavu.\n\nŠkola má 6 laboratoří, 3 počítačové učebny přístupné zaměstnancům i žákům. K výuce jazyků přispívají dvě knihovny (němčina a angličtina). Dále škola disponuje sportovní halou, tělocvičnou pro gymnastiku, horolezeckou stěnou, posilovnou a hřištěm s umělým povrchem. V areálu školy je i jídelna, domov mládeže a základní umělecká škola.\n\n\n\n\n\n"}
{"id": "340705", "url": "https://cs.wikipedia.org/wiki?curid=340705", "title": "Škocjan", "text": "Škocjan\n\nŠkocjan je název několika sídel ve Slovinsku:\n\n"}
{"id": "340715", "url": "https://cs.wikipedia.org/wiki?curid=340715", "title": "Exponent (studio)", "text": "Exponent (studio)\n\nExponent je název nahrávacího studia a vydavatelství, které se nachází v západoslovenském městě Hlohovec. Ve studiu natočila své desky řada známých slovenských interpretů, jako například kapely Desmod, Horkýže Slíže, Iné Kafe, Depresy, Gladiator, Zoči Voči a další. Nahrávali zde i čeští interpreti Hypnos, Krabathor. O zvuk se starají producenti a zvukaři Roman Slávik a Tomáš Kmeť. Exponent je\n\nŠtudio sa nachádza v tichom predmestí v rodinnom dome, ktorý ponúka priatelskú a inšpiratívnu atmosféru, ktorú si pochvalujú všetky kapely. Štúdio spája klasické \"vintage\" mikrofóny, a procesory overené rokmi s najmodernejšími počítačovými technológiami.\n\n"}
{"id": "340717", "url": "https://cs.wikipedia.org/wiki?curid=340717", "title": "Václav Rašilov", "text": "Václav Rašilov\n\nVáclav Rašilov (* 14. února 1976 Praha) je český herec. Pochází ze známého uměleckého hereckého rodu, herci byli a jsou i jeho starší bratr Saša a dědeček Saša Rašilov starší.\n\nVystudoval konzervatoř a alternativní divadlo na DAMU, účinkuje v inscenacích Divadla Komedie, divadla Nablízko, divadla Aqualung v divadle Ponec a divadle Lampion.\n\nJe ženatý, s manželkou Renátou má syna Vincenta, rád hraje na bicí a na klavír. Pracuje často v dabingu.\n\n\n\n"}
{"id": "340718", "url": "https://cs.wikipedia.org/wiki?curid=340718", "title": "Pioneer 5", "text": "Pioneer 5\n\nPioneer 5 byla bezpilotní sonda z roku 1960 organizace NASA z USA určená k průzkumu meziplanetárního prostoru. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1960-001A (dle jiných zdrojů je nosná raketa A, sonda B).\n\nZatímco předcházející čtyři mise tohoto programu měly za cíl Měsíc, další se zaměřily na vzdálenější cíle. Měsíci byly o něco později věnovány další programy NASA : Ranger a Surveyor, které připravily podmínky k vstupu člověka na Měsíc v rámci programu Apollo.\n\nPioneer 5 byl první průzkumný let do meziplanetárního prostoru mezi drahami Země a Venuše s cílem získat údaje o záření, magnetických polích, hustotě mikrometeoritů.\n\nObdobně jako sondy předchozí byla kuželovitého tvaru o výšce 0,74 metru, s hmotností 41 kg. Sluneční baterie byly umístěny na čtyřech panelech. Přístrojové vybavení tvořily teleskop, magnetometr, detektor mikrometeoritů, Geiger-Müllerova trubice, sada termistorů a dva vysílače s frekvencí 378,21 MHz.\n\nS pomocí rakety Thor Able 4 odstartovala sonda z rampy na kosmodromu Eastern Test Range na Floridě dne 11. března 1960. Získala rychlost 11,12 km/s. Díky udělené rotaci vyklopila sluneční baterie a následně se oddělila od nosné rakety. Nepodařilo se zapnout detektor mikrometeoritů. Po čtyřech dnech se dostala na požadovanou oběžnou dráhu ve vzdálenosti 120 – 149 milionů km od Slunce, tedy mezi drahami Země a Venuše. Perioda oběhu byla 311 dní.\n\nNa této dráze bylo prováděno plánované měření intenzity kosmického záření a velikosti magnetických polí. Sluneční baterie zajistily dobíjení instalovaných niklo-kadmiových akumulátorů. Díky tomu vysílač ze sondy o výkonu 5 W byl schopen dodávat údaje (postupně slábnoucí a méně využitelné) až do 26. června 1960 z tehdy rekordní vzdálenosti 36 143 416 km od Země.\n\n"}
{"id": "340720", "url": "https://cs.wikipedia.org/wiki?curid=340720", "title": "Northrop Grumman", "text": "Northrop Grumman\n\nNorthrop Grumman Corporation je nadnárodní korporace, která byla založena v roce 1927 jako Northrop a svůj současný název získala v roce 1994 akvizicí společnosti Grumman. Northrop Grumman má sídlo v Los Angeles (Kalifornie). Jejím současným CEO je Ronald D. Sugar a operačním ředitelem Wesley G. Bush.\n\nNorthrop Grumman je čtvrtá největší smluvní strana pro vojenskou obranu (defence contractor) hned po Lockheed Martin, Boeing a BAE Systems, s výnosy přes 23 mld. dolarů a největší výrobce námořních plavidel na světě. Zaměstnává 122 600 zaměstnanců po celém světě. V roce 2007 byly jeho celkové výnosy cca 32 a zisk cca 3 mld amerických dolarů.\n\nVíce než tři čtvrtiny výnosů korporaci generují smlouvy na dodávky vojenské techniky.\n\nNorthrop Grumman buduje válečné/letadlové lodě, vojenskou leteckou a námořní techniku, protiraketové obranné systémy a družice. Současně dodává elektronické senzory a vlastní elektronické systémy, které tvoří kolem 20 % jejího prodeje. Northrop Grumman poskytuje i služby a to zejména v oblasti informačních technologií.\n"}
{"id": "340722", "url": "https://cs.wikipedia.org/wiki?curid=340722", "title": "Československý šach", "text": "Československý šach\n\nČeskoslovenský šach je československý, resp. český odborný šachový časopis. Byl založen roku 1906 s názvem \"Časopis českých šachistů\" jako nástupce \"Českých listů šachových\" a \"Šachových listů\". Od roku 1920 vycházel pod názvem \"Časopis československých šachistů\" a od roku 1927 vychází pod současným názvem (za fašistické okupace v letech 1939-1945 vycházel s názvem \"Šach\"). Je tak druhým nejstarším časopisem na světě, který vychází takovouto dobu bez přerušení. Název nebyl změněn ani po rozdělení Československa roku 1993. První ročník redigovali Jan Dobruský, Oldřich Duras a Václav Kautský. \n\nČasopis vychází 1× měsíčně a slouží jak praktickému, tak i korespondenčnímu a kompozičnímu šachu (v této oblasti byla úroveň časopisu ceněna i v zahraničí). V současné době jej vede mezinárodní mistr Ivan Hausner.\n\n\n"}
{"id": "340723", "url": "https://cs.wikipedia.org/wiki?curid=340723", "title": "České listy šachové", "text": "České listy šachové\n\nČeské listy šachové byl český odborný šachový časopis založený roku 1896 Janem Kotrčem a Karlem Traxlerem. Vycházel jednou měsíčně do roku 1900, kdy skončil kvůli nedostatečné finanční podpoře. V tomtéž roce byl nahrazen novým měsíčníkem \"Šachové listy\", které vydával Josef Vladimír Štefanydes do roku 1902. Roku 1906 pak na tyto časopisy navázal Časopis českých šachistů, který pod názvem Československý šach vychází dodnes.\n\n"}
{"id": "340724", "url": "https://cs.wikipedia.org/wiki?curid=340724", "title": "Communication Breakdown", "text": "Communication Breakdown\n\n„Communication Breakdown“ je píseň od anglické rockové skupiny Led Zeppelin. Poprvé byla vydána na jejich debutovém albu \"Led Zeppelin\" z roku 1969. Je to jedna z prvních písní, na kterých se podíleli Jimmy Page a Robert Plant společně.\n\nJe to také jedna z mála písní, kde Page zpívá vokály v pozadí.\n\nPíseň byla velice populární na live koncertech Led Zeppelin. Byla hrána každý rok, kdy skupina jela na turné, většinou jako úvodní nebo jako opakování.\n\nV USA byla píseň vydána na straně B singlu „Good Times Bad Times“.\n\nNa živém albu \"BBC Sessions\" (1997) byla tato píseň vydána celkem třikrát, pokaždé ale byla zahrána trochu jinak. Dvě živé verze získané z vystoupení v TV pořadu \"Tous En Scene\" v Paříži v roce 1969 a v Royal Albert Hall z roku 1970 byly vydány na \"Led Zeppelin DVD\".\n"}
{"id": "340725", "url": "https://cs.wikipedia.org/wiki?curid=340725", "title": "Šach-Mat", "text": "Šach-Mat\n\nŠach-Mat byl první český odborný šachový časopis. První číslo vyšlo 1. srpna roku 1884, poslední v květnu roku 1885. Časopis vycházel v nákladu 100 výtisků zpočátku jednou za čtrnáct dní, od 1. listopadu roku 1884 jednou měsíčně. Rukopisy pro časopis zajišťoval Jan Kotrč.\n\n"}
{"id": "340735", "url": "https://cs.wikipedia.org/wiki?curid=340735", "title": "Šopa", "text": "Šopa\n\nSlovo šopa označuje\n\n\n\n"}
{"id": "340737", "url": "https://cs.wikipedia.org/wiki?curid=340737", "title": "Martin Kubát", "text": "Martin Kubát\n\nMartin Kubát je český varhaník a především varhanní improvizátor.\n\nAbsolvoval lidovou školu umění Jaroslav Kociana v Ústí nad Orlicí (obor hra na violoncello), v témže městě působil v Komorní orchestru J. Kociana (1988–1990). Poté studoval na Konzervatoři České Budějovice (1990–1996) obory chrámová hudba a hra na varhany u prof. Miroslavy Svobodové a dirigování u profesorů Karla Fráni a Petra Chromčáka. Absolvoval řadu mistrovských kurzů, mimo jiné u Petra Ebena, Hanse Hasselbocka či Martina Sandera. V letech 1994–1999 vyučoval základy hudební teorie a hru na varhany na Teologické fakultě JU. V letech 1994–2000 působil jako varhaník a regenschori při katedrále sv. Mikuláše v Českých Budějovicích, poslední dva roky v tomto období pořádal též měsíční kurzy pro amatérské varhaníky působící v diecézi, ve školním roce 1999–2000 vedl dívčí sbor Biskupského gymnázia J. N. Neumanna. \n\nV roce 1997 získal 2. cenu na mezinárodní varhanní soutěži v Mulheimu (1. nebyla udělena). V roce 2000 vyhrál celostátní soutěž ve varhanní improvizaci v Opavě (v téže soutěži získal 2. místo v roce 1992 a 3. místo v roce 1998). V letech 2000–2004 působil jako regenschori u kostela Povýšení sv. Kříže v Litomyšli. V roce 2001 začal učit na Církevní střední varhanické škole v Opavě v oboru hra na varhany a improvizace. Od roku 2004 s ním vystupuje na varhanních koncertech zpěvačka Petra Šišková.\n\n"}
{"id": "340738", "url": "https://cs.wikipedia.org/wiki?curid=340738", "title": "Jan Kotrč", "text": "Jan Kotrč\n\nJan Kotrč (23. srpna 1862, Bilsko ve Slezsku – 17. října 1943, Vlachovo Březí) byl český šachista, šachový skladatel a publicista, tvůrce našeho prvního odborného šachového listu Šach-Mat roku 1884 a Českých listů šachových roku 1896 (společně s Karlem Traxlerem). Roku 1882 se kolem něj vytvořila šachová společnost (vlastně šachový klub), která se scházela v Jedličkově kavárně v Praze. Roku 1899 založil první šachovou rubriku v českém denním tisku (v Národních listech), kterou vedl do roku 1900. Věnoval se také kompozičnímu šachu podle zásad české školy úlohové.\n\nRoku 1903 se Kotrč odstěhoval do Vídně, kde žil celých dalších čtyřicet let jako ředitel tiskárny. Ve dvacátých a třicátých letech zde vydával zajímavý časopis \"Arbeiter Schachzeitung\", který je dnes bibliografickou raritou.\n\n\n\n"}
{"id": "340740", "url": "https://cs.wikipedia.org/wiki?curid=340740", "title": "Brodský", "text": "Brodský\n\nČeské příjmení Brodský nosí více různých osobností:\n\n\n\n"}
{"id": "340746", "url": "https://cs.wikipedia.org/wiki?curid=340746", "title": "Fort-de-France", "text": "Fort-de-France\n\nFort-de-France (čti \"fór-d-frans\") je obec a zároveň hlavní město Martiniku, ostrova Malých Antil, který je zámořským departementem (tzv. \"DOM – departement d´outre-mer\") Francie. Město má v současnosti() asi 95 tisíc obyvatel.\n\nMěsto bylo založeno guvernérem Jeanem de Baas v roce 1669, avšak až jeho následník, hrabě de Blénac, dokončil jeho výstavbu a také výstavbu pevnosti, dnes známé jako Fort Saint-Louis. Odtud i jméno města, Fort-de-France, jež znamená doslova „francouzská pevnost“.\n\nPřestože ve Fort-de-France sídlili od roku 1692 francouzští guvernéři, roli nejdůležitějšího hospodářského i kulturního centra Martiniku plnilo starší a lidnatější město Saint-Pierre, a to až do roku 1902, kdy výbuch sopky zvané Montagne Pelée doslova vymazal Saint-Pierre z mapy i s jeho obyvateli. Po této události počet obyvatel Fort-de-France prudce narostl a v poměrně krátké době byly vystavěny celé nové čtvrti.\nOd roku 1946, kdy Martinik získal status zámořského departementu Francie, je Fort-de-France jeho hlavním administrativním centrem a sídlí v něm všechny důležité instituce (sídlo departementu, prefektura, arcibiskupství, soud, vojenský štáb pro oblast Francouzských Antil a Francouzské Guyany ad.).\n\nSoučasná populace města zastupuje čtvrtinu obyvatel ostrova.\n\nFort-de-France se stal i významným přístavem, objemem kontejnerů je mezi francouzskými námořními přístavy na 5. místě.\n\n"}
{"id": "340747", "url": "https://cs.wikipedia.org/wiki?curid=340747", "title": "In Dreams", "text": "In Dreams\n\nIn Dreams je studiové album Roye Orbisona. Album bylo nahráno ve studiích vydavatelství Monument Records v Hendersonville, Tennessee a vyšlo v roce 1963 jako čtvrté album Roye Orbisona vydané u této společnosti.\n\nTitulní píseň alba In Dreams byla v roce 2004 zařazena časopisem \"Rolling Stone\" na 312. místo v žebříčku \"500 Greatest Songs of All Time.\"\n\n\n\n\n"}
{"id": "340748", "url": "https://cs.wikipedia.org/wiki?curid=340748", "title": "Melancholy Pessimism", "text": "Melancholy Pessimism\n\nMelancholy Pessimism je moravská deathmetalová skupina, která vznikla v roce 1992 v Uherském Hradišti.\n\nU zrodu Melancholy Pessimism stáli zpěvák Vlasta \"Killy\" Mahdal, bubeník Petr Malůš a baskytarista Richard Kocourek. Na čas vypomáhal na kytaru i Peťa Kryštof z Krabathor, kterého záhy nahradil Petr Pištěk. V této sestavě vzniklo v roce 1992 pětiskladbové demo. Následně se složení skupiny několikrát měnilo až v roce 1995 natočila debut Recompense To Saints, který vyšel v březnu 1996. Křest desky proběhl za přítomnosti britské formace Benediction. Prodalo se jej okolo 3000 kusů. Poté se složení sestavy opět měnilo, jádro kapely tvořili i do budoucna Vlasta a baskytarista Flegin.\n\nV roce 1999 vyšla deska Inconsistent World, kterou o rok později následovalo album Evil Planet. Na něm se mimo jiné nachází coververze skladby Battery z repertoáru americké thrashmetalové skupiny Metallica. Tuto píseň skupina natočila již v roce 1996 pro kompilační placku 10 Years After...A Tribut To Cliff Burton. Zatímco album Evil Planet obsahovalo prvky moravského folkloru, na následujících dvou deskách Global Terrorization a Dreamkilllers jsou kromě death metalu a grindcoru ke slyšení i jazzové elementy.\n\nMelancholy Pessimism odehráli na 500 koncertů v České republice a Slovensku, ale taky ve Švýcarsku nebo Portugalsku. Několikrát se zúčastnili festivalů jako Obscene Extreme, Brutal Assault, Nuclear Storm, Attack Of Fire... ale i jiných menších či větších akcí. V roce 2004 například vystoupili v Uherském Hradišti jako předkapela kanadské deathmetalové formace Kataklysm, nebo v roce 2009 drtičům Napalm Death. Díky životním prohrám a nepřízni osudu členů kapely, byli Melancholy Pessimism nuceni své pusobení několikrát přerušit, ale od roku 2018 jsou opět aktivní.\n\n\n\n\n\n\n\n"}
{"id": "340749", "url": "https://cs.wikipedia.org/wiki?curid=340749", "title": "Ravi Šankar", "text": "Ravi Šankar\n\nRavi Šankar (bengálsky: রবি শংকর \"Robi Shongkor\", v přepisu do angličtiny \"Ravi Shankar\", vlastním jménem \"Robindro Shaunkor Chowdhury\", (7. dubna 1920, Váránasí, Uttarpradéš, Indie – 11. prosince 2012 San Diego, Kalifornie, USA) byl indický skladatel a hráč na sitár, významný indický instrumentalista moderní doby. __OBSAH__S jeho jménem je často spojován titul Pandit. Šlo o učedníka Alauddína Khana, zakladatele maiharské ghárany z Hindustanské klasické hudby. Dlouhodobě hudebně spolupracoval s hráči na tabla Chatur Lalem a Ustad Allah Rakhou.\n\nSpoluprací s houslistou Yehudi Menuhinem, filmovým producentem Satjádžitem Rájem a The Beatles (Georgem Harrisonem) si získal mezinárodní reputaci. S Harrisonem navázal doživotní přátelství, Harrison se u něho učil na sitár a společně roku 1971 zorganizovali velký charitativní koncert pro hladovějící Bangladéš. V roce 1969 Šankar vystoupil na legendárním festivalu ve Woodstocku, který se stal událostí symbolizující celou epochu. Časem se však distancoval zejména od zneužívání drog kontrakulturou 60. let. \n\nVytvořil hudbu k filmu \"Gándhí\" a byl za ni nominován na Oscara. Třikrát získal cenu Grammy. V roce 1999 byl oceněn cenou Bhárat ratna, nejvyšším indickým civilním oceněním.\n\nJeho dcerami jsou zpěvačka Norah Jones (* 1979) a sitaristka Anouška Šankarová (* 1981).\n\nNěkolikrát vystoupil na festivalu Pražské jaro, poprvé již roku 1960.\n\n\n"}
{"id": "340750", "url": "https://cs.wikipedia.org/wiki?curid=340750", "title": "Led Zeppelin (box set)", "text": "Led Zeppelin (box set)\n\nBoxed Set, vydán 7. září 1990 je box set anglické rockové skupiny Led Zeppelin. Album obsahuje výběr nejznámějších, digitálně remasterovaných písní této skupiny na celkem 4 CD.\n\n\n\n\n"}
{"id": "340751", "url": "https://cs.wikipedia.org/wiki?curid=340751", "title": "František Xaver Franc", "text": "František Xaver Franc\n\nFrantišek Xaver Franc (3. prosince 1838, Hostivice u Prahy – 20. ledna 1910, Plzeň) byl profesí zahradník, proslavil se však zejména jako amatérský archeolog.\n\nNa svou dobu pečlivě prozkoumal několik mohylových pohřebišť v okolí zámku Kozel, kde působil jako zahradník. Vykopávky prováděl také na pravěkých rovinných a výšinných sídlišťích, v zaniklých středověkých vesnicích, na tvrzištích a na hradě Lopata. Klíčovým je jeho studium výšinných lokalit chamské kultury na Velké skále u Bzí a Lopatě, kde byl později založen vrcholně středověký hrad, ačkoli v jeho době ještě nebyl rozpoznán eneolit ani chamská kultura. Výzkum na Velké skále je dodnes (2016) jedním z největších výzkumů této kultury v Čechách a pochází z něj značné množství archeologického materiálu. \n\nNa jižním Plzeňsku, v Kozelském polesí, je po něm pojmenována naučná stezka, která prochází přes nejzajímavější lokality, prozkoumané právě F. X. Francem.\n\n"}
{"id": "340755", "url": "https://cs.wikipedia.org/wiki?curid=340755", "title": "Stevie Nicks", "text": "Stevie Nicks\n\nStevie Nicks, rodným jménem Stephanie Lynn Nicks (*26. května 1948, Phoenix, Arizona, USA), je americká zpěvačka a skladatelka, známá svým účinkováním v hudební skupině Fleetwood Mac i svou sólovou kariérou. V žebříčku \"100 Greatest Singers of All Time\" časopisu \"Rolling Stone\" se umístila na 98. místě. a v roce 1998 jako členka Fleetwood Mac vstoupila do Rock and Roll Hall of Fame. Jako sólová umělkyně osmkrát nominována na Grammy Award a spolu s Fleetwood Mac ještě pětkrát.\n\nNicks se k Fleetwood Mac připojila v roce 1975 spolu se svým tehdejším partnerem Lindseym Buckinghamem. V roce 1977 Fleetwood Mac vydali velmi úspěšné album \"Rumours\", které v roce 1978 vyhrálo Grammy Award.\n\nNicks začala svou sólovou kariéru v roce 1981 vydáním alba \"Bella Donna\". Dodnes vydala dalších sedm alb, naposledy \"In Your Dreams\" (2011).\n\n"}
{"id": "340758", "url": "https://cs.wikipedia.org/wiki?curid=340758", "title": "Death Mosh Core", "text": "Death Mosh Core\n\nDeath Mosh Core (zkratkou DMC nebo D.M.C.) je česká deathmetalová kapela z Veselí nad Moravou, která vznikla v roce 1989.\n\n\n\n\n"}
{"id": "340763", "url": "https://cs.wikipedia.org/wiki?curid=340763", "title": "COM", "text": "COM\n\nCOM může znamenat:\n"}
{"id": "340766", "url": "https://cs.wikipedia.org/wiki?curid=340766", "title": "Bounty", "text": "Bounty\n\nHMS Bounty (zkratka HMS z anglického Her Majesty's Ship nebo His Majesty's Ship - loď Jejího/Jeho Veličenstva, předřazený přívlastek v označeních lodí a ponorek britského královského loďstva, používáno od roku 1789) byla britská obchodní loď, postavená roku 1784, původně pod jménem \"Bethia\", v Blaydesově loděnici v přístavu Hull. Britské královské námořnictvo ji zakoupilo 26. května 1787 a přejmenovalo na \"Bounty\" (anglicky Hojnost). Po provedení úprav pro převoz chlebovníku a ubikací pro početnější posádku se 23. prosince 1787 vydala z rejdy (kotviště) Spithead na svou první a zároveň poslední plavbu pod vlajkou královského námořnictva.\n\nPosláním lodi bylo převézt sazenice chlebovníků z Tahiti v Polynésii na Jamajku v Karibiku, která byla součástí Západní Indie, kde měly být pěstovány jako zdroj levné obživy pro tamní otroky. Při plavbě měl být též z navigačního hlediska prozkoumán průliv Endeavour, který se nachází mezi ostrovem Nová Guinea a Austrálií. Tehdy by tím došlo ke zkrácení cesty do oblasti Polynésie o 6 týdnů.\n\nPo vyplutí z anglického přístavu Spithead 23. prosince 1787 se \"Bounty \"vydala jiho-jihozápadním kurzem k mysu Horn. Kapitán Bligh se tento mys i přes značnou nepřízeň počasí pokoušel obeplouvat celých 31 dní, přičemž za celou tu dobu urazila \"Bounty \" pouhých 85 námořních mil. Vzhledem k tomuto neúspěchu byl proto nucen zvolit delší trasu kolem afrického mysu Dobré naděje. \"Bounty\" doplnila zásoby v Kapském městě a do Tichomoří pokračovala plavbou kolem Tasmánie a Nového Zélandu. Na ostrov Tahiti doplula 26. října 1788. Jelikož v tomto ročním období nebylo možné chlebovníky přesadit, byla loď nucena na Tahiti zůstat, a to až do 4. dubna 1789. Důsledky dlouhodobého pobytu námořníků na Tahiti, který byl pravým opakem tvrdého drilu na lodi, umocněné také omezením potravin a vody, však 28. dubna 1789, při plavbě poblíž ostrova Tofua, vyvolaly vzpouru vedenou poručíkem Fletcherem Christianem. Vzbouřenci požadovali návrat na Tahiti. Kapitán Bligh a 18 členů posádky, kteří mu zůstali věrni, byli vysazeni do 7,5 metrů dlouhého člunu a s malými zásobami a bez navigačních pomůcek ponecháni na volném moři. Po 47 dnech, kdy urazil 3 600 námořních mil, dorazil člun s kapitánem a zbytkem posádky ve zbědovaném stavu do přístavu Kupang (Coupang) na ostrově Timor. Zde kapitán zakoupil malý škuner \"Resource\", se kterým se dopravili do přístavu Batávie na ostrově Jáva. Zpět do Anglie se posádka dostala postupně na palubách lodí nizozemské Východoindické společnosti.\n\nPo návratu Williama Bligha do Anglie byla pod velením kapitána Edwarda Edwardse vypravena 24dělová fregata \"Pandora\" na trestnou výpravu proti vzbouřencům. Ti se mezitím vrátili na Tahiti, kde se jich 16 rozhodlo usadit. Zbytek vzbouřenců odplul z Tahiti hledat vhodné místo, kde by se mohl bezpečně ukrýt. Na Tahiti už dříve někteří z námořníků setrvávali v pevném svazku s místními ženami. Do vztahu manželského ovšem vstoupil pouze Fletcher Christian, který pojal za manželku dceru náčelníka Tynaa Mauatuu. Tuto ženu, která byla neobyčejně vysoká a přímá, přezdívali \"Mainmast\", což je název pro hlavní lodní stěžeň, ale prozaičtěji ji nazývali Isabelou. Další vzbouřenci (jejich ženy) Edward Young (Susan), Matthew Quintal (Sarah), John Adams (Paurai), John Williams (Pashotu), William McKoy (Mary), Isaac Martin (Jenny), John Mills (Vahineatua) a Wiliam Brown (Teatuahitea) a polynéští domorodci tj. Tahiťané Talaloo, Timoa, Nehow, Menalee a Tabuaiané Oho a Tetaheite s ženami Nancy, Marevu a Tinafaneea, tak utvořili rasově smíšenou společnost, která našla 15. ledna 1790 útočiště na neobydleném ostrově Pitcairn. Před přistáním u tohoto ostrova zakotvili i na několika jiných ostrovech, které ovšem vzbouřenci nepokládali za vhodné či bezpečné k trvalému osídlení. Ostrov Pitcairn nebyl vybrán náhodou. Fletcher Christian a Ned Young spatřovali jeho výhodu v tom, že nebyl přesně zakreslen do námořních map. Kolem ostrova se již 2. července 1767 plavil Carteret, ale vzhledem k nepřízni počasí u něj nazakotvil. Ostrov pojmenoval podle objevitele Roberta Pitcairna. \"Bounty\" byla navedena na skalnaté pobřeží ostrova, vynesli z ní co mohli, a poté ji zapálili. Záliv, kde \"Bounty\" shořela, byl pojmenován zálivem Bounty. Na ostrově vybudovali osadu, každý z Angličanů si postavil vlastní chatu s doškovou střechou, založil vlastní zahrádku a žil s vlastní tahitskou ženou.\n\nO osudu vzbouřenců na ostrově Pitcairn se britská veřejnost dozvěděla až v roce 1810, po návštěvě osady kapitánem Mayhewem Folgerem z americké lodí \"Topaz \"(28. září 1808). V té době na ostrově žil poslední ze vzbouřenců John Adams (Alexander Smith). Potomci vzbouřenců a Tahiťanů, kteří se k nim přidali, žijí na ostrově dodnes.\n\n14 vzbouřenců, kteří zůstali na Tahiti, bylo posádkou \"Pandory\" zadrženo. Loď 29. srpna 1791 cestou do Anglie skrz průliv Endeavour ztroskotala, utopilo se 31 námořníků z \"Pandory\" a 4 vězni. Trosečníci se dostali do Anglie stejně jako dříve kapitán William Bligh, přes nizozemskou pevnost Kupang (Coupang) na ostrově Timor na palubách nizozemských lodí.\n\nPo návratu kapitána a jeho posádky do Anglie zahájil námořní soud 22. října 1790 ve věci ztráty lodi \"Bounty\" první slyšení. Cílem soudu bylo prozkoumat příčiny a okolnosti, za nichž došlo k násilnému převzetí lodi, a posoudit jednání kapitána Bligha a jeho věrné části posádky, zda učinili vše, co bylo v jejich silách, aby ztrátě lodi zabránili. Posádka byla uznána nevinnou a William Bligh sám byl povýšen do hodnosti kapitána válečné lodi o více než 20 dělech.\n\nV 8 hodin ráno 12. září 1792 byl na palubě lodi \"Duke\" zakotvené v anglickém Portsmouthu zahájen námořní soud s 10 vzbouřenci, které pochytala posádka fregaty \"Pandora\". Kapitán William Bligh byl tou dobou na své druhé výpravě za chlebovníky, procesu se tedy nemohl osobně zúčastnit. Vězni byli po celou dobu soudu drženi v upravené jídelně pro důstojníky na lodi \"Hector\". Předsedou soudu byl lord Hood. Dne 18. září 1792 byl vynesen rozsudek. Norman, Coleman, McIntosh a Byrn byli zproštěni viny. Ellison, Burkett, Millward, Muspratt, Morrison, Heywood byli odsouzeni k smrti oběšením. Heywood a Morrison dostali milost od krále. Musprattovi byl na základě odvolání obhajoby výkon trestu odložen a později byl též omilostněn. Zbylí tři byli 29. září na palubě lodi \"Brunswick\" popraveni.\n\nV polovině dubna roku 1791 informovala admiralita kapitána Williama Bligha o jeho pověření vést další chlebovníkovou expedici na Tahiti, při návratu měl i tentokrát zmapovat průliv Endeavour. Jeho nová loď \"Providence\", doprovázená menší pomocnou lodí \"Assistant\", vyplula 3. srpna 1791, výpravy se účastnilo celkem 128 námořníků (včetně Williama Bligha). Na Tahiti bylo naloženo 2126 kusů rostlin chlebovníku, 508 kusů jiných rostlin, 1 Tahiťan a 13 trosečníků z britské velrybářské lodi \"Matilda\", která se u ostrova potopila. Expedice proběhla úspěšně a trvala 369 dní.\n\nVzpoura na \"Bounty\" a následný osud vzbouřenců a obyvatel Pitcairnova ostrova vzbudily velký ohlas, který se promítl i v literatuře a později ve filmu.\n\nK literárním zpracováním patří \"Vzbouřenci na lodi Bounty\" z roku 1879 od Julesa Verna (na rozdíl od jiných autorů Verne do centra děje postavil obdivuhodný výkon velitele lodi \"Bounty\", poručíka Williama Bligha, který byl se skupinou svých věrných posazen vzbouřenci do malého člunu a ponechán osudu uprostřed oceánu, a který díky svým mimořádným námořnickým schopnostem dovedl člun i jeho posádku do bezpečí), či historický román Marka Twaina \"The Great Revolution in Pitcairn\".\n\nVe 20. století s rozvojem filmu se vzpoura na Bounty objevuje ve filmovém zpracování, např. oscarový snímek \"Mutiny on the Bounty (Vzpoura na Bounty)\" z roku 1935 (v roli Alexandra Smithe se objevil Herbert Mundin), nebo \"Mutiny on the Bounty\" z roku 1962 (Hugh Griffith v roli Alexandra Smithe), či \"Bounty\" z roku 1984 (s Philipem Martinem Brownem jako Johnem Adamsem).\n\nPo dokončení natáčení filmu \"Vzpoura na Bounty\" v roce 1962 byla filmová kopie lodi vyvázána u nábřeží v St. Petersburgu na Floridě jako turistická atrakce. V roce 1993 byla darována nadaci Tall Ship Bounty Foundation a po nezbytných opravách sloužila jako výcviková loď. Dne 29. října 2012 se replika HMS \"Bounty\" potopila u pobřeží Severní Karolíny za bouře vyvolané hurikánem Sandy.\n\n\n\n\n"}
{"id": "340772", "url": "https://cs.wikipedia.org/wiki?curid=340772", "title": "Al-Fátiha v různých jazycích", "text": "Al-Fátiha v různých jazycích\n\nSúra Al-Fátiha (arabsky الفاتحة, „Oteviratelka“) je název první kapitoly Koránu, svaté knihy islámu. Skládá se ze semi veršů, které jsou modlitbou za Boží přízeň a pomoc. Tato kapitola má v každodenních modlitbách speciální roli, protože je recitována na začátku každé modlitby. Al-fátihu by tedy muslim měl jen v povinných modlitbách vyslovit za den sedmnáctkrát.\n\nPouze arabský originál je považován za text Koránu. S překlady do jiných jazyků muslimští učenci jednají pouze jako s interpretacemi. Není totiž jistota, že Slovo Boha bylo pochopeno správně.\n\n\n\n\n\n\n\n\n\n\n\n\n\n\n\nअल्लाह के नाम से, जो अत्यन्त कृपाशील और बडा़ दयावान है:\n\n\n\n\n\n\n\n\n\n\n\n\n\n\n\n\n\n"}
{"id": "340777", "url": "https://cs.wikipedia.org/wiki?curid=340777", "title": "Doom 3", "text": "Doom 3\n\nDoom 3 je sci-fi FPS počítačová hra s prvky survival hororu od id Software, vydána společností Activision. Vyšla pro MS Windows 3. srpna 2004. Později byla hra přizpůsobena pro Linux a pro Mac OS X. 3. dubna 2005 vyšla verze pro Xbox vyrobena lidmi z Vicarious Visions. S designem multiplayeru asistovalo britské studio Splash Damage.\n\nHra zcela ignoruje události předchozích dílů. Příběh se odehrává v roce 2145 na Marsu, převážně v komplexu nadnárodní společnosti \"Union Aerospace Corporation\" (UAC). Zde se provádí mnohé výzkumné projekty, jako je teleportace, biologický výzkum a design pokročilých zbraní. Ale právě experimenty s teleportací vyústí v otevření brány do pekel a výsledkem je katastrofická invaze démonů. Hráč, anonymní voják, se musí probojovat základnou a zjistit, jak zabránit útoku pekla na Zemi. Doom 3 pohání mnoha cenami ověnčený id Tech 4 engine.\n\nHra byla pro id Software komerčním úspěchem, bylo prodáno více než 3,5 milionu kusů. Kritika přijala Doom 3 také velmi dobře, zvláště kvůli jeho grafické prezentaci, ale někteří byli zklamáni odlišným stylem hraní od původního Dooma.\n\nV dubnu 2005 vyšel datadisk od Nerve Software. V říjnu stejného roku přišel do kin film Doom a plnohodnotné pokračování hry, Doom IV, bylo oznámeno v květnu 2008.\n\nV listopadu 2010 vyšel dabing od skupiny Perla Group.\n\nPříběh hry je vyprávěn rozhovory ve hře a několika cut scénami, stejně tak jako e-maily, zvukovými záznamy a videosoubory nalezenými během hry. V úvodní scéně dorazí Elliott Swann a Jack Campbell do Mars City, přístupové části základny UAC. Vystoupí z transportu ze Země a těsně za nimi i samotný hráč. Swann a Campbell poté mají ostrou výměnu názorů s Malcolmem Betrugerem ohledně zvěstí a stížností na základnu. V tu samou dobu má hráč namířeno za seržantem Thomasem Kellym pro rozkazy. Kelly dá mariňákovi za úkol najít ztraceného vědce z laboratoří Delta. Najde ho v blízkosti vyřazeného komunikačního centra, jak se zoufale snaží odeslat varování pro UAC na Zem týkající se Betrugerových experimentů s teleportací. Zatímco se to vědec snaží vysvětlit, proběhne další z testů a celou základnou projde nepřirozená vlna. Ta změní většinu personálu v zombie a invaze démonů vypukne.\n\nHráč se nyní probojuje zpět do Mars City, kde dostane od Kellyho rádiem příkaz spojit se s jinou jednotkou a dostat přenosovou kartu s tísňovým voláním do hlavního komunikačního centra, aby mohli zavolat posily. Při postupu základnou náš mariňák zjistí, že Swann a Campbell přežili a mají namířeno na stejné místo, ale s jiným úmyslem. Chtějí zabránit odeslání zprávy na zem v naději, že se povede situaci na Marsu utajit. Tým, ke kterému se měl mariňák připojit, je vyvražděn, ale podaří se mu získat přenosovou kartu. Nedokáže ovšem zabránit tomu, aby Campbell zničil většinu komunikačního vybavení. Kelly ho tedy nasměruje k záložnímu systému, kde hráč dostane na výběr za dvou možností. Buď může poslechnout Kellyho rozkaz k zaslání nouzového volání o posily, nebo přijme Swannovy argumenty o tom, že bude nejlepší neohrozit Zemi dokud se nezjistí, co se vlastně děje. Poté je poslán do laboratoří Delta Kellym nebo Swannem, v závislosti na tom, koho poslechl.\n\nPo cestě ho kontaktuje Betruger, který se nyní ukáže v jasném světle. Spolupracuje s peklem na invazi na Zem. Pokud mariňák tísňové volání neodeslal, udělá to Betruger sám. Doufá, že bude moci k invazi použít lodě s posilami. Pokusí se hlavního hrdinu neúspěšně zabít jedovatým plynem v recyklačním centru. V dalším postupu hrou zjistí hráč od vědce detaily o experimentech, expedicích do pekla a Betrugerovou posedlostí testy, a také o archeologických vykopávkách pod povrchem Marsu. Výkop objevil ruiny starověké civilizace a zmínky o artefaktu Soul Cube. Jde o zbraň obrovské moci proti silám pekla. Tu se pak hráči podaří získat od jejího démonického strážce. Betruger mu později řekne, že přestože hlavní teleport UAC byl zničen, peklo otevírá svůj vlastní, schopný dopravit na Mars miliony démonů. V laboratořích Delta potká hráč zraněného Swanna. Dozví se od něj, že seržant Kelly spolupracoval s peklem po celou dobu a nyní je jím přeměněn. Také mu předá PDA obsahující informace o umístění pekelné brány pod povrchem Marsu a ujistí ho, že se ze základny dostane sám.\n\nMariňák se setká s Campbellem u centrálního počítače základny. Campbell je smrtelně zraněn a než zemře, stihne říct, že Kelly mu vzal BFG 9000. Poté se Kelly ozve démonickým hlasem. Hráč mu čelí v jádru počítače a zjišťuje, že Kelly je nyní mutant - člověk zkombinovaný s robotem. Po jeho zabití si BFG 9000 vezme a zamíří pod povrch, tam kde byla vykopána Soul Cube. Najde pekelnou bránu a utká se nejsilnějším monstrem, Cyberdémonem. Po jeho porážce Soul Cube zapečetí bránu. Poslední scéna ve hře ukazuje posily ze Země, které objeví celý masakr. Mariňáka najdou živého, ale zjistí, že Swann to nezvládl. Také nemohou najít doktora Betrugera, který je v posledním záběru v pekle, převtělen ve velkého démona podobného draku.\nO plánu vytvořit remake hry Doom informoval John Carmack svůj tým v Id Software v červnu 2000. Plán nejprve vyvolal v rámci týmu velkou vlnu nesouhlasu a s plánem nesouhlasili i někteří vlastníci a zakladatelé Id Software. Až po úspěchu jejich hry Return to Castle Wolfenstein většina zaměstnanců změnila svůj názor a začali s úmyslem Johna Carmacka souhlasit. Aby přesvědčili i vlastníky firmy, kteří stále s úmyslem nesouhlasili, dali jim ultimátum - buď budou souhlasit s vývojem hry, nebo ať je propustí. Po tomto ultimátu bylo pokračování hry definitivně odsouhlaseno a vývoj hry začal koncem roku 2000, jakmile byly ukončeny práce na Quake III: Team Arena.\n\nPrvní informace o hře byly oficiálně zveřejněny v roce 2001 na Macworld Conference & Expo v Tokiu. První hratelná ukázka, která měla 15 minutovou délku, pak byla zveřejněna na herní události E3 2002 kde získala celkem 5 ocenění. V roce 2002 se díky dvěma zaměstnancům ATI Technologies dostala na Internet vývojová verze hry. V roce 2003 byl zveřejněn nový trailer a firma také informovala o zpoždění hry (původně bylo počítáno se zahájením prodeje hry o prázdninách 2003) s novým očekávaným datem vydání o vánocích 2003.\n\nVývoj hry se nakonec ještě zpozdil a hra byla dokončena až v červenci 2004.\n\nVývoj hry byl ukončen 14. července 2004, verze pro MacOS byla oznámena následující den. V USA byl prodej zahájen o půlnoci na 3. srpna 2004, do Evropy se pak hra dostala 13. srpna téhož roku. Verze pro operační systém GNU/Linux byla vydána 4. října, verze pro MacOS se dostala na řadu až 14. března 2005, ale pouze pro starší modely, které nebyly ještě postaveny na x86 platformě, ostatní uživatelé MacOS si museli počkat až do 20. února 2006, kdy byl vydán oficiální patch 1.3 revize A, který přidával podporu pro novější modely MacOS. Konverze pro XBox byla zveřejněna 3. srpna 2005.\n\nNa akci QuakeCon 2011 John Carmack oznámil, že bude zveřejněn pod svobodnou GPL licencí Doom 3 engine, samozřejmě bez dat z vlastní hry. Kód byl nakonec zveřejněn 22. listopadu 2011 a obsahoval několik novinek, které měly předejít případným právním sporům.\n\n\n"}
{"id": "340781", "url": "https://cs.wikipedia.org/wiki?curid=340781", "title": "Johann Paul Kremer", "text": "Johann Paul Kremer\n\nProf. Dr.med. Dr.phil. Johann Paul Kremer (26. prosince 1883 Stellberg – 8. ledna 1965) – nacistický válečný zločinec, profesor anatomie, lékař SS v koncentračním táboře Auschwitz - Birkenau.\n\nPo maturitě v roce 1909 začal studovat na berlínské univerzitě medicínu, biologii a filozofii. Doktorát z filozofie získal v roce 1914, doktorát z medicíny v roce 1919. Začal pracovat v různých anatomických laboratořích a institucích. Docentem se stal v roce 1929 na univerzitě v Münsteru. Profesorem se stal roku 1936 tamtéž.\n\nDo NSDAP vstoupil 30. června 1932 (člen č. 1265405), do SS v roce 1934 (č. 262703).\n\nBěhem války se díky svému vysokému věku vyhnul nasazení na frontu. Od 30. srpna 1942 nastoupil jako lékař SS do koncentračního tábora Auschwitz - Birkenau. Působil zde do 18. listopadu 1942. Zabýval se zde především sledováním změn na orgánech vězňů, kteří zemřeli hladem, především hnědou atrofií jater. Studoval nemocné v různých stádiích choroby. Vězně nechával zabít injekcí fenolu, aby mohl zkoumat jejich vnitřnosti. Účastnil se také selekcí vězňů do plynových komor a hromadných poprav.\n\nKremer si během války vedl deník, který byl později nalezen. Je jediným dochovaným deníkem člena SS z Auschwitz - Birkenau z období války.\n\nV prvním osvětimském procesu byl v roce 1947 odsouzen k trestu smrti. Tento trest byl později změněn na doživotí a v roce 1958 byl Kremer propuštěn z vězení. V roce 1960 byl proti němu zahájen další proces v Münsteru, kde byl odsouzen na 10 let vězení a ztrátu profesury a doktorátu. Soud však započítal i léta již strávená ve vězení a Kremera omilostnil. Kremer později svědčil u druhého osvětimského procesu.\n"}
{"id": "340785", "url": "https://cs.wikipedia.org/wiki?curid=340785", "title": "Šachové listy", "text": "Šachové listy\n\nŠachové listy byl český odborný šachový časopis vycházející v letech 1900 až 1902 jako nástupce Českých listů šachových. Vycházel jednou měsíčně a vydával jej Josef Vladimír Štefanydes. Roku 1906 pak na tento časopisy navázal Časopis českých šachistů, který pod názvem Československý šach vychází dodnes.\n\n"}
{"id": "340792", "url": "https://cs.wikipedia.org/wiki?curid=340792", "title": "Správa uprchlických zařízení", "text": "Správa uprchlických zařízení\n\nSpráva uprchlických zařízení Ministerstva vnitra České republiky (SUZ) je provozovatelem přijímacích, pobytových a integračních azylových středisek. Jejím primárním úkolem je zajistit žadatelům o azyl bezpečnost a možnost správního řízení o udělení mezinárodní ochrany. SUZ je organizační složka státu podřízená náměstku ministra vnitra pro veřejný pořádek a bezpečnost. \n\nSpráva uprchlických zařízení byla zřízena 1. ledna 1996 jako rozpočtová organizace Ministerstva vnitra ČR. Vznikla rozdělením tehdejšího Odboru pro uprchlíky MV ČR z důvodu oddělení výkonu státní správy v oblasti azylové politiky a správního řízení o azylu, od zabezpečovacích služeb žadatelům o udělení mezinárodní ochrany. Od roku 2006 má SUZ ve správě i zařízení pro zajištění cizinců, od roku 2009 provozuje centra na podporu integrace cizinců v krajských městech. Od roku 2009 čerpá prostředky také z Evropského návratového fondu a Evropského fondu pro integraci státních příslušníků třetích zemí. SUZ je generálním poskytovatelem Státního Integračního Programu (SIP) pro rok 2017.\n\nSUZ je zajišťovatelem jak provozních tak i služebních úkonů spojených s pobytem cizinců třetích zemí na území ČR.\n\nMezi poskytované služby patří: \n\nSlužeb SUZ využívají muži, ženy, nezletilí bez doprovodu dospělé osoby nebo celé rodiny. Podle postupu vyřizování žádostí o azyl jsou klienty:\nSUZ spolupracuje s řadou neziskových i mezinárodních organizací, státní správou a územní samosprávou. Tyto organizace pomáhají naplňovat potřeby cizinců a pomáhají jim zorientovat se v jejich vlastní situaci a v českém prostředí. Mezi tyto organizace patří například Adra, Arcidiecézní charita Praha, Organizace pro pomoc uprchlíkům, Berkat, ENARO, Czech Kid a další.\n\nSUZ má hlavní sídlo v Praze, kde sídlí odbory práce s klienty, organizační odbor, odbor ekonomiky a provozu, odbor Centra na podporu integrace cizinců a interní auditor.\n\nPřijímací střediska jsou umístěna na mezinárodním letišti Praha - Letiště Václava Havla v Praze-Ruzyni a v Zastávce. Dohromady mají 98 lůžek. Slouží k ubytování nových žadatelů, a to do doby ukončení vstupních procedur (obvykle do týdne). Žadatel musí prokázat totožnost, projít vstupní zdravotní prohlídkou, pohovorem a sociálním šetřením, čímž je zahájeno řízení o udělení mezinárodní ochrany. Přijímací středisko není možné volně opustit.\n\nPobytová střediska nalezneme v Kostelci nad Orlicí a Havířově. Jejich kapacita činí 318 lůžek. Pobytové středisko slouží k ubytování cizinců, kteří mají za sebou vstupní procedury a čekají na vyřízení žádosti o mezinárodní ochranu. Tito žadatelé již mohou opustit středisko, příp. být ubytováni mimo pobytové středisko. Služby se věnují i využití volného času.\n\nIntegrační azylová střediska se nacházejí v Havířově, Jaroměři, Předlicích a v Brně. Celková kapacita činí 208 lůžek. Integrační středisko slouží osobám, kterým byla přiznána mezinárodní ochrana a sami požádali o zapojení do integračního programu. V integračním programu si osvojí český jazyk a získají zaměstnání a bydlení. Ubytování (v maximální délce 18 měsíců) je zpoplatněné.\n\nCentra na podporu integrace cizinců jsou v Ostravě, Pardubicích, Zlíně, Plzni, Liberci, Karlových Varech, Českých Budějovicích, Olomouci a v Jihlavě. Centrum pro podporu integrace cizinců poskytuje především poradenskou a informační činnost, právní poradenství, kurzy českého jazyka a sociokulturní kurzy. Všechny služby jsou poskytovány zdarma. V zařízeních nejsou lůžka, azylanti do nich docházejí.\n\nZařízení pro zajištění cizinců jsou v Bělé pod Bezdězem, Zastávce u Brna a ve Vyšních Lhotách. Základní kapacitu objektů je možno navýšit pomocí různých opatření. V roce 2015 došlo ke zprovoznění nových částí areálu ve Vyšních Lhotách a v Bělé pod Bezdězem byly přistavěny provizorní obytné buňky v témže roce. Zařízení pro zajištění cizinců (někdy také detenční či vyhošťovací zařízení) slouží k zajištění osob, kterým bylo vydáno pracovníky cizinecké policie rozhodnutí o správním vyhoštění a zajištění. Jsou to obvykle dvě skupiny lidí – buď neúspěšní žadatelé o azyl, kterým nebyla udělena mezinárodní ochrana, nebo cizinci pobývající na území České republiky nelegálně – nemají příslušné doklady pro pobyt na území ČR. Náklady na stravu poskytnutou cizinci zajištěnému za účelem správního vyhoštění činí 112,– Kč na osobu za kalendářní den a náklady na ubytování činí 130,– Kč na osobu za kalendářní den. Zajištěný cizinec je tedy po třiceti dnech pobytu v zařízení povinen uhradit částku 7.260,- Kč.\n\nDne 14. listopadu 2016 bylo oficiálně zprovozněno nové zařízení pro zajištění cizinců Balková s kapacitou 200 lůžek. Současně došlo k uzavření zařízení pro zajištění cizinců Drahonice. Areál bude po vyklizení navrácen Ministerstvu spravedlnosti. Zařízení v uzavřeném režimu bude sloužit k ubytování zajištěných samostatných mužů, kteří nebudou moci areál opouštět.\n\nOtázky azylu a migrace jsou v plné kompetenci těchto tří složek Ministerstva vnitra:\n\nZákon č. 325/1999 Sb., o azylu upravuje v § 79-84 azylová zařízení. Dále reguluje možnost zajištění žadatelů o udělení mezinárodní ochrany v přijímacím středisku na území a v přijímacím středisku v tranzitním prostoru mezinárodního letiště.\n\nZákon č. 326/1999 Sb., o pobytu cizinců na území ČR se přímo vztahuje ke střediskům SUZ v § 130-151 a upravuje proces a dobu zajištění cizince, který nemá pobytové povolení. Zajišťovací středisko Bělá-Jezová bylo v době migrační krize (srpen 2015) podrobeno šetření veřejné ochránkyně práv Mgr. Anny Šabatové, Ph.D., která následně upozornila na nevyhovující ubytovací podmínky a na špatné zacházení s klienty střediska. K její zprávě se připojila i Rada vlády pro lidská práva a apelovala na ministry vlády ČR ve věci nezákonného zadržování cizinců a podmínek zadržení pro děti-cizince.\n\nČeská republika ratifikovala Úmluvu o právech dítěte, čímž se zavazuje k ochraně práv dětí s uprchlickým statusem dle čl. 22 a umožňuje jim být se svými rodiči a vést rodinný život.\n\nSmlouvy o fungování EU - Česká republika jako člen EU se zavazuje podle čl. 67 a čl. 78 k solidaritě a spravedlnosti k občanům třetích zemích a k participaci na společné evropské azylové politice. Součástí azylové politiky ČR jsou i veškerá pobytová zařízení SUZ. V rámci vzájemné spolupráce navštívil v roce 2009 některá střediska SUZ multifunkční tým zastoupen členy Úřadu Vysokého komisaře Organizace spojených národů pro uprchlíky (UNHCR), OAMP, Veřejného ochránce práv a zástupců dalších organizací. Tým vedl s klienty SUZ rozhovory, diskuzní skupiny a zúčastněná pozorování. Výstupem byla řada doporučení ke zlepšení poskytování služeb v rámci azylové procedury a následné integrace.\n\nEvropský Parlament a Rada vydali opatření, která zahrnují kvalifikační, procedurální a přijímací směrnice a jednotnou definici žadatele o azyl. I přes existenci směrnic a nařízení, jejichž cílem je harmonizace v rámci celé EU, jsou mezi jednotlivými členskými zeměmi stále velké rozdíly v přístupu k ochraně, šancím a míře přiznávání právního postavení uprchlíka stejně jako v podmínkách přijímání, mezi něž patří například zdravotní péče pro muže, ženy a děti žádající o azyl. Záměrem SUZ je poskytovat pobytové a bezpečnostní služby dle směrnice Rady 2003/9/EC.\n\nV červenci roku 1951 v Ženevě vznikla Úmluva o právním postavení uprchlíků, jenž se stala jedním z pilířů uprchlického práva. Protokol této Úmluvy byl vydán o několik let později v roce 1967 a její znění více časově a geopoliticky zobecnil. Základní body těchto dokumentů definují pojem uprchlíka, práva a povinnosti vyplývající z tohoto postavení a zavazují smluvní státy ke spolupráci s UNHCR, jehož povinností je dohlížet na aplikaci Úmluvy. Česká republika se zavázala k mezinárodní ochraně uprchlíků a obsah těchto dokumentů je pro ni závazný a určuje směrnice pro podmínky udělování azylu.\n\n"}
{"id": "340794", "url": "https://cs.wikipedia.org/wiki?curid=340794", "title": "Wellská katedrála", "text": "Wellská katedrála\n\nWellská katedrála je katedrála anglikánské církve nacházející se v městě Wells v jihozápadní Anglii, asi 20 km jižně od Bristolu. Je sídlem biskupa diecéze Bath a Wells. Byla postavena v letech 1175 až 1490. Převážná část je postavena v raněgotickém slohu. Na její východní straně se dochovala původní mozaiková okna, což je skutečnost v rámci Anglie neobvyklá.\n\nExistují archeologické nálezy starověkého římského mauzolea z místa kde stojí současná katedrála. První kostel zde byl postaven roku 705. Pozůstatky jeho základů se dochovaly v křížové chodbě katedrály. Nejstarší zachovalou částí původní stavby jsou pozůstatky křtitelnice pocházející z roku 700.\n\nStavba současné katedrály byla zahájena biskupem Reginaldem de Bohun, který zemřel roku 1184. Její výstavba probíhala od konce 12. století do počátku 13. století. Hlavní chrámová loď a příčná chrámová loď jsou příkladem raněgotického slohu. Katedrála byla z větší části dokončena roku 1239 kdy byla vysvěcena. Součástí první fáze výstavby byla i stavba biskupského paláce, sborové školy, gymnázia, nemocnice pro pocestné a kaple.\n\nPo dostavbě kapituly roku 1306 se ukázalo, že je stavba malá a nestačí pro narůstající počet poutníků, kteří se účastnili bohoslužeb. Byla zahájena dostavba zvýšené hlavní věže a osmiboké hlavní kaple ve východním křídle, která byla dokončena roku 1326. Později bylo rozšířeno východní křídlo o knihovnu vybudovanou pod jeho pilíři, ubytovnu pro členy sboru a vikáře. Od roku 1365 probíhala další etapa výstavby katedrály, jejíž součástí byla stavba jihozápadní věže západního křídla a západní brány.\n\nV době vlády Jindřicha VII. byla stavba katedrály dokončena téměř do současné podoby. Po rušení anglických klášterů roku 1541 se příjmy katedrály snížily, byly prodány některé cennosti a oltář byl přestěhován do hlavní lodi. V období občanské války byly zničeny sochy, nábytek a okna katedrály.\n\nV polovině 19. století byly prováděny významné opravy a rekonstrukce. Sochy byly přemístěny do křížové chodby a byly odstraněny středověké malby. Důkladnou obnovou prošel i chór. Původní dřevěné lavice byly nahrazeny novými.\n\nUnikátním prvkem katedrály jsou dvojitě zahnuté invertované oblouky. Toto neobvyklé architektonické řešení bylo zvoleno správcem katedrály Williamem Joyem roku 1338 aby zabránil sesuv hlavní věže poté, co na ní bylo na počátku 13. století přistavěno další patro a zastřešení.\n\nZápadní průčelí je vysoké 30 m a široké 46 m a bylo zdobeno více než 500 sochami, z nichž se dochovalo asi 300. V letech 1975 až 1986 byla provedena jeho důkladná očista a obnova.\n\nWellská katedrála obsahuje jednu z největších sbírek mozaikového skla. Mnoho oken bylo v letech 1642 až 1643 poničeno. Nejstarším dochovaným oknem je okno v kapitule pocházející z roku 1280 a dvě okna v jižním kůru z roku 1310.\n\n\n"}
{"id": "340795", "url": "https://cs.wikipedia.org/wiki?curid=340795", "title": "Kompozitní dřevo", "text": "Kompozitní dřevo\n\nKompozitní dřevo, také známé jako \"engineered wood\", \"man made wood\" nebo také jako \"vyrobené dřevo\", zahrnuje celou řadu odvozených výrobků ze dřeva, které jsou vyráběny podle vazby dohromady prameny, částicemi, vlákny nebo dýhy ze dřeva, které se slepí a vytváří kompozitní materiály. Tyto výrobky jsou navrženy dle technicky přesných specifikací, jež jsou testovány, aby splňovaly vnitrostátní nebo mezinárodní normy.\n\nObvykle jsou \"engineered wood\" (kompozitní výrobky) vyrobeny ze stejně tvrdých dřev a měkké dřeviny bývají použity k výrobě řeziva. Piliny a ostatní odpad můžou být použity k výrobě kompozitního dřeva složeného z dřevěných částic nebo vláken a štěpů. Celé špalky jsou většinou použity jako dýhy pro překližku. Případně je také možné vyrábět desky v celulózovém inženýrství. Podobné výrobky z jiných materiálů obsahujících lignin - jako sláma ze žita, sláma z pšenice, stonků rýže, konopných stonků, bobmajské konopí (kenaf) nebo zbytkové cukrové třtiny, které v případě, že neobsahují žádné skutečné dřevo,obsahují spíše rostlinná vlákna.\nKompozitní výrobky se používají mnoha různými způsoby, často v případech podobně jako masivní dřevo. Kompozitní výrobky ze dřeva můžou být upřednostněny před masivním dřevem. V některých případech díky určitým nepoměrným výhodám:\n\nProtože kompozitní výrobky, jsou člověkem zhotoveny, můžou být navrženy tak, aby vyhověly žádosti klienta pro specifické požadavky na účinnost. Velké panely těchto OSB, GSB desek (dále jen desky), mohou být vyrobeny z vláken z malého průměru stromů.\nMalé kousky dřeva a dřevo, jež má vady, lze použít v mnoha produktech ze dřeva, zejména částic a vláken založené od desek. Desky OSB a GSB jsou často silnější a méně náchylné na vlhkost, zkroucení a bobtnavost než ekvivalent masivního dřeva, i když většina částic a vláken založené desky snadno namočit do vody, pokud nejsou léčeni tmel nebo malovat.\n\nDesky mají také některé nevýhody:\n\nTypy lepidel používaných ve výrobě:\n\nKomplexnější pojem jsou strukturání kompozity (OSB - \"oriented strand board\" GSB - \"grema strand board\")\n\n"}
{"id": "340803", "url": "https://cs.wikipedia.org/wiki?curid=340803", "title": "Legacy Recordings", "text": "Legacy Recordings\n\nLegacy Recordings je značka patřící hudebnímu vydavatelství Sony BMG. Divizi založila v roce 1990 firma CBS Records a jejím úkolem bylo vydávání reedicí starších titulů z katalogů Columbia Records, Epic Records a dalších souvisejících labelů. V současné době obhospodařuje též archivy společností Sony BMG: RCA, J Records, Windham Hill, RCA Victor, Arista, Buddha Records, Philadelphia International Records a Sony BMG Nashville.\n\n"}
{"id": "340808", "url": "https://cs.wikipedia.org/wiki?curid=340808", "title": "Adršpach (hrad)", "text": "Adršpach (hrad)\n\nAdršpach je zřícenina středověkého hradu asi 2 km západně od vsi Adršpach v okrese Náchod na těžko přístupné skalní plošině Zámeckého vrchu ve výši 681 m n. m. Od roku 1964 je chráněn jako kulturní památka.\n\nZa pravděpodobného zakladatele hradu je považován král Jan Lucemburský ve druhém nebo třetím desetiletí čtrnáctého století. V roce 1355 je hrad zmíněn v návrhu českého celozemského zákoníku Majestas Carolina mezi královskými hrady Karla IV.. V letech 1354-1359 jej držel Hanuš z Adršpachu. Pak zde zůstávali vladykové ze Skalice. Od nich jej roku 1363 koupil Hynek z Náchoda. Další zázamy jsou až z roku 1427, kdy jej vlastnil Hynek z Dubé, spojenec Zikmunda. Během husitských válek zde zůstávali táborité a odtud pustošili svými nájezdy Slezsko. V roce 1447 proto slezská knížata spolu s městy Vratislaví a Svídnicí tento hrad, spolu s jinými v oblasti, odkoupila a následně zbořila.\n\nHrad měl ne zcela typickou dispozici, snad se dvěma jádry. Větší jádro s palácem z jihu bezprostředně přiléhalo k předhradí, menší jižní jádro se čtvercovou, patrně obytnou věží bylo od přehradí odděleno přikopem. Byl zabezpečen náspy. Z jihu a ze západu byl hrad chráněn dvojitým valem. Ostatní strany chránily neschůdné pískovcové stěny. Dnes z něj zbylo několik zdí a sklepů.\n\nCelá oblast Adršpašských skal a okolí je protkána turisticky značenými cestami, množstvím skalních věží obklopených lesy. Z výšin je pěkný výhled i na Krkonoše, Javoří hory a v Polsku Kamenné hory.\n\n\n"}
{"id": "340810", "url": "https://cs.wikipedia.org/wiki?curid=340810", "title": "Milan Venclík", "text": "Milan Venclík\n\nMilan Venclík (* 29. prosince 1957) je český regionální politik, bývalý náměstek hejtmana Jihomoravského kraje a předseda regionální rady ODS.\n\nPo gymnáziu v Zastávce u Brna vystudoval v roce 1988 Strojní fakultu VUT v Brně, kde získal titul ing.. Poté pracoval jako provozní inženýr v podniku Prádelny a čistírny města Brna, jehož se v roce 1992 stal ředitelem, předsedou představenstva a největším akcionářem. Z firmy odešel v roce 1996.\n\nZa Občanské fórum se v roce 1990 stal zastupitelem v městské části Brno-sever a stal se i radním. V roce 1994 neúspěšně kandidoval do zastupitelstva města Brna za koalici KDS a KAN, v městské části Brno-sever za KDS zastupitelský mandát obhájil. V roce 1996 vstoupil do ODS. V roce 1998 se stal místostarostou obvodu Brno-sever. V roce 2000 se stal radním Jihomoravského kraje, od roku 2004 pracoval jako 1. náměstek hejtmana Jihomoravského kraje. Po krajských volbách v roce 2008 jako lídr kandidátky ODS uzavřel koaliční smlouvu s ČSSD a stal se členem Rady Jihomoravského kraje. Z této funkce byl odvolán 17. září 2009, členem krajského zastupitelstva však zůstal až do konce volebního období. V krajských volbách 2012 už nekandidoval. \n\nK dubnu 2019 je předsedou představenstva Komory sociálních podniků.\n\nKoncem srpna 2008 zveřejnila TV Nova část nahrávky rozhovoru mezi senátorem Vlastimilem Sehnalem a podnikatelem Přemyslem Veselým, podle které prý podnikatel poslal do stranické pokladny ODS 820 tisíc korun. V nahrávce se mluví o korupci, která se týkala stavebních zakázek ve městě Brně, které se měl účastnit Venclík. Vše mělo probíhat v době, kdy byl primátorem Brna další člen ODS, pozdější europoslanec Petr Duchoň, který zpochybnil autentičnosti záznamu. Podle Venclíka není náhoda, že se záznam objevil před krajskými volbami, ve kterých kandiduje za ODS na post hejtmana Jihomoravského kraje a požádal, aby pravost nahrávky odvysílané na TV Nova prověřila policie. Za Venclíka se postavila také jihomoravská organizace ODS, která uvedla, že Venclík byl obviněn z korupce už těsně před volbami v roce 2004. Později u soudu nebyla obvinění prokázána.\n\n\n \n"}
{"id": "340811", "url": "https://cs.wikipedia.org/wiki?curid=340811", "title": "Economia", "text": "Economia\n\nEconomia, a.s. je mediální dům vydávající ekonomická a odborná periodika v České republice. \n\nFirma byla založena v roce 1990. Od roku 1994 byla jejím hlavním akcionářem firma \"Verlagsgruppe Handelsblatt\", která svůj 88,3% podíl prodala v roce 2008 podnikateli Zdeňku Bakalovi. Generálním ředitelem nakladatelství Economia byl od roku 2003 Michal Klíma, který v září 2009 z funkce odstoupil a jeho úkoly dočasně převzal Petr Babický, finanční ředitel firmy. Později byl předsedou představenstva společnosti a generálním ředitelem Roman Latuske. Momentálně společnost řídí představenstvo v čele se Zuzanou Řezníčkovou.\n\nEconomia je zakládajícím členem Unie vydavatelů a členem Evropské asociace ekonomického tisku (European Business Press). Náklady vydávaných titulů audituje firma ABC ČR. Čtenost titulů vydavatelství Economia je měřena v rámci Media Projektu a ve specializovaném výzkumu společnosti LAE ČR.\n\nEconomia je vydavatelem deníku \"Hospodářské noviny\" a týdeníků \"Respekt\", \"Ekonom\" a také \"Obchodní věstník\". Dále vydává tyto odborné tituly: \"Business Spotlight\", \"Logistika\", \"Moderní řízení a\" \"Právní rádce\". V roce 2013 převzala společnost Centrum Holdings, s.r.o., která vlastní například portály Aktuálně.cz, Atlas.cz, Žena.cz nebo Centrum.cz. \n\nDigitální divize vydavatelství Economia zajišťuje provoz více než dvou desítek zpravodajských a odborných webů.\n\nV roce 2019 zřídila Economia Radu pro redakční nezávislost. Jejím úkolem je z pozice zcela nezávislého orgánu hájit myšlenku svobody médií a ručit čtenářům a veřejnosti za to, že práce redaktorů Economie nepodléhá nepřiměřeným zásahům.\n\n"}
{"id": "340820", "url": "https://cs.wikipedia.org/wiki?curid=340820", "title": "Karpacz", "text": "Karpacz\n\nKarpacz (něm. \"Krummhübel\") je polské lázeňské město a lyžařské středisko. Nalézá se na severním úbočí Krkonoš v Dolnoslezském vojvodství v okresu Jelenia Góra. Správní území města zasahuje až na vrchol Sněžky, kde lze přejít do Česka. Do části obce Karpacz Górny (původně německý \"Brückenberg\") byl v polovině 19. století přestěhován norský dřevěný svatostánek, který byl pojmenován Kostel Wang. V současnosti toto místo každoročně navštíví více jak 200 000 turistů.\n\nMěsto Karpacz je poprvé zmiňováno v roce 1599 v souvislosti s těžbou železné rudy. Od vybudování železniční trati v roce 1895 jsou dějiny Karpacze spojeny s metalurgií a rozvojem turistického ruchu.\n\nPo druhé světové válce připadlo německé Slezsko Polsku, město se přejmenovalo a bylo z něj vysídleno původní německé obyvatelstvo.\n\n"}
{"id": "340824", "url": "https://cs.wikipedia.org/wiki?curid=340824", "title": "San Vitale (Řím)", "text": "San Vitale (Řím)\n\nSan Vitale je římský bazilikální kostel, plným názvem Santi Vitale, Valeria, Gervasio e Protasio nebo Santi Vitale e Compagni Martiri in Fovea. Stojí na \"Via Nazionale\" na Kvirinálu, v rione Monti, nedaleko presidentského paláce.\n\nBazilika byla postavena kolem roku 400, a vysvěcena papežem Inocencem I. v letech 401/402. Jeho zasvěcení svatému Vitalovi a jeho rodině (Valérii, jeho ženě, a jeho synům) je datováno do roku 412. San Vitale se stal titulárním kostelem (\"Titulus Vestinae\") roku 499.\n\nBudova byla několikrát přestavována. Nejvýznamnější úpravy proběhly v letech 1475, 1598, 1938 a 1960. Kostel je v současné době několik metrů pod úrovní \"Via Nazionale\". Papež Pius IX. nechal roku 1859 přistavět k portiku z 5. století schodiště.\n\nStavba je jednolodní se zdmi zdobenými freskami, zobrazující mučednické výjevy. Apsidu vymaloval Andrea Commodi.\n\nTitul \"Vestinae\" byl ustanoven za pontifikátu papeže Inocence II. díky štědrosti římské matróny Vestiny, na římském synodu r. 595 byl zmíněn jako titul \"San Vitale\". Roku 1596, když byl kostel poškozen, byl zrušen papežem Klimentem VIII, ale papež Lev XIII. jej 16. prosince 1880 obnovil pod názvem \"Santi Vitale, Valeria, Gervasio e Protasio in Vestina\".\n\n"}
{"id": "340829", "url": "https://cs.wikipedia.org/wiki?curid=340829", "title": "Bastion", "text": "Bastion\n\nBastion je část opevnění vystupující mimo samotnou hradbu, na níž se koncentrují střelci a děla. Umožňuje obvykle ostřelování protivníka u paty hradby bez nadměrného ohrožení vlastních střelců a děl, taktéž podporuje sousední bastion. Obvykle se jedná o mohutnou stavbu přiléhající k hradbě sypanou zemí. Může být posílena dalšími obrannými prvky (např. kavalír, retranchment). Tento prvek se objevil teprve s masivním nástupem palných zbraní. Hradba spojující bastiony se nazývá kurtina.\n\nBastion je pětiúhelníková pevnostní stavba, jejíž dvě strany svírající špičku vysunutou do hradebního příkopu se nazývají líce, další dvě strany navazující na kurtiny se nazývají boky bastionu. Pátá strana – hrdlo bastionu (též šíje) – směřuje přímo do pevnostního města.\n\nNejslabším článkem bastionu byla jeho špička, na kterou se také nepřítel při dobývání pevnosti zaměřil. Pro obranu po dobytí špičky bastionu byly uvnitř bastionů, za jejich hrdlem, po jeho stranách nebo na kurtinách zřizovány již zmíněné kavalíry.\n\n\n\n\nKdysi české Kladsko (nyní v Polsku) je také opevněno bastionovou pevností.\n\n\n"}
{"id": "340835", "url": "https://cs.wikipedia.org/wiki?curid=340835", "title": "Yehudi Menuhin", "text": "Yehudi Menuhin\n\nYehudi Menuhin, Baron Menuhin of Stoke d'Abernon (22. dubna 1916, New York, USA – 12. března 1999, Berlín, Německo) byl v USA narozený houslový virtuos a dirigent, který strávil většinu svého života ve Spojeném království. V roce 1970 se stal občanem Švýcarska, v roce 1985 občanem Spojeného království.\n\nNarodil se v židovské rodině. Oba rodiče milovali hudbu, otec Mosche hrál na housle a matka Maruscha byla obstojná klavíristka. Na housle začal Menuhin hrát ve věku čtyř let pod vedením Sigmunda Ankera. Již v šesti letech poprvé vystoupil na koncertu Pacific Musical Society. V roce 1921 se stal studentem Louise Persingera. Ve studiu houslové hry pokračoval krátce (pouze jedna lekce) u belgického houslisty Eugena Ysaye a později u George Enesca, rumunského skladatele a houslisty.\n\nVe věku 12 let vystoupil v Berlíně pod taktovkou dirigenta Bruno Waltera hned ve třech technicky náročných koncertech, kde hrál skladby J. S. Bacha, L. van Beethovena a Johannese Brahmse. Albert Einstein po tomto vystoupení prohlásil: „Vím, že bůh na nebi je.“ Bruno Walter po mnoha letech konstatoval: „Ještě dnes vím, jak Yehudi hrál. Byl dítě a přece už muž a velký umělec. Podivuhodné nebylo, že hudbu technicky ovládal, nýbrž že ji také opanoval duchovně.“\n\nV této době také začal s nahráváním. Mezi významné nahrávky předválečné éry patří především Elgarův koncert pro HMV v Londýně, který osobně dirigoval skladatel, dále některé nahrávky se sestrou Hephzibah Menuhin a také houslové koncerty J. S. Bacha se svým učitelem Enescem. Během 2. světové války pořádal koncerty pro vojáky v lazaretech a vojenských táborech.\n\nPo válce podnikl mimo jiné také turné pro červený kříž. Začal také nahrávat s dirigentem Wilhelmem Furtwanglerem, který byl kritizován za své postoje v období nacistické zvůle. Menuhin však dirigenta obhajoval a tvrdil, že pomohl v tomto období mnoha židovským hudebníkům. V roce 1965 byl jmenován čestným rytířem (Řád britského impéria). Ve stejném roce mu věnoval houslový koncert Malcolm Williamson. V roce 1969 byl zvolen prezidentem mezinárodní hudební rady UNESCO. V této pozici pronesl o dva roky později v Moskvě projev, který vyvolal velký rozruch. Kritizoval v něm totiž tehdejší kulturní poměry v Sovětském svazu.\n\nV roce 1983 založil mezinárodní soutěž pro mladé houslisty. Velkou část svého života věnoval také pedagogické činnosti. Mezi jeho nejslavnější žáky patří mimo jiné Nigel Kennedy.\n\nBěhem své houslové kariéry vystupoval po celém světě a vystupoval s mnoha umělci zvučného jména. Jeho nahrávací smlouva s firmou EMI trvala 70 let. Neobyčejné jsou jeho nahrávky s Glennem Gouldem, Ravi Shankarem či Stephanem Grappellim. Poslední nahrávku uskutečnil ve věku 82 let v roce 1999. Kromě houslové hry se věnoval také meditaci a józe a byl vegetarián.\n\n\n\n\n"}
{"id": "340836", "url": "https://cs.wikipedia.org/wiki?curid=340836", "title": "Jakub Hrůša", "text": "Jakub Hrůša\n\nJakub Hrůša (* 23. července 1981, Brno) je český dirigent. Od podzimu 2016 je šéfdirigentem Bamberských symfoniků v bavorském Bamberku. Působí jako hlavní hostující dirigent České filharmonie a tuto roli plní také v londýnském Philharmonia Orchestra. V letech 2010–2018 byl hlavním hostujícím Tokijského metropolitního symfonického orchestru.\n\nPodle internetového hudebního portálu \"Bachtrack\" se v roce 2017 stal jedním z nejvytíženějších dirigentů světa se 63 koncertními vystoupeními, 18 operními představeními a 81 vystoupeními napříč žánry. Také v letech 2018 (9. příčka) a 2019 (4. příčka) patří podle tohoto hudebního portálu k nejvytíženějším světovým dirigentům. Prestižní časopis Gramophone označil v roce 2011 Jakuba Hrůšu jako jednoho z dirigentů s blízkou hvězdnou budoucností (\"on the verge of greatness\").\n\nDirigování se začal věnovat během studia na všeobecném gymnáziu na třídě kapitána Jaroše v Brně. Po maturitě byl přijat na Hudební fakultu Akademie múzických umění v Praze, kde studoval mimo jiné u Jiřího Bělohlávka a Radomila Elišky. Studia ukončil v roce 2004 absolventským koncertem se Symfonickým orchestrem Českého rozhlasu mj. provedením hodinové symfonie \"Asrael\" Josefa Suka.\n\nV roce 2005 byl stážistou na Universität der Künste v Berlíně ve třídě profesora Lutze Köhlera.\n\nV roce 2000 se ve svých 18 letech zúčastnil mezinárodní dirigentské soutěže Pražského jara, v níž získal čestné uznání poroty a další dvě ceny pro nejmladšího a nejúspěšnějšího českého kandidáta. Roku 2003 se stal laureátem mezinárodní soutěže dirigentů „Lovro von Matačić“ v chorvatském Záhřebu, kde poté vystoupil na koncertě vítězů se Záhřebskou filharmonií. V roce 2005 zvítězil v mezinárodním výběrovém řízení na pozici asistenta šéfdirigenta Orchestre Philharmonique de Radio France v Paříži Myung-Whun Chunga. Tuto roli zastával v průběhu sezony 2005/06.\n\nPrvní dirigentské zkušenosti získal vedením Symfonického orchestru ZUŠ města Brna (později Mladí brněnští symfonikové), roku 2000 se stal šéfdirigentem Pražského studentského orchestru, který řídil následující tři roky. Jakub Hrůša byl také dirigentem Českého studentského orchestru, s nímž slavnostně zakončil mezinárodní festival mladých orchestrů „Young Euro Classic 2003“ v Berlíně. S oběma tělesy nahrál mnohé rozhlasové snímky.\n\nBěhem studií na Akademii múzických umění Jakub Hrůša postupně spolupracoval mj. s mnoha pražskými i regionálními orchestry, pravidelněji pak s PKF – Prague Philharmonia a Filharmonií Bohuslava Martinů ve Zlíně. V letech 2002–2005 byl asistentem šéfdirigentů České filharmonie Vladimira Ashkenazyho a Zdeňka Mácala.\n\nNa podzim 2004 debutoval s Českou filharmonií, s níž uzavřel 10. ročník Festivalu Bohuslava Martinů v Praze. Společně se Symfonickým orchestrem Českého rozhlasu v roce 2005 poprvé vystoupil na festivalu Pražské jaro.\n\nJakub Hrůša se trvale věnuje jak symfonickému repertoáru, tak opeře. V oblasti opery v roce 2001 nastudoval na Akademii múzických umění ve světové premiéře dílo Marka Ivanoviće \"Dívka a smrt\", spolupracoval s Národním divadlem v Praze, na jehož scéně dirigoval Janáčkovy \"Příhody lišky Bystroušky\". Pro sezonu 2008/09 nastudoval Dvořákovu \"Rusalku\". V Hongkongské festivalové opeře uvedl Massenetova \"Werthera\". Je pravidelným hostem prominentního festivalu \"Glyndebourne Festival Opera\", kde v letech 2010–12 působil jako šéfdirigent přidruženého projektu \"Glyndebourne on Tour\". Na letním festivalu dosud dirigoval opery \"Carmen\" G. Bizeta, \"Don Giovanni\" W. A. Mozarta, \"Bohéma\" G. Pucciniho, \"Utahování šroubu\" a \"Sen noci svatojánské\" B. Brittena, \"Příhody lišky Bystroušky\" L. Janáčka a \"Vanessa\" S. Barbera. Vedle toho dirigoval v Královské opeře Covent Garden (Bizetovu \"Carmen\"), pařížské Národní opeře (Dvořákovu \"Rusalku\" a Lehárovu \"Veselou vdovu\"), ve Vídeňské státní opeře (v tamní premiéře Janáčkovu \"Věc Makropulos\"), ve Frankfurtské opeře (Pucciniho \"Triptych\"), ve Finské národní opeře (Janáčkovu \"Její pastorkyni\") a mnohde jinde.\n\nOd počátku sezony 2005/06 působil Jakub Hrůša jako šéfdirigent Filharmonie Bohuslava Martinů Zlín a jako stálý dirigent Pražské komorní filharmonie (dnes PKF - Prague Philharmonia). V září 2006 poprvé vystoupil před japonským publikem s Novou japonskou filharmonií v Tokiu, následovaly koncerty ve většině zemí Evropy (zejména v Německu, Itálii, Francii, Nizozemsku, Skandinávii, Finsku a Británii) i návraty do Asie (Hongkong, Kanton). V roce 2009 Hrůša debutoval v USA a v Austrálii.\n\nV roce 2008 se stal šéfdirigentem Pražské komorní filharmonie, později PKF - Prague Philharmonia. Tento orchestr vedl do roku 2014 a natočil s ním mnoho CD, vedl několik evropských turné, vycestoval opakovaně do Japonska a v roce 2010 zahájil Smetanovou \"Mou vlastí\" Pražské jaro jako téměř nejmladší v historii tohoto festivalu.\n\nDnes s Jakubem Hrůšou spolupracují nejlepší orchestry světa: orchestr Royal Concertgebouw v Amsterdamu, Accademia Nazionale di Santa Cecilia v Římě, Gewandhausorchester v Lipsku, Mahler Chamber Orchestra, oba rozhlasové orchestry v Berlíně (Deutsches Symphonie-Orchester a Rundfunk-Sinfonieorchester Berlin), Wiener Symphoniker, Orchestre de Paris, BBC Symphony Orchestra, každoročně The Cleveland Orchestra, New York Philharmonic, Chicago Symphony, symfonické orchestry v Sydney a Melbourne a mnohé další. V roce 2018 Hrůša debutoval u Berlínských filharmoniků a Symfonického orchestru Bavorského rozhlasu, v roce 2019 u NHK Symphony Orchestra v Tokiu. Hrůša je rovněž vyhledávaným koncertním partnerem mnoha prominentních sólistů a pěvců.\n\nV roce 2011 byl Hrůša jmenován hudebním ředitelem Královské dánské opery v Kodani. Této funkce se měl ujmout v roce 2013. Jeho umělecký spolupracovník, šéf opery Keith Warner však v lednu 2012 rezignoval na svou funkci kvůli navrhovaným finančním škrtům a koncepčním tlakům ze strany vedení, které nebyly slučitelné se smyslem jeho plánované činnosti. Hrůša v umělecké solidaritě s Warnerovým rozhodnutím rezignoval ještě před nastoupením do funkce také.\n\nS Českou filharmonií Hrůšu pojí jeho činnost již z doby studií, kdy byl asistentem dvou šéfdirigentů tohoto orchestru (Vladimira Ashkenazyho a Zdeňka Mácala). V letech 2015–18 působil jako stálý hostující dirigent České filharmonie, od roku 2018 potom jako hlavní hostující dirigent. S orchestrem natočil CD a mnohokrát vystoupil v České televizi.\n\nV roce 2016 se Jakub Hrůša stal šéfdirigentem Bamberských symfoniků, významného a tradičního velkého německého tělesa spadajícího do působnosti Bavorska (Mnichova – podtitul \"Bayerische Staatsphilharmonie\"). Tento orchestr založili v roce 1946 vynikající německy mluvící orchestrální hudebníci z Čech, kteří byli odsunuti po 2. světové válce ze své původní vlasti, kde hráli v Německé filharmonii pod vedením pozdějšího šéfdirigenta-zakladatele v Bamberku Josepha Keilbertha. V roce 2018 Hrůša prodloužil na základě oboustranné spokojenosti v nastoupené spolupráci kontrakt s tímto orchestrem do roku 2026. S tímto orchestrem též nahrává studiové snímky pro nahrávací společnosti Tudor, Deutsche Grammophon, Supraphon, BIS a další a cestuje po Evropě i Asii. V roce 2019 Bamberští symfonikové s Jakubem Hrůšou zahájili Pražské jaro.\n\n"}
{"id": "340839", "url": "https://cs.wikipedia.org/wiki?curid=340839", "title": "Maurizio Maggiani", "text": "Maurizio Maggiani\n\nMaurizio Maggiani (* 1. října 1951, Castelnuovo Magra) je italský novinář a spisovatel.\n\nMaggiani se narodil do skromných podmínek a poté, co vystřídal několik povolání (mj. úředník nebo konstruktér hydraulických pump), se začal věnovat literatuře. \n\nV roce 1987 s povídkou \"Prontuario per la donna senza cuore\" vyhrál cenu „Inedito - L'Espresso“.\n\nS \"Il Coraggio del pettirosso\" z roku 1995 potom vyhrál Premio Viareggio a Premio Campiello; s \"La Regina disadorna\" (1998) obdržel ceny Premio Alassio a Premio Stresa di narrativa v roce 1999. S románem \"Il viaggiatore notturno\" vyhrál v roce 2005 ceny Ernsta Hemingwaye, Premio Parco della Maiella a Premio Strega.\n\nJako novinář a komentátor se stará o domácí rubriku janovského deníku \"Il Secolo XIX\" a píše také pro La Stampu. V nakladatelství Feltrinelli vydal podcast pod názvem \"Il viaggiatore zoppo\".\n\n"}
{"id": "340842", "url": "https://cs.wikipedia.org/wiki?curid=340842", "title": "Enfant terrible", "text": "Enfant terrible\n\nEnfant terrible [\"ãfã teríbl\"], francouzsky \"hrozné dítě\", \"postrach rodiny\"; dítě, které všechny uvádí do rozpaků svou upřímnou prostořekostí a působí tak ve společnosti drobné skandály. \n\nV přeneseném smyslu prostořeký, nezdvořilý člověk, který nečekaně říká nepříjemné věci a nedbá na společenské zvyklosti. Případně vůbec výstřední člověk, \"originál\", který ve společnosti působí trapné situace. V současnosti se označení \"enfant terrible\" často chápe téměř jako lichotka, poklona něčí originalitě, odvaze a upřímnosti.\n\nO tom, kdy se z běžné věty stalo okřídlené úsloví, se názory rozcházejí. Podle jedné verze to způsobil francouzský architekt L´Enfant, který ve službách Thomase Jeffersona plánoval město Washington a svými nápady působil různé nesnáze, takže ho Jefferson - s tímto povzdechem - brzy vyhodil. Naproti tomu také slavný francouzský karikaturista Paul Gavarni nazval jednu sérii svých karikatur tímto titulkem.\n"}
{"id": "340847", "url": "https://cs.wikipedia.org/wiki?curid=340847", "title": "Perejaslav", "text": "Perejaslav\n\nPerejaslav ( a Переяслав, mužský rod; v letech 1943–2019 \"Perejaslav-Chmelnyckyj\") je jedno z nejstarších měst na Ukrajině. Leží v Kyjevské oblasti na řece Trubiž, asi 80 km jihovýchodně od hlavního města a 5 km od Kaněvské přehrady. Město je centrem Perejaslavského rajónu a je jedním z větších ukrajinských sídel bez napojení na železnici. Je zde rozsáhlý skanzen. Žije zde 27 000 obyvatel (2019).\n\nMěsto je vzpomínáno v letopisech již v roce 907 a 911. Vladimír I. zde nechal zbudovat pevnost a sídlo metropolie, později přenesené do Kyjeva. Perejaslav však vešel do dějin především tzv. Perejaslavskou radou roku 1654, kdy ukrajinští kozáci v čele s Bohdanem Chmelnickým přísahali věrnost ruskému carovi Alexeji I., a levobřežní Ukrajina se tak stala součástí Ruské říše.\n\n"}
{"id": "340856", "url": "https://cs.wikipedia.org/wiki?curid=340856", "title": "Winchesterská katedrála", "text": "Winchesterská katedrála\n\nWinchesterská katedrála je jednou z největších katedrál Anglie, s nejdelší hlavní chrámovou lodí mezi gotickými katedrálami v Evropě (168 m). Je zasvěcena Nejsvětější Trojici, svatému Petrovi, svatému Pavlovi a svatému Swithunovi a je sídlem Winchesterské diecéze Anglikánské církve.\n\nStavba první katedrály byla zahájena roku 642 na místě bezprostředně sousedícím s místem, kde stojí katedrála současná. Svatý Swithun, jeden z prvních biskupů Winchesterské diecéze, byl pohřben poblíž této stavby, později byly jeho ostatky přemístěny do katedrály a po výstavbě současné katedrály do ní. Původní stavba byla zbořena roku 1093.\n\nStavba nové katedrály byla zahájena roku 1079 a 8. dubna 1093 se mnichové přestěhovali, za účasti téměř všech anglických biskupů, do nové budovy. Nejstarší částí současné stavby je krypta, která pochází z počátku výstavby katedrály. Zde je pohřben Vilém II., syn Viléma I., zabitý nešťastnou náhodou při lovu v nedalekém \"New Forest\". Roku 1202 byla zahájena stavba čtvercové hlavní věže, která nahradila původní věž, která se zřítila vlivem nestability základů zakotvených na podmočené půdě.\n\nDostavby pokračovaly i v pozdějším období. Ve 14. století byla provedena přestavba hlavní chrámové lodi a v 15. století byla postavena ubytovna pro velké množství poutníků ke hrobu Svatého Swithuna. Benediktinské převorství bylo zrušeno roku 1539, klášter a kapitula byly zbořeny ale katedrály se rušení anglických klášterů nedotklo.\n\nV letech 1905 až 1912 probíhala, pod vedením T. G. Jacksona, obnova katedrály, která zahrnovala i známou záchranu budovy od zřícení. Některé podmáčené základy pod jižní a východní zdí byly vyztuženy potápěčem Williamem Walkerem, který stabilizoval základy více než 25 000 betonovými vaky, 115 000 betonovými bloky a 900 000 cihlami. Pracoval šest hodin denně v letech 1906 až 1912 v úplné tmě v úrovni 6 m pod zemí a jeho akce je považována za hlavní příčinu záchrany katedrály.\n\nV současnosti je katedrála atraktivní pro příznivce Jane Austenové, která zemřela ve Winchesteru a je pohřbena v severní boční lodi. Kaple Zjevení páně je zajímavá mozaikovými okny navrženými Edwardem Burne-Jonesem. V katedrále se také nachází jediná diatonická sestava 14 zvonů na světě s nejtěžším zvonem o hmotnosti 1,83 tun.\n\n\n"}
{"id": "340868", "url": "https://cs.wikipedia.org/wiki?curid=340868", "title": "Kokot (Štúrovo)", "text": "Kokot (Štúrovo)\n\nKokot (též Cacat, Chokot, Kokat, Kakat, Kakath, Gockern) byla osada a hrad na území dnešního Štúrova. Osada byla zničena Turky, později byla v 40. letech 16. století v její těsné blízkosti založena nová osada „Parkán“ (t.j. podle názvu \"opevnění\"), z které se vyvinulo postupně i vlastní Štúrovo, jak jej známe dnes. Samotný název Kokot se ale používal až do 19. století jako hovorový alternativní název pro (celé?) Štúrovo (tehdy oficiálně v maďarštině Párkany).\n\nOsada byla založena jako rybářská osada. První zmínka pochází z roku 1075 jako „Kokot“, další zmínky jsou už v podobe \"Chokot\" a pod. \n\n"}
{"id": "340875", "url": "https://cs.wikipedia.org/wiki?curid=340875", "title": "Ivan Kosatík", "text": "Ivan Kosatík\n\nIvan Kosatík (* 13. října 1957 Olomouc) je český politik, v letech 2004 až 2008 hejtman Olomouckého kraje, dlouholetý zastupitel města Olomouce a primátor města Olomouc, člen ODS.\n\nPo maturitě na gymnáziu v Olomouci-Hejčíně vystudoval obor jemná mechanika – optika na Přírodovědecké fakultě Univerzity Palackého v Olomouci. V roce 1984 získal titul doktora přírodních věd v oboru fyzikální elektronika a optika. V letech 1982 až 1994 pracoval v podniku Meopta Přerov, v 90. letech 20. století již jako člen správní rady.\n\nPo roce 1989 se stal členem Občanského fóra. V roce 1991 se stal členem Občanské demokratické strany. Od roku 2008 je předsedou Regionálního sdružení ODS v Olomouckém kraji.\n\nOd listopadu 1994 byl nepřetržitě členem zastupitelstva města Olomouce. V letech 1994 až 1998 byl primátorem Olomouce, od listopadu 2002 členem městské rady. Ve funkci zastupitele a radního města skončil po komunálních volbách v roce 2014, v nichž neuspěl.\n\nV roce 2000 byl zvolen členem Zastupitelstva Olomouckého kraje a náměstkem hejtmana, v letech 2004 až 2008 byl hejtmanem. Do krajských volbách v říjnu 2008 se v čele kandidátky ODS neúspěšně pokoušel obhájit post hejtmana, neboť strana získala jen 20,34 % hlasů, zatímco konkurenční ČSSD 39,78 % hlasů.\n"}
{"id": "340878", "url": "https://cs.wikipedia.org/wiki?curid=340878", "title": "Iontová výměna", "text": "Iontová výměna\n\nIontová výměna je výměna iontů mezi roztokem a ionexem (měničem iontů). Ionex je většinou polymer, někdy i anorganický materiál, který nese permanentní náboj. Ten je kompenzován ionty s opačným nábojem (protionty). Protionty mohou být vyměněny za ionty stejného náboje z roztoku.\n\nProf. F. Helferich ve své monografii \"Ion Exchange\" zmiňuje pasáž z bible, která prý naznačuje použití iontové výměny pro desalinaci brakické vody. Mojžíš prý připravil pitnou vodu z brakické vody s využitím dřeva:\n\n\"„Hnul pak Mojžíš lidem Izraelským od moře Rudého, a táhli na poušť Sur. I šli tři dni po poušti, a nenalezli vod. A přišedše do Marah, nemohli piti vod z Marah, nebo byly hořké; protož nazváno jest jméno jeho Marah. Z té příčiny reptal lid na Mojžíše, řka: Co budeme píti? I volal k Hospodinu, a ukázal mu Hospodin dřevo, kteréž jakž uvrhl do vod, učiněny jsou sladké vody. Tu vydal jemu práva a soudy, a tu ho zkusil.“\" Exodus 15:23-25\n\nDalší zmínky pak lze najít v dílech Aristotela (330 př. n. l.) a v díle Sylva Sylvarum Francise Bacona (1627), kteří pozorovali, že mořská voda ztrácí část své solnosti při průchodu určitými druhy půd a písků. Také další pokrok iontové výměny úzce souvisel s půdní chemií. První moderní studii iontové výměny provedli H. Thompson a J. Way v roce 1850. Pozorovali výměnu amoniaku z hnojiva za vápník z půdy. V roce 1858 zjistil německy chemik Eichorn, že iontová výměna v půdách je vratný proces.\n\nPrvní praktické aplikace se dočkaly zeolity v roce 1905. Německý chemik Gans vyvinul proces změkčování vody využívající syntetické zeolity. V roce 1934 pak B. A. Adams a E. L. Holmes syntetizovali první organické ionexy na bázi fenol-formaldehydových pryskyřic. V roce 1944 G. F. D'Alelio pripravil katex založený na kopolymeru styrenu a divinylbenzenu (DVB). Styren/DVB kopolymer se pro syntézu ionexů používá dodnes.\n\nIontová výměna je složitý proces, který nezahrnuje jen vlastní iontovýměnnou reakci. To lze ilustrovat na příkladu výměny iontu A za iont B v ionexové fázi. Ionex je většinou ve formě polymerní nabotnalé perličky. Celý proces lze rozdělit na několik kroků:\n\n\nNejpomalejším krokem, který určuje celkovou rychlost, bývá většinou difuze gelem. Výjimkou mohou být chelatační ionexy a speciální sorbenty, kde je hlavním mechanismem sorpce tvorba komplexu. Ta pak může být krokem určujícím rychlost.\n\nV oblasti iontové výměny se často používají zakázané jednotky jako jsou valy, nebo ekvivalenty. Pro koncentrace iontů se používají jednotky mol chemického ekvivalentu na litr (eq/l). Což je zjednodušeně koncentrace v molech na litr vynásobená nábojem iontu \"z\". Jeden mol chemického ekvivalentu iontu z roztoku se vymění vždy za jeden mol chemického ekvivalentu iontu z ionexové fáze. V molech to ovšem neplatí. Pokud vezmeme jako příklad změkčování vody, vymění se jeden mol vápenatého iontu (z=2) za 2 moly sodného iontu (z=1).\nSelektivitu iontové výměny ovlivňuje několik faktorů. Preferovány jsou zejména ionty, které mají:\n\n\n\nIonex\n\n\nSkupina iontové výměny, Ústav energetiky, VŠCHT Praha\n"}
{"id": "340890", "url": "https://cs.wikipedia.org/wiki?curid=340890", "title": "Miloš Vystrčil", "text": "Miloš Vystrčil\n\nV roce 1978 dokončil Gymnázium Otokara Březiny v Telči. Poté vystudoval obor matematika-fyzika na Přírodovědecké fakultě Masarykovy univerzity v Brně. Po vojenské službě vyučoval na Gymnáziu Otokara Březiny, kde v letech 1992 až 1998 byl zástupcem ředitele. Od roku 2009 přednáší na Vysoké škole polytechnické v Jihlavě.\n\nV roce 1991 vstoupil do Občanské demokratické strany. Od roku 1998 do roku 2001 byl starostou města Telč. Do roku 2004 byl náměstkem hejtmana Kraje Vysočina a v letech 2004 až 2008 hejtmanem Kraje Vysočina. V krajských volbách v říjnu 2008 kandidoval za ODS na znovuzvolení, kandidátka ODS (21,01 % hlasů) však byla drtivě poražena ČSSD (39,87 % hlasů). Od roku 2010 zasedá v zastupitelstvu města Telč, přestože kandidoval až na 14. místě.\n\nVe volbách 2010 se stal senátorem za obvod č. 52 – Jihlava, když v obou kolech porazil sociálního demokrata Vratislava Výborného. V druhém kole tak získal 59,4 % hlasů v celém obvodě a stal se tak senátorem. Prohlásil však, že: \"… Jenom mě mrzí trochu hořká skutečnost, že ČSSD má v horní komoře nadpoloviční většinu…\", nicméně i tak měl být spokojen.\n\nNa 24. kongresu ODS 18. ledna 2014 byl ve druhém kole volby zvolen místopředsedou strany, když získal 310 hlasů od delegátů. V lednu 2016 obhájil na 27. kongresu ODS post místopředsedy strany, získal 306 hlasů od 463 delegátů (tj. 66 %). Také na 28. kongresu ODS v Ostravě v lednu 2018 tento post obhájil, stejně tak na 29. kongresu ODS v Praze v lednu 2020.\n\nV komunálních volbách v roce 2014 obhájil za ODS post zastupitele města Telče. Původně byl na kandidátce na 10. místě, díky preferenčním hlasům však skončil první (strana získala 2 mandáty). V krajských volbách v roce 2016 obhájil za ODS mandát zastupitele Kraje Vysočina (na kandidátce figuroval na 8. místě, ale vlivem preferenčních hlasů skončil první).\n\nVe volbách do Senátu PČR v roce 2016 obhajoval za ODS v obvodu č. 52 – Jihlava mandát senátora. Podporovaly jej také SNK-ED, SsČR a STO. Se ziskem 25,71 % hlasů postoupil z prvního místa do druhého kola, v němž porazil poměrem hlasů 53,37 % : 46,62 % kandidáta KDU-ČSL Michala Stehlíka. Senátorem tak zůstal. Dne 8. listopadu 2016 se stal předsedou Senátorského klubu ODS, v této funkci nahradil Jaroslava Kuberu.\n\nV komunálních volbách v roce 2018 opět obhájil post zastupitele města Telč. Původně byl na kandidátce na 7. místě, díky preferenčním hlasům však skončil první. Po náhlém úmrtí Jaroslava Kubery byl dne 19. února 2020 zvolen předsedou Senátu PČR, když porazil kandidáta Klubu Starostové a nezávislí Jiřího Růžičku.\n\n"}
{"id": "340891", "url": "https://cs.wikipedia.org/wiki?curid=340891", "title": "Marian Viskup", "text": "Marian Viskup\n\nMarian Viskup (* 31. března 1980) je český fotbalový hráč, který v současnosti obléká dres pražské Sparty Krč.\n\nMarian Viskup hrál za 1. FK Příbram, dále hrál také za pražský futsalový tým 1. ligy FC Benago, se kterým třikrát získal ligový titul. Účastník universiád v Pekingu (2001) a Daegu (2003) s akademickou reprezentací ČR. V současné době navléká kapitánskou pásku v třetiligovém klubu SK Sparta Krč. Absolvent Univerzity Karlovy v Praze, Fakulta tělesné výchovy a sportu.\n"}
{"id": "340892", "url": "https://cs.wikipedia.org/wiki?curid=340892", "title": "Matěj z Knína", "text": "Matěj z Knína\n\nMatěj z Knína († 26. března 1410) byl český stoupenec Husova učení, významný představitel reformistů. Patřil mezi žáky Mistra Jana Husa a jeho stoupence. Byl řečený Pater. \n\nDatum jeho narození není přesně známo, nejspíše se narodil kolem druhé poloviny 14. století. \n\nKdyž později působil na pražské univerzitě, podrobně se seznámil s názory a učením Jana Viklefa, stal se tak velkým stoupencem reformního směru. V roce 1399 se stal bakalářem svobodných umění, o dva roky poté mistrem a zařadil se také mezi zkoušející učitele (examinátor). Pro Mistra Matěje z Knína bylo velikým úspěchem, když byl přijat za kvodlibetáře. Roku 1408 byl však obviněn z kacířství a na nějakou dobu byl vězněn, stále více se totiž přikláněl k názorům Jana Viklefa. Nakonec na příkaz arcibiskupa Zbyňka Zajíce z Házmburka své názory odvolal. Účastnil se kvodlibetu, učeného jednání, které bylo zahájeno 3. ledna roku 1409, který Matěj z Knína po odborné stránce pečlivě připravoval a měl na něm svůj první projev. Na tomto kvodlibetu se projednávalo například sedm svobodných umění, artistická fakulta, Viklefovo učení a jeho obhajoba, panování krále Václava IV a další politické otázky. Poslední den kvodlibetu byl Jeronýmem Pražským také zmiňován proces s Matějem z Knína a jeho obvinění z kacířství. Mistr Matěj z Knína zemřel 26. března 1410.\n\n\n"}
{"id": "340894", "url": "https://cs.wikipedia.org/wiki?curid=340894", "title": "Archivace internetu", "text": "Archivace internetu\n\nArchivace internetu je proces sbírání části obsahu internetu a zajištění, že sbírané objekty jsou dlouhodobě uchovávány a zpřístupňovány pro budoucí badatele, historiky a veřejnost. Archivování internetu se obvykle provádí automaticky pomocí robotu (web crawlers). Největší institucí, která se archivací internetu zabývá je Internet Archive, v česku WebArchiv. \n\nArchivují se obvykle všechny součásti obsahu internetu, včetně HTML, stylů CSS, JavaScriptu, digitálních obrázků a multimediálních souborů. Také se skladují metadata související s těmito objekty, jako jsou informace o tom, kdy byl objekt získán, jakého je typu, jakou technologií byl sklizen, jak je velký atp. Metadata jsou důležitá pro určení autenticity a původnosti dat. \n\nNejčastěji se internet sbírá pomocí robotů, které vidí stránky podobně jako uživatel. Používané roboty jsou například: \n\n\n\n"}
{"id": "340895", "url": "https://cs.wikipedia.org/wiki?curid=340895", "title": "Koníček mořský", "text": "Koníček mořský\n\nKoníček mořský či také koníček mořský skvrnitý (\"Hippocampus guttulatus\"; Cuvier, 1829) je druh mořské ryby z čeledi jehlovitých, která je známá svým netypickým tvarem těla a hlavy, jež částečně připomíná hlavu koně. Jedná se o malou rybku o velikosti okolo 15 cm, která žije v oblasti severovýchodního Atlantského oceánu.\n\nVyskytuje se převážně u dna, kde pomocí chápavého ocasu žije přichycena k řasám či rostlinám a rypcem nasává vodu z níž filtruje potravu v podobě drobných korýšů a planktonu.\n\nKoníček mořský se příležitostně česky označuje také jako koník mořský, či koníček skvrnitý. Ve vědeckém názvosloví existuje několik synonymních pojmenování:\n\nKoníček mořský je malá ryba s netypickým tvarem těla, jehož velikost se obvykle pohybuje okolo 15 cm. Druh jeví pohlavní dimorfismus, kdy samec dosahuje maximálně 16 cm a samice až 18 cm. Současně se liší i vzhledově. Samec má delší ocas a v přední části břicha břišní vak, ve kterém přechovává plůdek. Tělo je esovitě prohnuté v oblasti krku a začátku ocasu pod tělem. Na vrcholku těla je umístěna hlava, která zdánlivě připomíná koňskou hlavu. Z ní vystupuje značně protáhlý rypec na jehož konci se nacházejí drobná ústa. Za rypcem je umístěna dvojice malých očí, které se mohou pohybovat do stran nezávisle na sobě, čímž zajišťují širší zorné pole. Povrch těla je pokryt kostěnými destičkami, kterých je obvykle 48 až 50. Na hlavě a na hřbetě se nacházejí drobné tvrdé výrůstky.\n\nV hřbetní ploutvi se nachází 18 až 21 ploutevních paprsků, v řitní 4 až 5 a prsní ploutve jsou vyztuženy 15 až 16 paprsky.\n\nTělo má nejčastěji zelenou až nahnědlou barvu, která se mění na hranici jednotlivých kostěných štítků, kde se mohou objevovat malé bílé tečky. Oproti jiným druhům ryb má koníček chápavý ocas. Ten mu umožňuje přichytit se na rostlinu, či skalní podloží.\n\nKoníček mořský se pohybuje pomocí kmitání hřbetní ploutve. Po většinu doby ale stojí nehybně ve vodě přichycen u dna pomocí chápavého ocasu za řasy či rostliny. Při pohybu neplave jako ostatní ryby hlavou napřed, ale jeho pohyb je vzpřímený.\n\nOblast výskytu zahrnuje severovýchodní Atlantik od pobřeží Irska, přes jižní část Severního moře, pobřeží severní Afriky, většinu oblastí Středozemního moře a zasahuje až do Černého moře. Současně je možné se s koníčkem mořským setkat v oblasti Kanárských ostrovů a Madeiry. Dle zeměpisných souřadnic se dá jeho oblast výskytu ohraničit 20° až 63° severní šířky a 32° západní délky až 36° východní délky.\n\nVyskytuje se převážně v mělkých vodách, kde je dno pokryto rostlinami a řasami, za které se může přichytit. Maximální pozorovaná hloubka, ve které se koníček nacházel, byla 12 metrů. V zimě se často uchyluje do hlubších vod s kamenitým podložím.\n\nKoníček přijímá potravu ústy umístěnými na konci vystouplého rypce, kdy je s jeho pomocí nasávána potrava do ústní dutiny. Jedná se převážně o drobné korýše, řasy a plankton, který se volně vznáší ve vodě nebo u dna.\n\nOdhaduje se, že pohlavní dospělost nastává přibližně v době, kdy koníček měří 10 cm. Koníček se tře v období od května do června (jiný zdroj uvádí od března do října), kdy dojde k výběru partnera. Samička následně naklade vajíčka o velikosti 2 mm do břišního vaku samce, který po 3 až 5 týdnů chová zárodky uvnitř. Po této době se líhnou zcela vyvinutá mláďata o velikosti 12 mm, která dorůstají do dospělosti ve volné vodě.\n\nSameček mořského koníka může během léta až 4x vrhnout po 300 až 700 mladých.\n\nKoníček není pro svou velikost loven pro maso, ale jeho význam je v akvaristice, kde je často chován. Současně se jeho tělo suší a prodává jako turistický suvenýr v oblastech, kde žije.\n\nNa území Francie a Portugalska je koníček mořský umístěn v Červené knize.\n\n"}
{"id": "340906", "url": "https://cs.wikipedia.org/wiki?curid=340906", "title": "Změkčování vody", "text": "Změkčování vody\n\nZměkčování vody je poněkud zavádějící označení pro odstraňování kationtů vápníku a hořčíku (Ca a Mg) z vody. Odstraněním těchto kationtů lze zabránit tvorbě úsad, lidově vodního a kotelního kamene. \n\nHořečnaté ionty jsou zahrnuty spíše z historického hlediska. Rozpustnost hořečnatých sloučenin je poměrně vysoká. Tvrdost vody se však stanovuje jako suma vápenatých a hořečnatých iontů pomocí chelatometrické titrace. \n\nPro změkčování vody se používá většinou silně kyselý katex v sodíkové formě. Voda prochází kolonou naplněnou ionexem, kde se ionty Ca a Mg z roztoku vymění za ionty Na. Regenerace ionexu se provádí solankou. Dříve se pro změkčování vody komerčně používaly zeolity.\n\n"}
{"id": "340909", "url": "https://cs.wikipedia.org/wiki?curid=340909", "title": "Yucatán (stát)", "text": "Yucatán (stát)\n\nYucatán je mexický spolkový stát, který zabírá severozápadní část stejnojmenného poloostrova. Na západě a jihozápadě hraničí s Campeche, na severu s Mexickým zálivem a na jihu a východě s Quintana Roo. Jeho rozloha je 38 402 km², má přibližně 1,7 milionů obyvatel a je rozdělen na 106 částí. Hlavním městem je Mérida.\n\nV tomto státě se nacházejí některé z dřívějších významných mayských měst jako jsou například Chichén Itzá nebo Uxmal. Z těchto měst však už zbyly jen ruiny.\n\n"}
{"id": "340914", "url": "https://cs.wikipedia.org/wiki?curid=340914", "title": "Kamienna Góra", "text": "Kamienna Góra\n\nKamienna Góra (dříve , počeštěně \"Lanžhot\", nyní častěji \"Kamenná Hora\") je město v polském Dolnoslezském vojvodství. Město leží v kotlině řeky Bóbr na úpatí Vraních hor, přibližně 12 km od českých hranic. Kamienna Góra je sídlem okresu a žije zde 21 093 obyvatel.\n\nPrvní zmínky pocházejí ze 13. století. Roku 1760 se zde odehrála jedna z bitev sedmileté války, která skončila rakouským vítězstvím. Známým rodákem je Carl Gotthard Langhans (1732–1808), architekt pruského klasicismu.\nPřipravil projekt zámku Bažantnice v Pszczyna-Poręba v jižní části Polska.\nVe městě se zachovalo malebné náměstí a další stavební památky (např. jeden z kostelů milosti).\n\n"}
{"id": "340915", "url": "https://cs.wikipedia.org/wiki?curid=340915", "title": "Radim Zika", "text": "Radim Zika\n\nMgr. Radim Zika (* 25. srpna 1970 Liberec) je český politik, člen ODS, od roku 2010 člen výkonné rady ODS a bývalý ředitel Pozemkového fondu ČR.\n\nAbsolvoval Střední průmyslovou školu textilní – obor technologie. Bakalářský titul z politologie získal na soukromé VŠ v Kolíně. Tři roky strávil soukromě v Německu, Spojených státech a Anglii. Magisterský titul získal na Metropolitní univerzitě Praha, obor mezinárodní vztahy a evropská studia.\n\nV lednu 1997 začal pracovat jako asistent 1. místopředsedy Senátu Parlamentu ČR a v květnu téhož roku vstoupil do řad ODS. Členem oblastní (okresní) rady ODS byl zvolen v roce 1999 a v listopadu 2000 i do krajského zastupitelstva Libereckého kraje. Byl zvolen členem rady Libereckého kraje a pověřen řízením resortu životního prostředí a zemědělství. V červnu 2002 se stal předsedou komise pro životní prostředí a zemědělství Rady Asociace krajů ČR, poradního orgánu hejtmanů. V roce 2003 byl zvolen předsedou oblastní rady ODS a místopředsedou regionální rady ODS (krajské). Po znovuzvolení v listopadu roku 2004 působil jako náměstek hejtmana pověřený vedením resortu rozvoje venkova, zemědělství, životního prostředí a informatiky.\n\nV krajských volbách 2008 neúspěšně kandidoval na pozici hejtmana Libereckého kraje; ministr zemědělství Petr Gandalovič pro něho však našel místo v čele výkonného výboru Pozemkového fondu, který hospodaří s 320 tisíci hektary státních pozemků, určených převážně k restituci. Zikovo jmenování do čela výboru vzbudilo pochybnosti o jeho odborné způsobilosti. Server \"Náš Liberec\" v této souvislosti poukázal také na zkušenosti ze Zikových snah o změnu územního plánu ve prospěch stavebních firem, na něž je navázán.\n\nJako referenta výkonného výboru Pozemkového fondu si Zika přivedl z Liberce kolegu Michala Frydrycha, jemuž je přikládána odpovědnost za kontroverzní prodej pozemků spojených s konáním libereckého mistrovství 2009 spekulantům. Frydrych však tvrdí, že v té době (2004) o šampionátu nevěděl, a Zika si ho váží „jako odborníka, který má přímou zkušenost s agendou Pozemkového fondu“.\n\nV roce 2011 zaměstnal jako ekonomickou konzultantku teprve dvaadvacetiletou absolventku střední školy Lucii Placzkovou, přítelkyni trenéra Aloise Hadamczika, se kterým Radim Zika hraje v amatérském hokejovém klubu.\n\nRadim Zika po těchto kontroverzních činech na funkci ředitele Pozemkového fondu 13. června 2012 rezignoval.\n\nVe volebním období 2008-2012 byl členem \"Finančního výboru\" zastupitelstva Libereckého kraje.\n\nV krajských volbách v roce 2012 se opět v Libereckém kraji objevil na kandidátce Občanské demokratické strany, později se však vzdal kandidatury a rozhodl se nadále pohybovat jen v soukromém sektoru.\n\n"}
{"id": "340918", "url": "https://cs.wikipedia.org/wiki?curid=340918", "title": "Led Zeppelin Box Set, Vol. 2", "text": "Led Zeppelin Box Set, Vol. 2\n\nBoxed Set 2 je dvojité album vydané vydavatelstvím Atlantic Records dne 21. září 1993. Tento box set obsahuje zbytek produkce anglické rockové skupiny Led Zeppelin, která nebyla vydána v prvním Led Zeppelin Box setu. Toto album také obsahuje dosud nevydanou studiovou nahrávku „\"Baby Come on Home\"“.\n\nToto album debutovalo na 87. pozici na hitparádě \"Billboard's Pop Albums chart\".\n\n\n\n"}
{"id": "340921", "url": "https://cs.wikipedia.org/wiki?curid=340921", "title": "Basse-Terre", "text": "Basse-Terre\n\nBasse-Terre je hlavní město souostroví Guadeloupe, které je součástí Malých Antil a závislým zámořským departementem Francie (tzv. DOM - département d'outre-mer). Basse-Terre je i název obce a jednoho ze dvou hlavních ostrovů, které Guadeloupe tvoří (vedle menšího Grande-Terre).\n\nMěsto Basse-Terre se nachází na jihozápadě stejnojmenného ostrova Basse-Terre, který je jedním ze dvou hlavních, vzájemně propojených ostrovů Guadeloupu. Město se nachází v úpatí sopky Soufrière (1467 m). Název Basse-Terre (doslova \"Nízká země\") údajně vychází z námořnického výrazu ze 17. století, jenž měl označovat místo na pobřeží ochráněné před prudkými větry.\nSamotné město má v současnosti necelých 15 tisíc obyvatel a je druhým největším městem Guadeloupu po Pointe-à-Pitre (26 tisíc obyvatel), jež je zároveň hospodářským centrem země.\n"}
{"id": "340923", "url": "https://cs.wikipedia.org/wiki?curid=340923", "title": "Yorská katedrála", "text": "Yorská katedrála\n\nYorská katedrála, nebo oficiálně \"Katedrála a metropolitní kostel svatého Petra v Yorku\" (Cathedral and Metropolitical Church of St Peter in York), je gotická katedrála a je největší svého druhu v Severní Evropě. Je 175 m dlouhá, hlavní loď je 35 m široká a 32 m vysoká a všechny tři věže jsou 65 m vysoké. \nJe sídlem arcibiskupa z Yorku (druhého nejvyššího hodnostáře anglikánské církve) a katedrálou Yorské diecéze.\n\nVyznačuje se bohatě zdobenou hlavní chrámovou lodí v perpendikulárním slohu dokončenou roku 1338, velkým mozaikovým východním oknem zhotoveným roku 1408, největším středověkým mozaikovým oknem na světě. V severní příčné lodi se nachází okno pěti sester s oblouky vysokými 16 m a v jižní příčné lodi známé kruhové okno.\n\nPrvní církevní stavbou, na místě kde stojí současná katedrála, byl dřevěný kostel postavený roku 627 ve spěchu k pokřtění Edwina, krále Northumbrie. Poté byla roku 630 zahájena stavba bytelnější kamenné stavby, dokončené roku 637. Kostel začal brzy chátrat a od roku 670 byla prováděna jeho oprava včetně pozdější výstavby školy a knihovny, které byly v 8. století jedny z největších na severu Evropy.\n\nRoku 741 byl kostel zničen ohněm a byl obnoven do robustnější podoby. Roku 1066 zde byl korunován Vilém I. anglickým králem. V období na počátku 11. století byl kostel několikrát poškozen ohněm a znovu opravován již v normanském slohu.\n\nStavba gotické katedrály, která měla být srovnatelná s Canterburskou katedrálou, byla zahájena roku 1220. Prvními částmi byly severní a jižní příčné chrámové lodi dokončené roku 1250 v raněgotickém slohu. Byla také dokončena stavba masivní hlavní věže s dřevěnou střechou.\n\nStavba kapituly byla zahájena v 60. letech 13. století a byla ukončena roku 1296. Široká hlavní loď byla budována od 80. let 13. století na normanských základech. Vnější střecha byla dokončena roku 1330, ale strop byl hotov až roku 1390. Stavba dále pokračovala ve východním křídle. Roku 1407 se zřítila hlavní věž, pilíře pak byly zesíleny a nová věž byla dokončena roku 1420. Západní věže byly postaveny v letech 1433 až 1472. Stavba katedrály byla dokončena roku 1472 kdy byla také vysvěcena.\n\nReformace církve za Jindřicha VIII. vedla k ustanovení prvního anglikánského arcibiskupa, ztrátě pokladů katedrály a pozemků, které k ní patřily. V době vlády Alžběty I. byly odstraňovány všechny katolické znaky – byly zničeny mnohé náhrobky, okna a oltáře. V době občanské války bylo město obsazeno Cromwellovým vojskem, ale jeho velitel Thomas Fairfax nepřipustil poškození katedrály.\n\nV letech 1730 až 1736 byla vytvořena nová mramorová podlaha chrámu a od roku 1802 byla zahájena kompletní obnova katedrály. Nicméně 2. února 1829 byla katedrála v důsledku žhářského útoku poškozena požárem. Oheň zničil východní křídlo a další požár roku 1840 způsobil zničení střechy nad hlavní chrámovou lodí, jihovýchodní věží a jižní chrámovou lodí. Obnova požáry poničené katedrály byla zahájena až roku 1858.\n\n"}
{"id": "340932", "url": "https://cs.wikipedia.org/wiki?curid=340932", "title": "Forza Italia", "text": "Forza Italia\n\nForza Italia (FI, česky Vzhůru Itálie) byla italská pravicová politická strana, kterou v první polovině 90. let 20. století založil podnikatel a mediální magnát Silvio Berlusconi. Od počátku své existence patřila FI k největším politickým subjektům v Itálii. Jednalo se o stranu typu business-ﬁrm party.\n\nV roce 2009 se přeměnila dosavadní koalice středo-pravicových stran \"Lidé svobody\" v politickou stranou, čímž FI přestala existovat jako samostatný subjekt (byť v nové straně představuje většinu). V roce 2013 byla strana znovuobnovena. V parlamentních volbách 2018 získala 14% hlasů. \n\nForza Italia vznikla v říjnu 1993 původně jako názorové hnutí, které chtělo prostřednictvím kulturních, sociálních a nestranických politických iniciativ prosazovat a prohlubovat liberálně demokratické pojetí života a společnosti. Kluby FI byly otevřeny co nejširším vrstvám italského obyvatelstva. V listopadu téhož roku byla založena Národní asociace Vzhůru Itálie, jež měla za úkol koordinovat a kontrolovat činnost klubů FI. Politické hnutí Vzhůru Itálie pak vzniklo v lednu 1994.\n\nV okamžiku zakládání hnutí byly na dobu tří let svěřeny neomezené pravomoci významnému italskému podnikateli a mediálnímu magnátovi Silviu Berlusconimu, který hnutí spoluzakládal. Berlusconiho cílem údajně bylo zamezit vítězství levice, zejména komunistů, v nadcházejících volbách.\n\nBěhem několika málo měsíců vzniklo zhruba šest tisíc klubů sympatizantů. Pro počáteční úspěch bylo důležité masivní využívání podpory především některých televizních stanic a dalších médií, která Berlusconi ovládal, a jeho způsob veřejné komunikace. Pro název strany zvolil pokřik z fotbalových stadionů, který měl symbolizovat rozchod s předchozí politickou praxí v zemi a přiblížení se „obyčejným“ lidem.\n\nBerlusconiho rozhodnutí o vstupu na politickou scénu a založení FI předcházely výzkumy zaměřené na identifikaci možného elektorátu. Na základě jejich výsledků pak vznikla volební strategie. FI se prezentovala jako nový druh politické strany, která nemá nic společného s předchozím systémem a korupčními skandály. V předvolební kampani se orientovala na tři témata: antikomunismus, rozchod s minulostí a problematiku „nového“. V prezentaci strany dominovala osoba Berlusconiho, který vsadil na výrazně emotivní a personalistický diskurs. Důvěryhodnost slibům o budoucím italském ekonomickém zázraku přitom dodával Berlusconiho životopis úspěšného podnikatele.\n\nBerlusconi však jednoznačně nedominoval jen předvolební kampani, ale i celé FI. Ta se od počátku vymykala vžitým představám o charakteru a fungování politických stran. Unikátní bylo především její vnitřní uspořádání. To stálo na autoritářském principu a zásadě nezpochybnitelného Berlusconiho vůdcovství. Vedoucí představitelé strany nebyli voleni, nýbrž jmenováni na základě osobního výběru Berlusconiho a jeho spolupracovníků na národní a regionální úrovni. Většina těchto funkcionářů byla rekrutována ze zaměstnanců Berlusconiho společností, přičemž motivací jim mělo být zvýšení platu o 10-15 % a příslib politické kariéry. Jednotlivé kluby nemohly ovlivnit ani linii hnutí, ani výběr kandidátů do parlamentních voleb.\n\nZa jednoho z hlavních viníků klientelistického prostředí první republiky byl téměř konsensuálně označen poměrný volební systém. Na základě výsledků referenda byl v roce 1993 poměrný systém zrušen. Nový volební zákon zavedl korektivní smíšený volební systém. Z 630 poslanců bylo 475 (tj. 3/4) voleno v jednomandátových obvodech systémem „prvního v cíli“. Zbylých 155 mandátů se rozdělovalo proporčním způsobem v 26 vícemandátových obvodech. Obě složky byly vzájemně propojeny prostřednictvím odečtu využitých hlasů pro kandidáty volené v přímé volbě.\n\nZavedení jednomandátových obvodů nutilo strany uzavírat nejrůznější předvolební aliance, které jim měly v těchto obvodech zajistit úspěch. FI vytvořila hned dvě koalice, a to Pól svobody na severu země a Pól dobré vlády v jižní části. Berlusconi tak vyřešil problém s federalistickou až separatistickou Ligou Severu a naopak centralistickým postfašistickým Italským sociálním hnutím-Národní aliancí, které nebyly ochotny kandidovat v jedné společné koalici. Do obou předvolebních spojenectví se dále zapojila část rozpadnuvších se křesťanských demokratů.\n\nZe střetu antikomunistické pravice a postkomunistické levice vyšli v březnu 1994 vítězně prvně jmenovaní. Berlusconiho koalice získaly ve sněmovně 366 mandátů z 630, z toho 107 připadlo Forze, která v poměrné složce získala 21 % hlasů (nejvíce ze všech stran). FI nejvíce bodovala na Sicílii a na severu v okolí Milána a Piacenzy. Problémy při sestavování vlády způsoboval nesoulad mezi Ligou Severu a Národní aliancí a také těsná většina v senátu, kterou vláda potřebovala k vyslovení důvěry (pravicovou vládu nakonec podpořila část senátorů opoziční Italské lidové strany).\n\nBerlusconi přivedl svou stranu k vítězství také ve volbách do Evropského parlamentu v červnu 1994. Pól svobody získal 44 z 87 křesel, z toho 27 připadlo Forze, která v EP vytvořila vlastní skupinu Forza Europa. K ní se o rok později připojilo francouzské Sdružení evropských demokratů a obě skupiny vytvořily konzervativní Unii pro Evropu.\n\nPo evropských volbách propukl v FI spor mezi manažersko-technokratickým jádrem a stoupenci demokratizace hnutí. Druhou skupinu postihla rozsáhlá čistka, nicméně byla přislíbena reforma struktur FI s tím, že vzroste význam tzv. delegátů kolegií, zastupujících voliče Forzy. Bylo však zřejmé, že vlivné složky FI nemají chuť přizpůsobit se tradičním normám italského stranického života a upřednostňují volnou stranickou strukturu hnutí. Působení FI jako velkého politického subjektu a hlavního vládního aktéra si časem vyžádalo revizi původní organizační koncepce a přiblížení se k představě klasické politické strany, byť silně marketingově zaměřené.\n\nHeterogenní Berlusconiho vláda však zůstala jednotná jen do konce roku 1994, kdy z ní vystoupila Liga Severu. Šéf FI tak přišel o vládní většinu a musel podat demisi. Proto okamžitě požádal o vypsání předčasných voleb, což prezident odmítl a jmenoval úřednickou vládu premiéra Diniho.\n\nPředčasné volby v dubnu 1996 přinesly opět střet dvou silných bloků: středo-levého Olivovníku a středo-pravého Pólu pro svobodu. Pól byl založen na kooperaci Národní aliance, Křesťanskodemokratického středu, Spojených křesťanských demokratů, Pannellových radikálů a FI, která v alianci zaujímala hegemonní postavení. Liga Severu tentokrát kandidovala samostatně a v některých volebních obvodech v severní části Itálie tak odebírala rozhodující část hlasů pravostředové koalici, čímž nepřímo pomohla Olivovníku. Volby vyhrál Olivovník před Pólem pro svobodu, který ve většinové složce obdržel 169 mandátů. V poměrné části získala FI 20,6 % hlasů a ve sněmovně obsadila 123 křesel. Nejúspěšnější byla opět na Sicílii, v oblasti mezi Turínem a Milánem a nově i mezi Římem a Neapolí.\n\nPersonalizace voleb 1996 přinesla vedle souboje dvou velkých stranických bloků také soupeření o premiérský post mezi jejich lídry. Vítězství jedné koalice znamenalo, že se její vůdce automaticky stane předsedou vlády. Když v říjnu 1998 padla Prodiho vláda a premiérem se stal Massimo D’Alema, Berlusconi na základě tohoto nepsaného pravidla zpochybňoval její legitimitu, protože neměla přímý mandát od občanů, a tudíž by měla odstoupit. Obdobně si počínal i v případě další levicové vlády Giuliana Amata.\n\nBěhem působení v opozici musela FI čelit stíhání Berlusconiho kvůli několika trestným činům. Pravostředovou alianci navíc oslabil odchod části křesťanskodemokratických poslanců, kteří v únoru 1998 založili Demokratický svaz pro republiku a přidali se na stranu levice. Berlusconiho zproštění viny z daňových úniků však v červnu 1999 pomohlo FI k vítězství ve volbách do Evropského parlamentu (22 mandátů z 87). Poslanci FI již o rok dříve přestoupili do skupiny Evropské lidové strany a na podzim 1999 byla Forza do Evropské lidové strany s konečnou platností přijata.\n\nVe volbách v květnu 2001 se Berlusconi mohl opět spolehnout na spolupráci s Národní aliancí. Jeho koalici Dům svobod dále tvořili Spojení křesťanští demokraté, Křesťanskodemokratický střed a Liga Severu, s níž se Berlusconi před volbami usmířil, neboť její samostatná pozice nebyla výhodná ani pro Berlusconiho, ani pro ni samotnou. Středopravý blok získal ve většinové části 282 mandátů (téměř o sto více než Olivovník). Sama FI obdržela v poměrné složce 29,4 % hlasů, což bylo nejvíce ze všech stran, a ve sněmovně obsadila 193 křesel. Tradičně se jí nejvíce dařilo na Sicílii, v okolí Neapole a Milána. Středopravá koalice dále získala 177 z 315 senátorských mandátů. Sama FI měla ve sněmovně 178 poslanců a 82 zástupců v senátu.\n\nFI se stala téměř hegemonní silou v rámci Domu svobod. Manévrovací prostor Národní aliance i Ligy Severu se zúžil natolik, že Berlusconiho vláda se měla stát nejstabilnější exekutivou po roce 1993, a to i přesto, že Berlusconi stále čelil řadě trestních oznámení a skandálům spojených s daňovými úniky a zasahováním do veřejnoprávní mediální sféry.\n\nV evropských volbách v roce 2001 obdržela FI 21 % hlasů, které jí přinesly 16 mandátů v Evropském parlamentu.\n\nPo prohraných regionálních volbách v roce 2005 nastala ve vládní koalici krize, když představitelé křesťanských demokratů a Národní aliance začali požadovat premiérovo odstoupení. Berlusconi pod tlakem svých koaličních partnerů nakonec podal demisi a sestavil nový kabinet, který se však od předchozího příliš nelišil.\n\nHrozba prohry v parlamentních volbách v následujícím roce Berlusconiho přiměla k zavedení nového volebního systému, který by mu zajistil vítězství. Lídr FI si uvědomoval, že jeho pravicový blok je úspěšnější v proporční části, což hovořilo ve prospěch zavedení poměrného volebního systému. Na druhou stranu se Berlusconimu zamlouvala bipolarizace stranického systému, kterou by však proporční systém nemohl garantovat. Nakonec byl zaveden poměrný volební systém s (podmíněně) většinovou prémií.\n\nVolební kampaň tradičně silně personalizoval lídr FI. Berlusconi volil marketingovou strategii soustředěnou na svou osobu a svou stranu, nikoliv na koalici jako celek. Jeho úspěchy na tomto poli poškozovaly spojence z koalice. Jeho komunikační strategie byla postavená na důrazné rétorice, spojené s živou řečí těla, a schopnosti vést dialog s posluchači. Berlusconi vedle zdůrazňování úspěchů své vlády opět vsadil na silný antikomunistický apel, přičemž si neodpustil ani vulgarismy a osobní útoky na adresu představitelů levice.\n\nVítězství ve volbách v dubnu 2006 však nakonec připadlo levicovému bloku Jednota, který nad Berlusconiho koalicí Dům svobod zvítězil rozdílem jedné desetiny procenta hlasů (49,8 ku 49,7 %). Vzhledem k novému volebnímu systému byl rozdíl v počtu mandátů mnohem vyšší – Prodiho blok získal ve sněmovně 341 křesel, zatímco pravostředová koalice jen 277 (přičemž Forze připadlo 140 mandátů).\n\nNeúspěch ve volbách v roce 2006 odsoudil Berlusconiho blok do opozice. Prodiho levostředová vláda se však zanedlouho ocitla v krizi, a tak se v dubnu 2008 uskutečnily předčasné volby. Berlusconi vytvořil novou pravostředovou koalici Lid svobody, která se skládala z FI, Národní aliance a dalších malých subjektů. Hlavním soupeřem bloku se stala levostředová koalice pod vedením římského starosty Waltera Veltroniho, který v čele bloku nahradil Romana Prodiho. Berlusconiho koalice získala jak ve volbách do sněmovny, tak i do senátu 47 % hlasů a zajistila si tak většinu v obou komorách. Lid svobody a Liga Severu sestavily vládní koalici a Silvio Berlusconi se stal počtvrté italským premiérem.\n\nOd počátku existence FI byla zřejmá její pravicová orientace, a to i přesto, že zahrnovala skupiny a jedince s různou politickou minulostí: bývalé socialisty, křesťanské demokraty, liberály, radikály, komunisty, neofašisty i stoupence nové levice. Uvnitř strany se vyprofilovaly tři hlavní ideové proudy: moderně pravicový, liberální a filokatolicko-centristický.\n\nForza nejprve usilovala o ztělesnění agresivní moderní laické liberální strany. Berlusconi převzal liberálně-modernistickou rétoriku socialistů Bettina Craxiho a spolu s ní i značnou část elektorátu bývalé socialistické strany. Později však FI pokračovala v úsilí o získání kvazi-křesťanskodemokratické identity a připodobnění se stranám sdruženým v Evropské lidové straně, což potvrzovalo její vyhraněněji centristickou orientaci patrnou od roku 1995-96.\n\nK hlavním programovým cílům FI patří ekonomická svoboda, omezení státního sektoru, snížení daní, oživení ekonomiky a snížení nezaměstnanosti.\n\n"}
{"id": "340938", "url": "https://cs.wikipedia.org/wiki?curid=340938", "title": "Tyrosinkinázový receptor", "text": "Tyrosinkinázový receptor\n\nTyrozinkinázový receptor (anglicky RTK - \"receptor tyrosine kinase\") je označení pro skupinu receptorů, které se nacházejí na vnějším povrchu membrán buněk. Obsahují tyrosinkinázu, enzym, který přenáší fosfátovou skupinu na aminokyselinu tyrosin. RTK mají vysokou afinitu k polypeptidům, jako jsou růstové faktory, cytokiny a některé hormony (především inzulin). Tyrosinkinasové receptory mají důležitou úlohu v rozvoji a vývoji mnoha typů rakoviny.\n\nV lidském genomu bylo objeveno přes 90 genů pro tyrosinkinázu. Z toho 58 genů obsahuje genetický kód pro bílkoviny tyrosinkinásového receptoru.\n\nMnoho tyrosinkinásových receptorů jsou monomery (jejich velká molekula tvoří jedinou podjednotku), ale některé další, jako např. inzulínový receptor, jsou oligomery (receptor se skládá z dvou či více podjednotek). V případě inzulínového receptoru se konkrétně jedná o dimer. Každá podjednotka má transmembránovou proteinovou doménu složenou z řetězce 25-38 aminokyselin, jehož N-konec je na extracelulárním konci (u inzulínového receptoru se označuje jako α) a C-konec na intracelulárním (β). Extracelulární N-konec řetězce je složen z velké proteinové domény, ke které se připojují výše zmíněné ligandy. Mimobuněčný C-konec řetězce obsahuje tyrosinkinasové domény zodpovědné za tyrosinkinasové aktivitu těchto receptorů.\n\nV biochemii je kináza typem enzymu, který přenáší fosfátové skupiny z molekul s makroergními vazbami (především z ATP) na specifickém cílové molekuly, čímž je povyšuje na vyšší energetický stav a ony díky tomu změní svou konformaci, což vede ke změně biologické aktivity takto fosforylované cílové molekuly. Celý proces se nazývá fosforylace. Enzym, který provádí opačnou reakci, se nazývá fosfatáza. Kinázy, které specificky v daném bílkovinném řetězci specificky fosforylují aminokyselinu tyrosin, se nazývají právě tyrosinkinasy.\n\nNavázání růstového faktoru na extracelulární doménu RTK spustí dimerizaci se sousedním receptorem stejného druhu. (Dimerizace je spojení dvou monomerů). Dimerizace vede k rychlé aktivaci cytoplazmatických domén tyrosinkinasy, která následně autofosforyluje tyrosinové zbytky v intracelulárních doménách receptoru, čímž dojde k celkové aktivaci receptoru.\n\nFosforylované specifické tyrosinové zbytky společně s celým aktivovaným receptorem vytváří vazebná místa pro SH2 domény a PTB domény.\nSpecifické proteiny, které obsahují tyto domény, jsou Src a fosfolipáza C. Fosforylace a aktivace těchto dvou proteinů je počátečním krokem v transdukci signálu. Jiné proteiny, které se navazují na aktivovaný receptor působí jako tzv. adaptorové proteiny. Samy o sobě nemají enzymovou aktivitu. Tyto adaptorové proteiny představují začátek jiných alternativních signálních drah, jako např. signální kaskády MAP kinasy.\n\nBylo objeveno přibližně 20 tříd. Některé z nich nesou tyto anglické názvy:\n\n\nFibroblastové růstové faktory (FGF - Fibroblast growth factor receptor) jsou největší rodinou růstových faktorů sestávající z 23 členů. Při přirozeném posttranslačním sestřihu týkajícího se čtyř genů pro FGFR dochází k tvorbě 48 odlišných izoforem FGFR.\nTyto izoformy se odlišují ve vlastnostech svých vazebných a kinasových domén, ačkoliv všechny obsahují shodnou extracelulární oblast složenou z tří imunoglobinu-podobných (Ig) domén (D1-D3), čímž náleží do nadrodiny imunoglobinů.\nK interakcím s FGF dochází cestou FGFR domén D2 a D3. Každý receptor může být aktivován různými fibroblastovými růstovými hormony. FGF mohou taktéž aktivovat více než jen jeden druh receptoru, což však neplatí pro FGF-7, který může aktivovat pouze FGFR2b. \nGen pro pátý FGFR protein, FGFR5, byl také objeven. Na rozdíl od FGFR 1-4 postrádá cytoplasmatickou tyrosinkinasovou doménu a jediná isoforma tohoto receptoru obsahuje pouze extracelulární domény D1 a D2.\n\nVaskulární endotelový růstový faktor (VEGF - Vascular endothelial growth factor) významně přispívá k proliferaci endoteliálních buněk cév a ke zvýšení celkové permeability cév. Dva specifické tyrosinkinasové receptory dokáží vázat VEGF: VEGFR-1 a VEGFR-2.\n\nVEGF receptory mají extracelulární část sestávající ze sedmi imunoglobinu-podobných domén, proto jako v případě receptorů pro FGF patří do nadrodiny imunuglobinů. Také obsahují jednu transmembránovou oblast a jednu intracelulární oblast obsahující roztroušené tyrosinkinasové domény. VEGF-A se váže na VEGFR-1 a VEGFR-2. VEGFR-2 má mnohem větší význam pro signalizaci vaskulárního endotelového růstového faktoru než VEGFR-1, jehož funkce je méně známa. Předpokládá se, že VGFR-1 má určitou úlohu v modulaci signálu z VEGFR-2. Jiná funkce VEGFR-1 může být úloha jako \"odlákávajícího\" receptoru, který snižuje množství ligandů vázaných na FEGFR-2. Toto se zdá být nejdůležitější v průběhu vaskulogeneze u embrya. Třetí receptor byl také objeven (VEGFR-3). VEGF-A nemá k němu prakticky žádnou afinitu. VEGFR-3 je důležitý v lymfangiogenezi.\n"}
{"id": "340944", "url": "https://cs.wikipedia.org/wiki?curid=340944", "title": "Brkoslav severní", "text": "Brkoslav severní\n\nBrkoslav severní (\"Bombycilla garrulus\") je zpěvný pták velký jako špaček obecný.\n\nMá cirkumpolární rozšíření, hnízdí v severní Skandinávii, na Sibiři, Dálném východě a na severozápadu Severní Ameriky. Při hnízdění není jeho výskyt nijak hustý, v zimě se však v hejnech stahuje na jih do střední Evropy, výjimečně ještě jižněji (Malta, Kypr, v roce 1841 byl dokonce zaznamenán v severním Alžírsku).\n\nBrkoslav severní na území Česka pravidelně zimuje či tudy protahuje, jeho početnost je však značně kolísavá. Dokonce existuje několik neověřených zpráv o hnízdění. Jediná Faunistickou komisí České společnosti ornitologické akceptovaná (březen 2003) zpráva o hnízdění je historická z roku 1941 ze zámeckého parku ve Smilkově, uznaná na základě objevené korespondence pozorovatele Libora Chaloupky s Otto Kadlecem.\n\nŽiví se převážně hmyzem, ale s oblibou ozobává ovoce (bobule), zvláště v zimě. Je to jeden z mála ptáků který požírá jmelí bílé, ochmet evropský a kalinu obecnou. Dožívá se průměrně pěti let.\n\nVelký jako špaček s hustým opeřením a krátkým, žlutě zakončeným ocasem. Kostřec je šedý, na hlavě má pták chocholku. Cvrčivý hlas. Let je rychlý, podobný letu špačka.\n\nBrkoslav se objevuje na deskových obrazech již v gotice, příkladem je Madona zbraslavská. Na tomto obraze z let 1350–1360 drží Ježíšek v ruce právě brkoslava. Obvyklejší je v tomto provedení spíše stehlík obecný.\n\n"}
{"id": "340949", "url": "https://cs.wikipedia.org/wiki?curid=340949", "title": "Panelák (seriál)", "text": "Panelák (seriál)\n\nPanelák je slovenský televizní seriál, který se vysílal na slovenské komerční stanici JOJ. Seriál se poprvé na televizní obrazovce objevil 18. února 2008 s první epizodou s názvem Nová sousedka.\n\nSeriál se zpočátku vysílal každý všední den večer ve 21.15, reprízy potom v 17.15, seriál se ale stával čím dál tím více úspěšnějším a začal porážet konkurenční televize a tak se jeho vysílání přesunulo na 20:20.\n\nPůvodně bylo v plánu 193 epizod, ale díky úspěchu seriálu se odvysílalo během 15 řad až 1309 epizod. Seriál se tak stal nejdéle vysílaným seriálem v historii SR, přičemž autoři po sedmi letech oznámili jeho konec. Poslední epizoda seriálu byla odvysílaná 17. června 2015.\n\nPro seriál byl používán slogan „Panelák – miesto, kde to žije!“ Úvodní píseň k tomuto seriálu nazpívala slovenská skupina Desmod, píseň se jmenuje \"Lavíny\". Scénáře k tomuto seriálu se ujal velmi úspěšný scenárista a dramaturg Andy Kraus, který stál u zrodu takových projektů jako jsou \"Uragán\", \"Hurikán\" a \"Susedia\" - nejsledovanější seriál na Slovensku.\n\nRok a půl po skončení seriálu 29. října 2016 Televize JOJ oficiálně oznámila, že opět začala s jeho výrobou, a v roce 2017, tedy na 15. výročí televize, se Panelák znovu vrátí na obrazovky.\n\nPodle informací televize Joj se na obrazovky vrátí úspěšná herečka Hana Gregorová, která ztvárňovala paní Jarmilu. Po smrti herce Juraja Slezáčka se pochopitelne neobjeví rodina Blichárovcov.\n\nTelevize JOJ oznámila, že 16. řada seriálu je definitivně poslední.\n\n\n\n\n"}
{"id": "340951", "url": "https://cs.wikipedia.org/wiki?curid=340951", "title": "Birnhorn", "text": "Birnhorn\n\nBirnhorn je nejvyšší vrchol vápencového pohoří Steinberge, které se rozprostírá v rakouské spolkové zemi\nSalcbursko a patří do skupiny Severních vápencových Alp. Vrchol je vysoký 2634 m n. m. a leží v\nčásti tohoto pohoří nazvané Leoganger Steinberge. Vrchol je charakteristický svou téměř 1400 metrů vysokou jižní\nstěnou, která patří k nejvyšším stěnám Východních Alp. V této stěně se také nachází spousta lezeckých cest.\n\nPrvní úspěšný výstup na tento vrchol podnikl salcburský profesor Karl Thurwieser v roce 1831.\n\nNa vrchol je možné se dostat několika cestami:\n\n\n\n\n"}
{"id": "340952", "url": "https://cs.wikipedia.org/wiki?curid=340952", "title": "Hodina zpěvu", "text": "Hodina zpěvu\n\nHodina zpěvu je dětský televizní pořad, vysílaný Českou televizí (původně Československou televizí) od roku 1988, jehož autory jsou Zdeněk Svěrák a Jaroslav Uhlíř. Nové díly pořadu jsou vysílány jednou ročně v prosinci. Reprízy pak většinou o letních prázdninách.\n\nKaždý díl probíhá v duchu vyučovací hodiny ve škole. Žáky jsou členové dětského sboru Sedmihlásek. Zdeněk Svěrák a Jaroslav Uhlíř zastávají role učitelů. V průběhu hodiny se střídá jejich výklad a jimi složené písně. Počet písní se většinou pohybuje kolem osmi. Na závěr každé epizody vždy zazní píseň \"Není nutno\".\n\nVýběry populárních písní vycházejí také ve zpěvnících a na kazetách a Audio CD.\n\nVyšlo také DVD \"\", které obsahuje první čtyři díly pořadu.\n\nPísně jsou řazeny podle epizody a pořadí, ve kterém zazněly. Je vynechána píseň \"Není nutno\", která se vyskytuje na konci každé epizody. U každé písně je uvedeno, zda má (A) nebo nemá (N) vlastní videoklip natočený v exteriéru. (?) značí, že tato informace chybí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "340953", "url": "https://cs.wikipedia.org/wiki?curid=340953", "title": "Éliette Abécassisová", "text": "Éliette Abécassisová\n\nÉliette Abécassisová (nepřechýleně Éliette Abécassis; * 27. ledna 1969 Štrasburk) je francouzská spisovatelka a historička, zabývající se dějinami židovského národa. Je dcerou filozofa a historika Armanda Abécassise. Studovala na významné pařížské vysoké škole École normale supérieure a přednáší filozofii na fakultě v Caen. Je praktikující židovkou a uznávanou znalkyní židovského náboženství a kultury.\n\nPro svůj první román s názvem \"Qumran\", který vyšel v roce 1996, si spisovatelka vybrala téma spojené s archeologickým nalezištěm Kumrán (\"Qumrân\") na suché planině u severozápadního břehu Mrtvého moře v Izraeli. Nespokojila se však se svými dosavadními znalostmi židovského světa, nýbrž provedla vlastní výzkum v Izraeli, a to v Jeruzalémě a přímo v Kumránu, ale také ve Spojených státech. Aby získala co nejpodrobnější informace, strávila tímto zkoumáním tři roky. Její velké úsilí se vyplatilo, ačkoliv několik známých vydavatelství zprvu odmítlo román uveřejnit. Až vydavatelství Ramsay, kde byla Éliette Abécassisová známá díky svému otci, její prvotinu přijalo s nadšením. Román měl okamžitě po svém prvním vydání velký úspěch a byl od té doby přeložen do osmnácti jazyků.\n\n\n"}
{"id": "340957", "url": "https://cs.wikipedia.org/wiki?curid=340957", "title": "Alipi Kostadinov", "text": "Alipi Kostadinov\n\nAlipi Kostadinov (* 16. dubna 1955 Petrovice, Československo) je český cyklista, reprezentant bývalého Československa, v jehož dresu vybojoval spolu s Michalem Klasou, Jiřím Škodou a Vlastiborem Konečným bronzovou medaili v silničním závodě mužstev na olympijských hrách v Moskvě v roce 1980.\n"}
{"id": "340960", "url": "https://cs.wikipedia.org/wiki?curid=340960", "title": "Sběrač rosný", "text": "Sběrač rosný\n\nSběrač rosný (\"Onymacris unguicularis\") je africký pouštní brouk z čeledi potemníkovitých, z rodu \"Onymacris\". Je známý hlavně tím, že dokáže přijímat tekutiny z mlhy, která se mu usazuje na těle. Je nelétavý a endemický, vyskytuje se pouze na území Namibie, vzácně i v Angole. Má celkem dva poddruhy:\n\nŽije v jihozápadní Africe na území Namibie a Angoly v Namibské poušti. Má černé zbarvení charakteristické pro zdejší potemníky, dlouhé končetiny a rýhovaný zadeček. Asi 2 cm na délku. Odolnost povrchu jeho trupu vůči otěru pískem zajišťuje vysoký obsah melaninu v kutikule. Většinu dne tráví zahrabaný hluboko do písku, čímž se chrání před slunečním žárem. Potravu sbírá převážně v noci. Živí se drobným hmyzem.\n\nJedním z důvodů, proč je tento africký brouk tak známý, je i to, že má schopnost přijímat tekutiny z mlhy. Před východem slunce si opatřuje vodu tak, že se postaví na vrchol písečné duny vzhůru zadečkem. Díky černé barvě jeho tělo vyzařuje teplo více nežli okolní písek, tím se sběrač ochlazuje pod teplotu rosného bodu a na jeho těle kondenzuje vzdušná vlhkost. Kapky pak stékají k jeho ústnímu otvoru.\n\nSběrač rosný se díky svým dlouhým nohám dokáže po dunách písku pohybovat velmi rychle.\n\n"}
{"id": "340961", "url": "https://cs.wikipedia.org/wiki?curid=340961", "title": "Seznam dílů seriálu Lovci duchů", "text": "Seznam dílů seriálu Lovci duchů\n\nToto je seznam dílů seriálu \"Lovci duchů\". Americký dramatický seriál \"Lovci duchů\" vysílala v letech 2005–2006 americká televize The WB a od roku 2006 jej vysílá stanice The CW. Dosud bylo odvysíláno dílů seriálu. V českém znění uvedla TV Prima první dvě řady v letech 2006–2008. Další čtyři série byly premiérově odvysílány na stanici Prima Cool v letech 2010–2014.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />318<section end=\"ep\" /> dílů seriálu.\n"}
{"id": "340963", "url": "https://cs.wikipedia.org/wiki?curid=340963", "title": "Břit", "text": "Břit\n\nBřit (neboli řezný klín) je aktivní část řezného nástroje, která při obrábění vniká do materiálu a odděluje třísky.\n\nZákladní úhly řezných nástrojů jsou znázorněny na obrázku soustružnického nože\nÚhel břitu je dán nástrojem, ale skutečné funkční tzv. „řezné úhly“ čela a hřbetu se mění podle polohy břitu vůči obráběnému povrchu a směru posuvu. Geometrické poměry na čele a na hřbetu nástroje se znázorňují pomocí břitových diagramů.\n\nHrana vytvořená průnikem čelní a hřbetní plochy se nazývá ostří.\n\nÚhel beta podle materiálu \n\n"}
{"id": "340964", "url": "https://cs.wikipedia.org/wiki?curid=340964", "title": "Řehoř Zajíc z Valdeka", "text": "Řehoř Zajíc z Valdeka\n\nŘehoř Zajíc z Valdeka (asi 1235 – 6. září 1301, pravděpodobně Praha) byl pražský biskup.\n\nPocházel z českého panského rodu Zajíců z Házmburka. Přibližně od roku 1270 působil jako kanovník scholastik v kapitule při katedrále sv. Víta, jež v této době byla v období svého rozkvětu, a roku 1277 se stal jejím děkanem. V této funkci vedl roku 1278 vyjednávání o papežském potvrzení a posvěcení Tobiáše z Bechyně, který jej pak 8. března 1282 vysvětil na kněze. Na návrh probošta Jana ze Sadské zvolila kapitula roku 1296 Řehoře Zajíce biskupem po zesnulém Tobiášovi z Bechyně.\n\nZ období biskupského úřadu Řehoře Zajíce se dochovala řada listin. Zúčastnil se mj. korunovace krále Václava II. a byl následně přítomen položení základního kamene klášterního kostela na Zbraslavi. Řehoř Zajíc z Valdeka byl pohřben v katedrále sv. Víta.\n\n"}
{"id": "340969", "url": "https://cs.wikipedia.org/wiki?curid=340969", "title": "Čejka", "text": "Čejka\n\nČejka může být:\n\n\n\n\n"}
{"id": "340971", "url": "https://cs.wikipedia.org/wiki?curid=340971", "title": "Čistá (Rovná)", "text": "Čistá (Rovná)\n\nČistá (do roku 1948 Město Litrbachy, německy: \"Lauterbach Stadt\") je základní sídelní jednotka obce Rovná v okrese Sokolov. Původní středověké horní město zcela zaniklo v polovině 20. století. Nacházelo se v nadmořské výšce 780 až 800 metrů na náhorní plošině Slavkovského lesa, asi 10 kilometrů jihovýchodně od Sokolova. Katastrální území Čistá u Rovné má rozlohu 13,96 km².\n\nPrvní písemné zmínky o Čisté pocházejí z roku 1350; v té době nesla německý název Lauterbach, přináležela k panství Bečova nad Teplou a jejími majiteli byl rod Riesenburků. Z nich vlastnictví vsi přešlo roku 1411 na pány z Plavna a koncem 15. století připadla Pluhům z Rabštejna. Největší ekonomický rozvoj nastal počátkem 16. století kdy v jejím těsném sousedství byla objevena ložiska cínové rudy. Pro vzrůstající potřeby cínových dolů (důl Jeroným) – zejména zásobování vodou a plavení dřeva na výdřevy – byl v 30. letech okolo Čisté vybudován vodní kanál \"Flossgraben\" či Dlouhá stoka (ten zde protéká dodnes). Roku 1547 byla Čistá Pluhům z Rabštejna zkonfiskována; o čtyři roky později, roku 1551 obdržela privilegia královského horního města. Městský znak jí udělil král Ferdinand I.\n\nPokles těžby cínu a celkový úpadek města nastal v období třicetileté války. Katolická reformace a pronásledování protestantů mělo za následek odliv obyvatel do nedalekého Saska kde mohli svobodně vyznávat svoji víru. V roce 1772 zachvátil město zničující požár. V následujících letech, 1772 až 1774, byl vystavěn katolický kostel svatého Michala, od kterého vedla ke hřbitovu Křížová cesta. Podle sčítání obyvatelstva roku 1880 měla Čistá v této době téměř dva tisíce obyvatel.\n\nV letech 1869–1900 byla vedena pod názvem \"Lauterbach\" v okrese Falknov, v roce 1910 jako \"Lauterbach Stadt\" v okrese Falknov, v roce 1921–1930 jako \"Město Litrbachy\" v okrese Loket, v roce 1950 jako osada obce Krásno v okrese Karlovy Vary, později už bez obyvatel jako součást obce Rovná v okrese Sokolov.\n\nPo skončení druhé světové války Litrbachy postihlo roku 1946 vysídlení německého obyvatelstva a teprve tehdy dostalo město české jméno Čistá. Zanikla po roce 1949, kdy bylo začleněno do vojenského výcvikového prostoru. Do současnosti se z budov zachovaly jen málo patrné zbytky.\n\nDůl Jeroným je od roku 2008 národní kulturní památkou.\n\nNedaleko obce u Zaječího vrchu je pomník dvanácti žen zemřelých při pochodu smrti v roce 1945.\n\nMěsto zaniklo během vojenského cvičení, během něhož byl natočen vojenský instruktážní film Boj o osadu. Součástí tohoto cvičení/filmu bylo i cvičné bombardování a demolice domů projíždějícím tankem.\n\nPopis zničení obce obsahuje publikace \"Historie Vojenského újezdu Prameny aneb Chlapci z Opičích hor\" od Rudolfa Tomíčka.\n\n\n"}
{"id": "340972", "url": "https://cs.wikipedia.org/wiki?curid=340972", "title": "Boheminium", "text": "Boheminium\n\nPark Boheminium je turistický naučně-poznávací park na východním okraji Mariánských Lázní. Leží v nadmořské výšce 750 metrů, asi 1 kilometr od centra města, poblíž hotelu Krakonoš a restaurace Levada. Vede k němu lanová dráha, poblíž se nachází i konečná stanice městských autobusových linek. Rozléhá se na ploše 6 hektarů a ročně ho navštíví kolem 100 tisíc návštěvníků. V roce 2018 navštívilo park Boheminium 132 tisíc turistů. Řadí se tak mezi nejnavštěvovanější atrakce celého Karlovarského kraje. Dnes nabízí expozici více než 70 zmenšenin významných českých památek, jako jsou hrady, zámky či rozhledny.\n\nPark byl pro veřejnost otevřen v červnu 1999 pod názvem Miniaturpark. Prvním modelářským průkopníkem byl Jan Stehlík, tvůrce první miniatury zámku Červená Lhota v měřítku 1:25. Expozice obsahovala 6 modelů – zámek Červená Lhota, vrch Krakonoš, starobylou rotundu sv. Jiří na hoře Říp, kostel sv. Mikuláše s Černou věží, Staré bělidlo s vodním mlýnem a tažný remorkér Bivoj. Park rychle nabýval oblíbenosti u zákazníků, v roce 2002 se však zavřel z důvodu úpadkového řízení a zájmu developerů o pozemek. Firma se nakonec udržela a v červnu 2003 byl park znovu otevřen.\n\nPrvní velký model památky UNESCO, poutní kostel sv. Jana Nepomuckého na Zelené Hoře u Žďáru nad Sázavou, byl představen na podzim 2003. V té době se také park přejmenoval na současný název Boheminium. \n\nV roce 2005 přibyly na nejvyšším místě parku modely libereckého Ještědu a kynžvartského Metternichova zámku. O rok později se park objevil v cestovatelském pořadu České televize Toulavá kamera. V lednu 2009 byl na veletrhu cestovního ruchu Regiontour v Brně představen model hradu Karlštejn, který se poté také zařadil do expozice parku.\n\nV roce 2010 podpořilo Boheminium i město Mariánské Lázně, odkoupilo pozemek z konkursního řízení do svého majetku. Společnost Boheminium Mariánské Lázně, s.r.o., se od 1. ledna 2011 stala nájemcem nemovitosti města a na vlastní náklady investuje do provozu, rozvoje i tvorby dalších modelů českých památek. Mariánskolázeňská modelářská dílna má již dvacetiletou praxi a patří mezi nejlepší v oboru.\n\nV roce 2011 Park Boheminium započal spolupráci s věznicí v Horním Slavkově, od té doby se tamější vězni podílí na výrobě modelů, ať už přípravou dílčích komponent nebo i tvorbou celých miniatur pod autorským vedením.\n\nV posledních letech se park nadále rozrůstá a v areálu je již přes 70 miniatur, všechny s informační podporou v češtině a dalších třech světových jazycích. Popularita parku rok od roku roste a dnes je jedinou atrakcí svého druhu na území České republiky a čtvrtým největším parkem miniatur v Evropě. Pěší cesty se táhnou v délce 2,8 kilometrů, doporučená doba prohlídky jsou 2-3 hodiny. Park je otevřen celoročně od 10 do 18 hodin, v období prázdnin do 19 hodin.\n\n\n"}
{"id": "340974", "url": "https://cs.wikipedia.org/wiki?curid=340974", "title": "George Green", "text": "George Green\n\nGeorge Green (14. červenec 1793 Sneinton (Nottingham) – 31. květen 1841 Nottingham) byl britský matematik a fyzik, jenž je autorem konceptu dnes označovaného jako Greenovy funkce či Greenovy věty.\n\nGreenův životní příběh je výjimečný tím, že svých nejvýznamnějších výsledků dosáhl jako téměř úplný samouk. Narodil se v anglickém městečku Sneinton, které je dnes částí města Nottinghamu, a zde prožil i převážnou část svého života. Jeho otec byl pekař, jenž si postavil větrný mlýn, kde mlel obilí. George ve svém mládí chodil do školy jen přibližně jeden rok mezi svým osmým a devátým rokem.\n\nV dospělosti George Green pracoval ve mlýně svého otce, po němž roku 1829, po jeho smrti, zdědil majetek. Není známo, kdy začal studovat matematiku. Vzhledem k tomu, že v jeho době byl intelektuální život v Nottinghamu značně omezený, je i pro historiky způsob, jakým Green získával informace o vědeckých pokrocích v matematice, obestřen záhadou. V Nottinghamu žil v té době jediný člověk s uznávaným matematickým vzděláním, John Toplis.\n\nRoku 1828 vydal Green tiskem \"Pojednání o použití matematické analýzy na teorie elektřiny a magnetismu\". V této stati uvedl několik významných myšlenek, mezi nimi teorém podobný Greenovu teorému, koncept potenciálových funkcí, který je používán v současné fyzice, a pojem dnes označovaný jako Greenovy funkce. Tuto práci Green vydal vlastním nákladem na základě subskripce 51 osob, z nichž většinu tvořili jeho přátelé, kteří pravděpodobně nemohli jeho vývodům rozumět. Jeden exemplář však zakoupil matematik Edward Bromhead, jenž Greena povzbuzoval, aby ve svém matematickém bádání pokračoval. Green jeho nabídku spolupráce zprvu považoval za neupřímnou a nereagoval na ni; obrátil se na něj teprve o dva roky později.\n\nKdyž nakonec došlo k jejich vzájemnému kontaktu, Bromhead Greenovi umožnil roku 1833 vstoupit ve věku 40 let na univerzitu v Cambridge. Studoval velmi úspěšně a roku 1837 získal diplom. Poté byl přijat na fakultu „Gonville and Caius College“. Jeho další publikace zasahovaly do oborů optiky, akustiky a hydrodynamiky. Roku 1840 však vážně onemocněl a vrátil se proto do Nottinghamu. Tam pak následujícího roku zemřel.\n\nGreenovi jeho práce během jeho života přinesla jen málo uznání ze strany ostatních matematiků. Znovu ji objevil a uvedl ve známost teprve roku 1846 Lord Kelvin.\n\nNa univerzitě v Nottinghamu nese jméno George Greena univerzitní knihovna obsahující především spisy z oblasti inženýrských a přírodních věd. Roku 1986 byl zrestaurován Greenův větrný mlýn. V tomto objektu se dnes nachází muzeum věnované životu a dílu G. Greena a slouží také jako funkční příklad větrného mlýna z 19. století.\n\n\n\n"}
{"id": "340977", "url": "https://cs.wikipedia.org/wiki?curid=340977", "title": "Mothership (album)", "text": "Mothership (album)\n\nMothership je kompilace největších hitů anglické rockové skupiny Led Zeppelin. Bylo vydáno vydavatelstvími Atlantic Records a Rhino Entertainment 12. listopadu 2007 ve Spojeném království a 13. listopadu 2007 ve Spojených státech. Album bylo vydáno ve stejný den, kdy se úplný výběr skladeb Led Zeppelin stal dostupným v internetových obchodech včetně iTunes. Obal alba vytvořil umělec Shepard Fairey.\n\nPísně obsažené na albu byly vybrány přeživšími členy Led Zeppelin - Robertem Plantem, Jimmym Pagem a Johnem Paulem Jonesem - tak, aby reprezentovaly všech osm studiových alb skupiny. Kromě dvoudiskové verze jsou k dispozici i „deluxe“ a „collector's“ (sběratelská) verze, které osbahují i DVD s různým živým materiálem z dříve vydaného Led Zeppelin DVD. 26. srpna 2008 bude také vydán set obsahující 4 vynilové LP desky.\n\n\n\n(DVD v Deluxe edici) – \"výběr z Led Zeppelin DVD\"\n\nAlbum \"Mothership\" debutovalo na 4. pozici hitparády \"UK Albums Chart\" s 58 000 prodanými kusy, také debutovalo na \"New Zealand Albums Chart\" na první pozici a udrželo si ji po několik týdnů. album zároveň debutovalo na sedmé pozici americké hitparády \"Billboard 200\" se 136 000 prodanými kusy v prvním týdnu prodeje. Zatím bylo prodáno přes 925 257 kopií alba ve Spojených státech a bylo 2x certifikováno platinovým asociací RIAA.\n"}
{"id": "340979", "url": "https://cs.wikipedia.org/wiki?curid=340979", "title": "Winona Ryder", "text": "Winona Ryder\n\nWinona Laura Horowitz (* 29. října 1971, Winona, Minnesota, USA), známá spíše pod profesionálním jménem Winona Ryder, je americká herečka.\n\nSvoji kariéru zahájila v roce 1986. Přestože svůj první debut zaznamenala již ve čtrnácti letech ve filmu \"Lucas\" (1986), její první významnější role přišla až o dva roky později, kdy ztvárnila postavu sebevražedné teenagerky Lydie Deetz v černé komedii \"Beetlejuice\" (1988). Po řadě vystoupení ve filmech a televizních pořadech přišla role v kultovním filmu \"Heathers\" (1989).\n\nVelký úspěch u kritiků zaznamenala ve filmu \"Věk nevinnosti\" (1993). Děj tohoto filmu (podle stejnojmenného románu Edithy Whartonové) se odehrává převážně v USA v prostředí newyorské vysoké společnosti 70. let 19. století, ale také v Paříži. Režisérem byl Martin Scorsese, kterého herečka považuje za nejlepšího režiséra světa. V tomto filmu, ve kterém jejími hereckými partnery byli Michelle Pfeiffer (hraběnka Oleńska) a Daniel Day-Lewis (Newland Archer), ztvárnila Winona Ryder roli Archerovy snoubenky a později manželky May Welland. Byla za ni nominována na Oscara za vedlejší ženskou roli a nadto za ni obdržela Zlatý glóbus ve stejné kategorii. Filmový kritik Vincent Canby napsal tehdy v New York Times: \"„Ms Ryder is wonderful as this sweet young thing who's hard as nails, as much out of ignorance as of self-interest.“\" (Slečna Ryder je báječná coby to sladké mladé stvoření, které je tvrdé jako hřebíky, a to jak z nevědomosti, tak z vlastního zájmu.)\n\nO rok později byla Ryder opět nominována na Oscara, nyní však v kategorii nejlepší herečka, za ztvárnění role Jo March ve filmu \"Malé ženy\" () (1994). Známá je rovněž pro roli ve filmu \"\" () (1997). V roce 2000 obdržela Winona Ryder svou hvězdu na Chodníku slávy v Hollywoodu.\n\n<div style=\"font-size: 95%\">\n"}
{"id": "340981", "url": "https://cs.wikipedia.org/wiki?curid=340981", "title": "Early Days: Best of Led Zeppelin Volume One", "text": "Early Days: Best of Led Zeppelin Volume One\n\nEarly Days: Best of Led Zeppelin Volume One je výběrové album anglické rockové skupiny Led Zeppelin. Bylo vydáno vydavatelstvím Atlantic Records dne 23. listopadu 1999. Písně na tomto albu jsou vybrány z produkce Led Zeppelin v období mezi lety 1968 - 1972.\n\nAlbum debutovalo na 71. pozici hitparády \"Billboard's Pop Albums chart\".\n\n\n"}
{"id": "340982", "url": "https://cs.wikipedia.org/wiki?curid=340982", "title": "Škoda 28Tr Solaris", "text": "Škoda 28Tr Solaris\n\nŠkoda 28Tr Solaris je třínápravový trolejbus vyráběný ve spolupráci firem Škoda Electric (elektrická výzbroj a kompletace) a Solaris Bus & Coach (karoserie). Výroba probíhala v letech 2008–2015.\n\nO výrobě nového typu trolejbusu Škoda rozhodla skutečnost, že zatímco někteří dopravci požadovali patnáctimetrový třínápravový vůz, firma Irisbus Iveco, do roku 2008 výhradní dodavatel karoserií pro Škodu Electric, žádné takové vozidlo nevyrábí. Proto se Škoda Electric rozhodla spolupracovat s polským výrobcem Solaris, který standardně produkuje autobusy Urbino 15 s délkou 15 metrů a který již má s dodávkami svých karoserií pro trolejbusy zkušenosti (viz Solaris Trollino 15).\n\nJako první byly trolejbusy 28Tr dodány do Pardubic. Dopravní podnik města Pardubic (DPMP) objednal celkem osm těchto vozů, přičemž do konce roku 2008 byly dodány čtyři trolejbusy Škoda 28Tr Solaris, zbývající čtyři vozidla měla být dodána v průběhu roku 2009. Cena jednoho vozu byla nižší než 11 milionů Kč.\n\nPrvní trolejbus 28Tr dorazil do Pardubic 20. října 2008. Po úpravě exteriéru a obdržení evidenčního čísla 400 vyrazil 22. října na první zkušební jízdy v pardubické trolejbusové síti. Již 25. října 2008 byl trolejbus 28Tr poprvé zařazen do zkušebního provozu s cestujícími. Následující vozy, jejichž finální montáž a první zkušební jízdy proběhly v Ostravě (první byl zkompletován v Plzni), dorazily do dopravního podniku postupně od 3. do 5. prosince (v pořadí 401 – 403 – 402). Dne 15. prosince 2008 se uskutečnilo jejich slavnostní předání, při kterém všechny čtyři nové vozy obdržely jména vítězů Velké pardubické z 19. století. Další dva trolejbusy č. 404 a 405 byly do Pardubic dodány v prosinci 2009. V letech 2011–2012 vyrobila Škoda Electric pro DPMP další čtyři vozy typu 28Tr, které byly spolufinancované z evropských fondů ROP. První dva vozy byly dodány v září 2011, další dva vozy v září 2012.\n\nV letech 2009–2011 zakoupilo šest trolejbusů Škoda 28Tr Solaris město Teplice, sedmý vůz stejného typu byl dodán roku 2015. Na konci roku 2011 byly dva vozy 28Tr dodány Dopravnímu podniku města Ústí nad Labem, na které v letech 2014 a 2015 navázala dodávka dalších 16 trolejbusů.\n\n"}
{"id": "340983", "url": "https://cs.wikipedia.org/wiki?curid=340983", "title": "Petr Oliva", "text": "Petr Oliva\n\nPetr Oliva (14. února 1943 Praha – 9. února 2019 Praha) byl český herec.\n\nPo absolutoriu pražské DAMU debutoval v roce 1964 ve filmu Atentát. Byl také dabingovým hercem, který propůjčil svůj hlas na filmovém plátně např. Pierru Richardovi, Paolo Villaggimu či Bodiemu z britského seriálu \"Profesionálové\". Vedl svůj vlastní divadelní soubor. Poprvé byl Oliva ženatý s herečkou Reginou Rázlovou, s níž se seznámil v kladenském divadle a s níž měl syna Lukáše a dceru Adélu. Jeho druhou manželkou byla herečka Dagmar Čárová, se kterou měl syna Pavla.\n\nPetr Oliva zemřel 9. února 2019 na následky zápalu plic. Poslední rozloučení proběhlo 15. února 2019 ve smuteční síni na pražských Olšanech, a to bez účasti veřejnosti.\n\n\n\n"}
{"id": "340986", "url": "https://cs.wikipedia.org/wiki?curid=340986", "title": "Martin Maxa", "text": "Martin Maxa\n\nMartin Maxa, rodným jménem Ivan Varga (* 15. března 1961 Most) je český zpěvák, kytarista a skladatel.\n\nNavštěvoval gymnázium v Teplicích, poté studoval nejprve architekturu, ale vystudoval Fakultu tělovýchovy a sportu na Univerzitě Karlově v Praze. Po skončení vysokoškolských studií pracoval krátce jako učitel tělocviku. Je zakládajícím členem kapely Náhodná sešlost, která jej stále doprovází. Taktéž je majitelem nemovitosti, která prochází pomalou rekonstrukcí a ve které dříve sídlil hudební klub Pijonýr. Vystupuje v muzikálu Tři mušketýři.\n\nKromě hudby se věnuje svému dalšímu koníčku, kterým je malování. Dle vlastních stránek se svými obrazy prosadil dříve než v oblasti populární hudby. Největších úspěchů dosáhl hlavně ve Spolkové republice Německo.\n\nV roce 2006 neúspěšně kandidoval do Senátu za uskupení Jany Bobošíkové Politika 21.\n\nPři volební kampani k volbám do Evropského parlamentu v roce 2009 vystupoval na akcích KSČM.\n\nZískal ocenění \"Skokan roku\" v anketě Zlatý slavík za rok 2000, v roce 2001 se ve stejné anketě umístil na 3. místě v kategorii \"Zpěvák roku\".\n\nJe svobodný, s přítelkyní Sylvou má syna Ivana a dceru Emu, dále má dceru Barboru z prvního manželství.\n\nV současné době věnuje Martin většinu svého volného času přípravám na multimediální muzikál Naháči, v němž si zahraje roli profesora - gaye, který skrývá svoji orientaci. V říjnu 2012 vydal zatím své poslední, v pořadí již páté čistě autorské album.\n\nOd začátku roku 2013 se stal moderátorskou posilou pořadu Prominenti TV Barrandov. V uvádění pořadu se bude střídat s Petrou Černockou a Monikou Marešovou.\n\n\n"}
{"id": "340988", "url": "https://cs.wikipedia.org/wiki?curid=340988", "title": "Latter Days: Best of Led Zeppelin Volume Two", "text": "Latter Days: Best of Led Zeppelin Volume Two\n\nLatter Days: The Best of Led Zeppelin Volume Two je výběrové album anglické rockové skupiny Led Zeppelin. Bylo vydáno vydavatelstvím Atlantic Records dne března 2000. Písně na tomto albu jsou vybrány z produkce Led Zeppelin v období mezi lety 1972 – 1980.\n\nAlbum debutovalo na 81. pozici hitparády \"Billboard's Pop Albums chart\".\n\n\nRozšířené CD obsahuje video živé produkce písně „Kashmir“ v Earls Courtu z roku 1975.\n\n"}
{"id": "340991", "url": "https://cs.wikipedia.org/wiki?curid=340991", "title": "The Battle of Evermore", "text": "The Battle of Evermore\n\n„The Battle of Evermore“ je píseň od anglické rockové skupiny Led Zeppelin. Poprvé byla vydána na jejich albu (Led Zeppelin IV) z roku 1971. Námět vznikl v Headley Grange, když Jimmy Page experimentoval s mandolínou, kterou vlastnil basista John Paul Jones.\n\nZpěvák Robert Plant v době vzniku písně četl o skotském folkloru, což ho inspirovalo k napsání textu. Plant však potřeboval ještě jeden hlas do skladby, a tak si pozval folkovou zpěvačku Sandy Denny. \"The Battle of Evermore\" je jedinou písní, kterou Led Zeppelin nahráli s hostujícím zpěvákem.\n\n\"The Battle of Evermore\" byla hrána živě na koncertní šňůře po USA v roce 1997. Pro tato živá představení, Jones zpíval Dennyiny vokály s Plantem a hrál na akustickou kytaru, zatímco Page hrál na mandolínu. Někdy také zpíval Dennyiny vokály bubeník John Bonham místo Jonese. Tato píseň, společně s písněmi „Misty Mountain Hop“, „Ramble On“ a „Bron-Yr-Aur Stomp“ obsahují odkazy na autora fantasy knih J. R. R. Tolkiena.\n"}
{"id": "340993", "url": "https://cs.wikipedia.org/wiki?curid=340993", "title": "Afrodita", "text": "Afrodita\n\nAfrodíté (starořecky Ἀφροδίτη, v čestině též Afrodita) je starověká řecká bohyně lásky, sexuality, plodnosti a krásy; vedle tohoto nejrozšířenějšího pojetí však může nabývat i zcela odlišných, nezřídka i nevyzpytatelných rysů. Jako jedna z nejvýznamnějších bohyní patří mezi dvanáct Olympanů. Vystupuje v celé řadě příběhů řecké mytologie a byla uctívána po celém řeckém, resp. antickém světě až do zániku pohanských kultů. V římském náboženství a mytologii je všeobecně ztotožňována s Venuší, v helénistickém kontextu někdy i s Isidou.\n\nKult Afrodíty u Řeků s největší pravděpodobností souvisí s původní syrskofénickou bohyní Astartou, která snad byla jejím předobrazem. Už v homérských textech je ovšem Afrodítin charakter zcela řecký a přes nedoloženost jejího jména v lineárním písmu B je možné, že byla uctívána již v mykénském období. \n\nTato bohyně se díky své kráse a kouzlům stala jednou z nejmocnějších bohyň, neodolali jí lidé ani bohové. Je manželkou boha Héfaista, avšak otcem jejích synů Foba, Deima a Eróta a dcery Harmonie je bůh války Árés. S bohem obchodu a pocestných Hermem má syna Hermafrodíta a s bohem moře Poseidónem další dva syny, Rhoda a Hérofila. Bohu vína Dionýsovi zplodila syna Priapa.\n\nV antickém umění se stala snad nejčastěji zobrazovanou postavou, jak na mozaikách a vázových malbách, tak sochách a na reliéfech. Nejstarší reliéfní zobrazení Afrodity lze spatřit na tzv. Trůnu Ludovisi z roku 460 př. n. l., kde se vynořuje z mořské pěny. Nejznámějšími sochařskými znázorněními jsou Praxitelova Afrodita Knidská ze 4. století př. n. l. a Afrodita Mélská (známější jako Venuše Mélská) z let 130 – 100 př. n. l., která je k vidění v pařížské galerii Louvre.\n\nStarověcí Řekové jí zasvětili několik zvířat: delfína, holubici, vrabce a vlaštovku, a také některé rostliny: mák, jablko, granátové jablko, myrtu a růži.\n\nPodle současných studií byla Afrodita pravděpodobně bohyně maloasijského původu, která se vyvinula ze syrsko-foinické bohyně Astarty, jež měla původ v asyrsko-babylónské bohyni lásky, Ištar. Řekové jí převzali už v období krétsko-mykénské civilizace přes ostrov Kypr a Kythéru, kde také byla nejvíce uctívána. Bohyni Afroditě zasvětili myrtu, růži, jablko, holubici, delfína, vlaštovku a lípu. Také jí bylo vystavěno mnoho chrámů po celém Řecku. Později se její kult rozšířil do starověkého Říma, kde byla ztotožněna se staroitalskou bohyní jara, Venuší. Mezi její slavné římské chrámy patří například chrám Venuše Roditelky a chrám Venuše a Romy v Římě. Afroditin kult byl vytlačen křesťanstvím.\n\nŘečtí autoři se v Afroditině původu neshodují. Podle Homéra byla dcerou boha Dia a bohyně deště Dióny. Podle básníka Hésioda se zrodila z mořské pěny oplodněné genitáliemi boha nebe, Urana, které mu uřízl a do moře odhodil jeho syn Kronos. \nAfrodita byla vyvrhnuta mořem na ostrově Kypr.\n\nJejí jméno pochází z řeckého aphros (mořská pěna), někdy se Afroditě říká Aphrogenia (Z pěny narozená). Na základě této události nesla přídomek \"Anadyomené\" – „vynořující se“.\n\nAfrodita byla Diem provdána za kulhavého boha ohně Héfaista. Héfaistos byl do Afrodity zamilovaný, ale jeho družka mu lásku neopětovala. Nemohla se smířit s manželovým vzhledem. Namísto toho trávila noci milostnými radovánkami s bohem války Áreem, mužem s pohlednou tváří a silným, statným a vypracovaným tělem.\n\nPokaždé když Héfaistos opustil dům, odešla bohyně za milencem. Dlouho by je nikdo z ničeho nepodezíral, dokud je Hélios, bůh slunce, nespatřil v Áreově paláci přímo při činu. Okamžitě o tom informoval Héfaista, který si i přes ohromný vztek na svou milovanou ženu dokázal uchovat chladnou hlavu a vymyslel plán, jak milence přistihnout a obvinit je před všemi bohy.\n\nZ bronzu Héfaistos ukoval nezničitelnou, avšak jemnou a hebkou síť, kterou potají připevnil na lože, ve kterých se spolu Afrodita a Áres milovali. Oznámil pak ženě, že odjíždí na ostrov Lémnos, kde rád trávil čas. Afrodita ihned do svého domu boha války pozvala. Héfaistos to moc dobře věděl a ve skutečnosti čekal na ráno, kdy se oba po noci plné rozkoše probudili a zjistili, že jsou uvěznění v síti.\n\nBůh kovář povolal všechny bohy ke spoutaným milencům a ukázal jim, jak mu je žena nevěrná. Po jejím otci Diovi (přinejmenším adoptivním) žádal, aby mu zaplatil tučné výkupné, jinak že bohyni nepropustí. Áreeovi dal stejnou nabídku. Zeus se Héfaistovi jen vysmál, ale Poseidon slíbil, že vše zaplatí. Při pohledu na nahou bohyni lásky se do ní totiž bezhlavě zamiloval. A ještě doufal v to, že Áres výkupné nezaplatí, aby si Afroditu mohl sám vzít za manželku, když se na ni manžel tak hněval.\n\nHermés, bůh pocestných a kupců, nad milenci prohlásil, že by mu nevadilo být pod třemi takovými sítěmi, jen kdyby měl Afroditu vedle sebe. Zcela tak situaci zesměšnil, takže byl Héfaistos nucen milence propustit, aniž by získal jediný peníz. A s Afroditou se taktéž nerozvedl, protože ji i přes její zálety stále miloval.\n\nAfrodita byla potěšena vyznáním lásky jak od Poseidona, tak od Herma. A tak, i když byla stále vdaná, jako milence měla i nadále Aárea, strávila s oběma několik nocí. Bohu moře pak porodila dva syny, Rhoda a Hérofila. S Hermem zplodila Hermafrodíta, krásného potomka se znaky obou pohlaví, jak ženského, tak mužského.\n\nPsyché byla velmi krásná mladá dívka. Byla natolik krásná, že jí lidé začali považovat za samotnou Afroditu, dokud se neujal názor, že ani Afrodita neoplývá takovou krásou a proto ji začali uctívat jako zcela novou bohyni. Jen málo věcí dokázalo Afroditu takto rozzuřit. Proto povolala svého syna Érota, aby se Psyché pomstil za ní. Měl ji svým šípem lásky zasáhnout tak, aby se zamilovala do toho nejhoršího muže na světě. Ale bůžek lásky už při prvním pohledu na Psyché věděl, že šíp vystřelit z luku nedokáže. Poprvé v životě tak matku neposlechl a luk i šíp schoval.\n\nÉros byl do Psyché tak zamilován, že se ji rozhodl pojmout za manželku. Byla ovšem svázána jednou podmínkou. Nikdy se nesměla snažit zjistit, kdo je její manžel. Ale na naléhání sester Psyché toto nařízení porušila a v noci, když Éros spal, si ho prohlédla ve světle lampy. Jeho krása jí vzala dech a upustila lampu. Éros se náhle vzbudil, jak byl od lampy popálen. Beze slova roztáhl svá křídla a odletěl.\n\nPsyché svého muže hledala dlouho, až jí v zoufalosti nezbylo nic jiného, než jít za jeho matkou Afroditou. Ta jí sice potvrdila, že Éros je u ní, ale nehodlala ji k němu pustit. Byla ochotná to udělat jen v případě, že by pro to Psyché splnila tři nemyslitelné úkoly. Milující dívka ani na okamžik nezaváhala a rozhodla se úkoly splnit.\n\nNad Psyché se při plnění nemožných úkolů vždy někdo slitoval. Když byla posazena před hromadu nejrůznějších luštěnin, aby je roztřídila každé zvlášť, dostalo se jí pomoci od mravenců. Když měla do misky nabrat vodu z černého pramene, který spadal přímo do podsvětí, svou pomoc jí poskytl orel. Poslední úkol byl nejtěžší. Psyché stála před cestou do podsvětí za jeho vládkyní Persefonou, aby od ní přinesla pro Érota kouzelnou mast, která měla zhojit jeho popáleninu od lampy.\n\nJak se ale bylo možné dostat do podsvětí, do říše mrtvých? Jedině snad tak, že by si Psyché vzala život. Ale když vylezla na vysokou věž, aby se z ní vrhla, poradila jí věž, aby se vydala k bráně podsvětí s dvěma zlatými penízky a dvěma koláči. Peníze darovala převozníku Cháronovi za převoz tam a zpět, koláče tříhlavému psu Kerberovi za to, že jí nechal projít. Psyché se tak od Persefony vrátila s krabičkou s léčivou mastí. Splnila tak i poslední úkol a Afrodita byla spokojena. A svolila tedy, když Zeus Psyché daroval nesmrtelnost a s Érotem ji znovu provdal.\n\nAfrodita byla velmi pomstychtivá vůči každé ženě, co o sobě prohlašovala, že je krásnější než ona. Když se tedy kyperský král Kinyrás opovážil říct to o své dceři, Afrodita potrestala jak jeho, tak i dceru Myrrhu. Donutila dívku, aby se do svého otce zamilovala a pomilovala se s ním, když byl král opilý. Když Kinyrás zjistil, co se stalo, byl odhodlán Myrrhu zabít. Ale Afrodita jí před takovým osudem zachránila – proměnila ji ve strom.\n\nKinyrás ťal do něj a rozsekl ho vedví. Ze stromu pak vypadl malý chlapec, syn, kterého Myrrha s otcem zplodila. Afrodita jejich syna před králem ukryla a dala mu jméno Adonis. Bála se ho však vychovat sama, aby se opět nevzbudil rozruch pro její zálety. Proto chlapce svěřila do rukou Persefony, manželky Háda, krále podsvětí.\n\nKdyž Adonis dospěl v muže, byly do něj obě ženy zamilovány. Ale nemohly se dohodnout na tom, která z nich si bude užívat jeho lásky. Proto případ přednesly Diovi. Nejvyšší bůh nakázal, aby Adonis trávil s každou z bohyň jednu třetinu roku. Zbylou třetinu měl mladík pro odpočinek od milování s náruživými milenkami. Když se ale Afroditě podařilo Adonise zlomit k tomu, aby zbylou třetinu věnoval jen ji, Persefona o mladíkovi řekla Áreovi, který byl rozzuřen, že Afrodita dává v posteli přednost jemu.\n\nÁres ve vzteku Adonise zabil a jeho duši nechal uvrhnout do Tartaru. Ale zamilované ženy si nedaly pokoj a Afrodita na Diovi vymohla, aby mohl Adonis propast opouštět. Zimní pochmurné měsíce měl pak trávit s Persefonou, krásné letní dny si měl užívat s Afroditou. Takovou mocí Afrodita vládla.\n\nStalo se, že na velkolepou svatbu mořské bohyně Thetis a krále Pélea byli pozváni všichni bohové, bohyně, bůžci i polobozi. Jen jedna bohyně ne. Byla to nemilovaná bohyně sváru Eris. Hluboce dotčená tím, že na veselku nebyla pozvána, rozhodla se celému božstvu pomstít. A tak v průběhu svatby hodila před bohyni moudrosti Athénu, bohyni manželství a žárlivosti Héru a Afroditu zlaté jablko s nápisem \"Té nejkrásnější\". Každá z trojice bohyň si na něj ihned začala dělat nárok. Každá věřila, že ona je nejkrásnější ženou na světě.\n\nHádka o jablko sváru neustávala. Héra, Athéna a Afrodita se nedokázaly shodnout a bezradní byli i ostatní bohové. Ale Hermés přišel s nápadem. Jejich krásu mohl posoudit jedině muž, co nikdy v životě nespatřil ženu. Ale kde takového najít? Hermés o jednom takovém věděl – byl jím trójský princ Paris, co svůj život prožil v horách s pastýři.\n\nHermés vzal jablko sváru a odvedl trojici bohyň za Paridem. Požádal ho pak, aby rozhodl, které z bohyň jablko náleží. Ale Paris byl krásou doslova oslepen, proto nebyl schopný volby. Bohyně využily jeho váhavosti a začaly ho svádět svými sliby. Héra Paridovi nabídla bohatství, Athéna princi slibovala slávu. Ale Afrodita mu jako jediná nabídla lásku. Lásku ženy tak krásné, jako samotné bohyně. Paris přijal Afroditinu nabídku a jablko sváru daroval ji.\n\nAfrodita svůj slib splnila. Zavedla Parise do Sparty, odkud unesl Helenu, manželku krále Meneláa, dceru Dia a jeho milenky Lédy. Vrátil se s ní do Tróji, kde si nárokoval své místo prince a Helenu hodlal pojmout na manželku. Ale zklamané bohyně Héra a Athéna nalezly společnou řeč v pomstě a chystaly pro milence hrozivé překvapení.\n\nMeneláos podporovaný Hérou a Athénou požádal o pomoc svého bratra, mykénského krále Agamemnóna. Agamemnón vycítil příležitost získat velké bohatství, co Trója ukrývala, takže ihned započal válečné přípravy. Připojil se k němu ithacký král Odysseus, argoský vládce Diomédes, Aiás ze Salamíny, Patrokles, Achilleus a jiní. Vydali se k Tróji, kterou oblehli a začali ji dobývat.\n\nKvůli tvrdému odporu se ale obléhání protáhlo na deset let. Nebylo to ale jen díky obráncům, nýbrž i díky rozepři bohů. Konec vleklého sporu nadešel až tehdy, když Zeus svolil bohům účastnit se bojů.\nNěkteří bohové, jako třeba Apollón, který vedl Paridovu ruku, když vystřelil šípem po Achilleovi a přivodil mu tak smrt, stáli na straně Trójanů. Afrodita byla samozřejmě mezi nimi.\n\nVálku ukončilo vnuknutí Odyssea od Athény, když mu poradila lest s trójským koněm. Když Poseidon připravil o život věštce Láokoóna, nestála už Řekům při dobytí města nic v cestě. Trója padla. Řekové ji vydrancovali a vypálili. Jen malá hrstka přeživších z Tróje unikla. V jejich čela stál Aeneas, druhý nejmocnější obránce Tróje.\n\n\n"}
{"id": "340996", "url": "https://cs.wikipedia.org/wiki?curid=340996", "title": "Plejtvák malý", "text": "Plejtvák malý\n\nPlejtvák malý (\"Balaenoptera acutorostrata\") je jedním z nejmenších kosticovců. Měří jenom okolo 8 metrů, váží 5 – 8 tun.\nJe žlutavého až žlutavě narůžovělého zbarvení. Svými kosticemi zachytává a jí i drobnější ryby. Je velmi rozšířen, nejvíce však ve vodách mírných až chladných. Březost trvá okolo 320 dní a mládě měří 2,3 – 2,6 metrů.\n\nNa jižní polokouli žije také poddruh trpasličích plejtváků malých, kteří patří mezi nejmenší kosticovce.\n"}
{"id": "340997", "url": "https://cs.wikipedia.org/wiki?curid=340997", "title": "Misty Mountain Hop", "text": "Misty Mountain Hop\n\nMisty Mountain Hop je píseň anglické rockové skupiny Led Zeppelin. Poprvé byla vydána na čtvrtém albu skupiny, (\"Led Zeppelin IV\") z roku 1971. V USA a Austrálii byla píseň vydána na straně B singlu \"Black Dog\"“. Píseň byla nahrána v Headley Grange, sídle s nahrávacím studiem v Hampshire v Anglii, kde skupina také žila.\n\nNejčastější interpretací obsahu textu je střet s policií v parku po kouření marihuany a následném odjezdu do „Misty Mountains“ (Mlžných Hor) – zde je možný odkaz na dílo J. R. R. Tolkiena \"Hobit\". Odkazy na díla Tolkiena se dají nalézt i v dalších písních – \"Bron-Y-Aur Stomp\", \"The Battle of Evermore\" a \"Ramble On\".\n\n\"Misty Mountain Hop\" byla na koncertech hrána pravidelně od roku 1972 přes rok 1973, často spojena se skladbou \"Since I've Been Loving You\" (možno zhlédnout na Led Zeppelin DVD). Skladba byla také hrána v Knebworthu v roce 1979. Přeživší členové skupiny také hráli skladbu na koncertě 40. narozenin hudebního vydavatelství Atlantic Records v roce 1988 s Jasonem Bonhamem jako bubeníkem po svém zemřelém otci a o rok později na jednadvacátých narozeninách dcery Roberta Planta. Píseň zazněla i na koncertě v O2 Aréně v Londýně 10. prosince 2007.\n"}
{"id": "341000", "url": "https://cs.wikipedia.org/wiki?curid=341000", "title": "Bradlo", "text": "Bradlo\n\nBradlo může být:\n\n\n"}
{"id": "341008", "url": "https://cs.wikipedia.org/wiki?curid=341008", "title": "Bradlo (Myjavská pahorkatina)", "text": "Bradlo (Myjavská pahorkatina)\n\nBradlo (\"543 m n. m.\") je nejvyšší hora Myjavské pahorkatiny. Nachází se poblíž města Brezová pod Bradlom. Na vrchu stojí Mohyla Milana Rastislava Štefánika.\n\n"}
{"id": "341010", "url": "https://cs.wikipedia.org/wiki?curid=341010", "title": "Japonská filosofie", "text": "Japonská filosofie\n\nJaponská filosofie nebyla ovlivněna izolací Japonska, jakožto ostrova, tak jako říše samotná. Až do 19. století se vyvíjela pod vlivem čínské filosofie a v tomto období došlo k prvnímu kontaktu japonské filosofie s evropskou kulturou. Na druhou stranu mělo Japonsko předpoklady k tomu, aby svým způsobem dále rozvíjelo buddhismus a konfucianismus, který do Japonska přišel z Číny.\n\nJaponská filosofie je jednou z větví čínské filosofie.\n\n"}
{"id": "341016", "url": "https://cs.wikipedia.org/wiki?curid=341016", "title": "Mohyla Milana Rastislava Štefánika", "text": "Mohyla Milana Rastislava Štefánika\n\nMohyla Milana Rastislava Štefánika se nachází na vrchu Bradlo v Myjavské pahorkatině.\n\nMohyla se nachází na vrchu Bradlo dominující krajině svojí nadmořskou výškou 543 metrů, nad silnicí mezi městem Brezová pod Bradlom a Košariskami v katastrálním území obce Priepasné.\n\nGenerál Štefánik tragicky zahynul 4. května 1919 při letecké havárii a o týden později ho pohřbili spolu s italskou posádkou jeho letadla poblíž jeho rodných Košarisek na Bradle. Pět let po jeho smrti byl položen základní kámen památníku navrženého architektem Dušanem Jurkovičem. Mohyla byla dokončena v září 1928.\n\nCharakteristická bíle se skvoucí terasovitá stavba představuje typickou čistotu architektonického projevu Dušana Jurkoviče. Celá stavba je postavená z travertinových bloků. Z celého pomníku je krásný výhled do kopanického kraje. Celá mohyla byla restaurována v letech 1995-96, kdy byla do té doby chátrající Národní kulturní památka opravena do stavu, který si její význam nepochybně zasluhuje. Po čelních a bočních schodištích se dá vyjít až k samotnému hrobu velikána našich národních dějin, kde jsou na náhrobku v pořadí jih-východ-sever-západ umístěné tyto čtyři nápisy:\n\nZ města Brezová pod Bradlem vede označená asfaltová silnice téměř k památníku, kde se nachází záchytné parkoviště. Turistická stezka z města má červenou barvu (Štefánikova magistrála) se zelenou odbočkou na Bradlo. Z Košarisek žlutá barva potom zelená.\n\n"}
{"id": "341018", "url": "https://cs.wikipedia.org/wiki?curid=341018", "title": "Islámská filosofie", "text": "Islámská filosofie\n\nArabská filosofie či islámská filosofie, někdy též falsafa je souhrnné označení pro filosofie vytvořené Araby a příslušníky jiných muslimských národů (Peršanů, turkických národů a dalších), kterým arabština sloužila či slouží coby mezinárodní jazyk (obdobně jako latina ve středověké Evropě). Arabská filosofie tvoří charakteristický celek podobně jako filosofie západní, čínská filosofie, či filosofie indická. Je výraznou součástí arabské kultury.\n\nHlavní snahou islámské filosofie je zprostředkovat soulad racionálního poznání s učením Koránu. Jejím předchůdcem byl v 9. století tzv. kalám – systematická islámská teologie využívající dialektiku.\n\nArabská (islámská) filosofie pochopitelně existuje i dnes; největšího rozkvětu však dosáhla ve středověku, kdy výrazně ovlivňovala evropskou scholastiku. Označení falsafa se používá zpravidla právě pro filosofii tohoto období. Zásluhu na jejím vzniku nesou překladatelské snahy zejména syrských křesťanů, kteří tak uvedli do arabského světa především řecký novoplatónismus, aristotelismus a stoicismus. Dále ji ovlivnilo indické myšlení a další východní nauky.\n\nFalsafa dosáhla svého vrcholu v Iráku a Íránu během 9.–11. století, v Andalusii (Španělsko) během 11.–12. století. Jejími centry byl na východě Bagdád a na západě Córdoba a nejvýznačnějšími představiteli Al-Fárábí, Avicenna (Ibn Síná) a Averroes (Ibn Rušd). Tito filosofové byli často mnohostrannými učenci: kromě filosofie a logiky ovlivnili též matematiku, muzikologii či alchymii a velmi často se věnovali lékařství.\n\nHlavním duchovním centrem východu se od roku 330 na více než tisíc let stalo hlavním město Východořímské říše – Konstantinopol. Zde se střetlo řecké filosofické myšlení, římské chápání státu a křesťanská víra, aby se navzájem ovlivňovali a vytvářeli určitou syntézu. Bylo celkem přirozené, že se tu komentovala Aristotelova logika a Platónovy dialogy.\n\nTyto komentáře se v arabských zemích (mezi které tehdy patřila Sýrie, Persie, Turecko a Egypt) staly východiskem takového rozkvětu věd a filosofie, jaký tehdejší západní svět do té doby neznal. To platí zejména o letech 800-1200. Bez nadsázky lze říci, že arabští učenci zachránili dědictví řecké filosofie, zejména pak Aristotelův filosofický odkaz.\n\nArabskou filosofii lze tradičně dělit na východní (s centrem v Bagdádu) a západní (s centrem v Córdobě).\n\nNejstarší bagdádští filosofové byli zároveň lékaři a přírodovědně orientovanými učenci: Alkindus a Al-Fárábí. Oba zřetelně ovlivnil novoplatónismus, zejména učení o emanaci (vyzařování) všech jevů z jednoho ducha.\n\nAž Avicenna ovlivňuje vliv novoplatónismu ve prospěch Aristotela. Avicennovo hlavní dílo \"Kniha uzdravení\" je několika svazkovou encyklopedií filosofie a ostatních věd (logiky, fyziky, matematiky a metafyziky).\n\nV 9. století vznikl ve Španělsku Córdobský chalífát. Tento státní útvar se roku 756 oddělil od Bagdádu. Následně docházelo k arabskému osvojováni si Aristotelova učení. Nejvýznamnějším představitelem je Averroes.\nMezi nejvýznamnější představitele moderní islámské filosofie patří například pákistánský básník a filosof Muhammad Iqbal.\n\n"}
{"id": "341022", "url": "https://cs.wikipedia.org/wiki?curid=341022", "title": "Branč", "text": "Branč\n\nBranč může označovat:\n\n"}
{"id": "341023", "url": "https://cs.wikipedia.org/wiki?curid=341023", "title": "Místní dráha Brno–Líšeň", "text": "Místní dráha Brno–Líšeň\n\nMístní dráha Brno–Líšeň vznikla jako železniční trať s dopravou parními lokomotivami v roce 1905. Roku 1942 však přešla do majetku provozovatele brněnských tramvají, společnosti \"Gesellschaft der Brünner elektrischen Strassenbahnen\" (\"Společnost brněnských elektrických pouličních drah\"), která ji elektrifikovala, zdvoukolejnila a napojila na brněnskou tramvajovou síť, čímž se železniční trať stala tratí tramvajovou. Provoz na úseku ze Stránské skály do Líšně byl zastaven v 60. letech 20. století, od 70. let však v prostoru bývalého nádraží v Líšni probíhala stavba muzea městské hromadné dopravy (nyní depozitář). Z centra Brna na Stránskou skálu dosud jezdí tramvajová linka, trať však byla přestavěna na rychlodráhu.\n\nŽelezniční trať spojující tehdy dvě samostatné obce Černovice a Líšeň byla zprovozněna dne 16. července 1905. Za její výstavbou stál dr. Cyril Seifert z Brna, který také obdržel koncesi pro provoz osobní i nákladní dopravy. Jednokolejná trať, vedoucí volnou krajinou, byla dlouhá 6,7 km s výškovým rozdílem 108 m. Jednalo se o jediný provozní úsek bez mezilehlé stanice. Ve stanici Černovice byla trať napojena na vlárskou trať. Z líšeňské tratě bylo také postaveno několik vleček do okolních podniků. Provoz obstarávaly dvě parní lokomotivy pozdější řady 400.9 pojmenované \"Žerotín\" (400.901) a \"Šembera\" (400.902). K dispozici bylo celkem osm osobních a pět nákladních vozů. Jízdní doba trvala 23 minut (směrem do Líšně) nebo 16 minut (do Černovic). V pracovní dny jezdilo osm párů, převážně smíšených vlaků. Protože se dráha potýkala s finančními problémy, obdržela v roce 1908 od moravské země půjčku 700 tisíc korun.\n\nV roce 1911 se objevil návrh na prodloužení líšeňské trati přes Ochoz u Brna a Křtiny do Jedovnic z důvodu zvýšení turistického ruchu v Moravském krasu. Délka tohoto nového úseku měla být 21 km, největší stoupání 33 ‰ a stavební náklady měly činit 2 miliony korun. Na konci roku 1911 byla provedena revize tratě, při níž byl projekt upraven tak, aby jedovnické nádraží bylo společné s plánovanou tratí Blansko – Vyškov. Změnu také požadovaly obce v okolí Podolí, které poukazovaly na fakt, že nejbližší železniční stanice od nich je vzdálená 1,5 hodiny pěší chůze. Navrhly tzv. východní variantu z Líšně přes Podolí na Ochoz. Ke stavbě ani dalším přípravám ale již nedošlo a projekt v tichosti zapadl.\n\n19. září 1912 přešla koncese na nově založenou akciovou společnost s názvem \"Společnost místní dráhy Brno – Lišeň\". Provoz nadále pokračoval bez větších problémů až do roku 1941, kdy byla většina akcií zakoupena Spořitelnou města Brna. 3. června 1942 byla koncese předána provozovateli brněnské tramvajové sítě, \"Společnosti brněnských elektrických pouličních drah\". Poté události dostaly rychlý spád.\n\nLíšeňská trať byla co nejdříve v Černovicích dvoukolejně napojena na tramvajovou síť (trať do Juliánova). Zároveň probíhala výstavba výhyben a začala také její elektrifikace. Tramvaje tak poprvé vyjely na trať do Líšně 1. ledna 1943. Jednalo se o linku L z nově vystavěné smyčky \"Nové sady\" v centru Brna, která však končila provizorně na Stránské skále (taktéž nová smyčka) u továrny na letecké motory (nyní Zetor), neboť práce na elektrifikaci na úseku do Líšně teprve probíhaly. Na celou trať vyjely tramvaje 11. listopadu téhož roku (linka L, od roku 1944 č. 10, z \"Nových sadů\").\n\nPro nákladní dopravu byly nadále využívány původní lokomotivy \"Žerotín\" a \"Šembera\", k nimž se pro posun na černovickém nádraží přidala i parní tramvajová lokomotiva \"Caroline\" z roku 1889, která jezdila po Brně již za éry parní tramvaje (nyní provozní exponát TMB). Provoz parních lokomotiv zde skončil v roce 1947, kdy končila koncese \"Společnosti brněnských elektrických pouličních drah\" pro parní provoz. Od té doby jezdily po líšeňské trati v nákladním provozu pouze elektrické lokomotivy brněnského dopravního podniku.\n\nProvoz na trati do Líšně byl, stejně jako v celém Brně, zastaven kvůli blížícím se bojům 17. dubna 1945. Do konce téhož roku se však podařilo provoz plně obnovit. V roce 1947 byla v Líšni postavena smyčka a nová čekárna, původní čekárna byla přestavěna na měnírnu. O dva roky později byla postavena v celém úseku od černovického nádraží do Líšně druhá kolej, čímž se zvětšila propustnost tratě, která byla nutná pro manifestace v Gottwaldově údolí (dnes Mariánském). Dne 4. října 1964 byl zastaven provoz mezi Stránskou skálou a Líšní. Důvodem byl zřejmě špatný technický stav tratě a také nemožnost jejího prodloužení dále do Líšně a tedy nedostatečná obslužnost čtvrti. Linky č. 10 a 15 (nově zavedena na konci března 1964) byly od tohoto data ukončeny ve smyčce \"Stránská skála\", obsluhu oblasti kolem líšeňského nádraží převzaly autobusy. Zrušený úsek byl odpojen od tramvajové sítě, kolejnice ale zůstaly zachovány.\n\nOd roku 1964 jezdily po trati na Stránskou skálu dvě linky: č. 10 z Bystrce a č. 15 z Pisárek. Dne 31. března 1967 byl definitivně zastaven provoz nákladní dopravy v síti brněnských tramvají. Posledním úsekem obsluhovaným elektrickými nákladními lokomotivami se stala jedna z vleček, která odbočovala z líšeňské trati (odbočka v km 1,054 do podniku \"Izolační závody Brno, n. p., provoz Bituma\"). 30. června 1969 byla zrušena spojka z černovického nádraží na vlárskou trať (náhradou za toto spojení byla vystavěna spojka na křižovatce ulic \"Křížová\" a \"Poříčí\" na vlečku k výstavišti). Téhož dne byl také přerušen provoz celé tratě z \"Olomoucké ulice\" na Stránskou skálu z důvodu její přestavby na rychlodráhu. Byl to i poslední den provozu na úseku \"Olomoucká\" – černovické nádraží – \"Turgeněvova\", neboť rychlodráha byla na tramvajovou síť napojena novou tratí o délce 725 m z \"Táborské ulice\" po \"Nezamyslově\". K zahájení provozu na rychlodráze došlo 3. ledna 1970.\n\nV dubnu 1971 byla dána do provozu odstavná kolej u smyčky \"Stránská skála\", která byla do konce března 1974 napojena na dosud zachovanou pravou kolej úseku do Líšně. Na konci roku 1973 byla linka č. 15 přesunuta do jiné trasy, na Stránskou skálu tedy od té doby jezdily pouze vlaky linky č. 10 z Bystrce. Na konci 70. let 20. století došlo v úseku Stránská skála – Líšeň k demontáži trolejového vedení a dřevěných sloupů, důvodem byl jejich špatný stav. Na jaře 1983 byla část tratě v úseku \"Turgeněvova\" – most vlečky k Zetoru přeložena kvůli výstavbě Ostravské radiály (ulice \"Ostravská\") do jiné polohy. V červnu 1986 došlo k přetrasování některých tramvajových linek, nově byla na Stránskou skálu zavedena linka č. 20 (z Nových sadů, resp. z Bystrce). Původní linka č. 10 zamířila do líšeňského sídliště po nové trati, která se z trati na Stránskou skálu odpojovala. Při poslední úpravě linkového vedení v roce 1995 byla na Stránskou skálu navrácena linka č. 10 ve své „standardní trase“ z Nových sadů.\n\nDo budoucna počítá DPMB s kompletní obnovou úseku Stránská skála – Líšeň a prodloužením pravidelné linky, neboť v okolí areálu expozice MHD v bývalém líšeňském nádraží probíhá rozsáhlá výstavba obytných domů. Realizace by měla skončit v roce 2023.\n\nV areálu původního líšeňského nádraží byly ve druhé polovině 70. let 20. století vybudovány haly depozitáře Technického muzea v Brně (TMB), které zde umístilo svoji, od roku 1971 vznikající sbírku vozidel MHD. Byly sem umístěny jak tramvaje, tak i silniční vozidla – trolejbusy a autobusy, přičemž část vozů byla do konce 70. let 20. století umístěna v trolejbusové vozovně v Husovicích. TMB rovněž v roce 1973 převzalo nevyužívanou trať Stránská skála – Líšeň, která byla v plánech TMB označena za trať předváděcí s tím, že jedna kolej bude normálního rozchodu (1435 mm) a druhá bude splítková s rozchody 1000 mm a 760 mm. Koleje o různých rozchodech se ale podařilo vybudovat pouze v areálu a v muzejních halách, k rekonstrukce tratě nikdy nedošlo (s výjimkou dvou silničních přejezdů v Líšni, kdy levá kolej směrem na Stránskou skálu obdržela již plánovanou splítku 1000 / 760 mm). Mezi exponáty vystavené v líšeňském areálu patří i parní lokomotiva \"Žerotín\" (400.901), dva osobní vozy 3. třídy a jeden vůz 3. třídy se zavazadlovým oddílem z dráhy Brno – Líšeň.\n\nAutobusy a trolejbusy opustily líšeňský areál v roce 2004, neboť byly přesunuty do nově zakoupeného areálu kasáren v Brně-Řečkovicích a na jejich místo v Líšni byly umístěny přístroje na vysoušení tiskovin.\n\nTrať ze Stránské skály do Líšně byla mezi roky 1995 a 2016 kulturní památkou. Od roku 2002 je však nesjízdná (podemleté úseky, ukradené kolejnice), takže tramvaje nemohou po kolejích vyjet do města; tam se dostanou pouze na silničním trajleru. Prakticky na celém úseku mezi Stránskou skálou a prvním přejezdem v Líšni jsou kolejnice rozebrány zloději kovu.\n\n\n"}
{"id": "341025", "url": "https://cs.wikipedia.org/wiki?curid=341025", "title": "Branč (hrad)", "text": "Branč (hrad)\n\nBranč je hrad v Myjavské pahorkatině na kopci v nadmořské výšce 475 metrů poblíž Podzámku, místní části obce Podbranč v okrese Senica.\n\nPohraniční strážný hrad strážící cesty přes Malé Karpaty na Moravu dal postavit Aba z Hlohovce v letech 1251–1261. První písemná zmínka je z roku 1317. Hrad se rozkládá na ploše přibližně 7 500 m². Je rozdělen na dvě části: dolní hrad a střední hrad. Střední hrad je od dolního výrazně oddělený suchým příkopem, který je již místy zasypán sutí z hradeb středního hradu. Střední hrad se funkčně dělí na dvě části: severní nádvoří středního hradu a obytná palácová část. Bylo zde 40 místností. Na západním nádvoří dolního hradu se nachází zasypaná studna.\n\nNa hradě se vystřídalo asi čtyřicet majitelů. Mezi nejznámější patří: Matúš Čák Trenčanský, uherští králové Karel I. Robert a Matyáš Korvín, český král Jan Lucemburský, český a uherský král a římský císař Zikmund Lucemburský a polský šlechtic Stibor ze Stibořic. Do období vlády Zikmunda Lucemburského spadá rozsáhlá přestavba hradu. Výsledkem byl gotický skalní hrad. Posledním vlastníkem byl František Ňári, který se po konverzi ke katolické víře okamžitě angažoval při pronásledování příslušníků jiných vyznání. Zejména jeho zásluhou byli na hradě vězněni kalvínští a evangeličtí kněží, kteří zemřeli v jámách a mají na hradě pomník. V roce 1752 patřil hrad tzv. brančskému komposesorátu.\n\nPo vybudování zámku v Sobotišti zůstal hrad opuštěný. Jako takový jej napadli a vypálili Turci.\n\n"}
{"id": "341026", "url": "https://cs.wikipedia.org/wiki?curid=341026", "title": "Smartwings", "text": "Smartwings\n\nSmartwings, a.s. (IATA: QS, ICAO: TVS, dříve Travel Service) je největší českou leteckou společností a jeden z nejrychleji rostoucích leteckých dopravců ve střední Evropě patřící do koncernu Smartwings Group. V Česku jako hlavní základnu využívá Letiště Václava Havla Praha. Součástí koncernu Smartwings Group jsou také České aerolinie a dceřiné společnosti Smartwings Poland, Smartwings Hungary a Smartwings Slovakia. Operuje lety z celkem 12 základen v 7 zemích. Lety jsou provozovány v Evropě, Africe, Asii a Americe. Mimo pasažérů na svých pravidelných linkách přepravuje v letadlech také náklad.\n\nGenerálním ředitelem je Roman Vik. Pod značkou Smartwings společnost nabízí pravidelné lety do více než sta destinací. Kromě pravidelných letů provozuje také charterové lety pro české a zahraniční cestovní kanceláře a jeho služeb využívají i významné sportovní kluby či mezinárodní organizace. Společnost působí také v kategorii privátních letů a provozuje několik letadel kategorie business jet.\n\nZa rok 2018 společnost Smartwings na svých pravidelných i charterových linkách přepravila 6,1 milionů cestujících. Spolu se sesterskou společností České aerolinie to bylo celkem 8,8 milionů cestujících.\n\nDo prosince 2018 se společnost jmenovala Travel Service, Smartwings byly pouze její obchodní značkou, která fungovala od roku 2004 a byly pod ní provozovány pravidelné lety společnosti.\n\nSpolečnost zahájila provoz v druhé polovině roku 1997 jako Travel Service. U vzniku Travel Service stála Česká správa letišť, která vlastnila 34 % a zbylých 66 % cestovní kancelář Canaria Travel. Jako první začala společnost v roce 1997 provozovat ruský letoun Tupolev Tu-154 (OK-VCP), který předtím provozovala společnost Ensor Air, původně pocházel ze státní letky Československa. O rok později Travel Service nasadil do své flotily americké Boeingy 737-400.Od roku 2007 a do února 2013 byl Travel Service členem islandské letecké skupiny Icelandair Group, pod kterou spadá společnost Icelandair. Icelandair Group prodala svůj třicetiprocentní podíl v české firmě zpět původním akcionářům, tedy firmám podnikatelů Romana Vika, Jiřího Šimáně a Jaromíra Šmejkala.\n\nV květnu roku 2004 začala společnost provozovat pravidelné linky pod značkou Smartwings. Od června 2007 se dále portfolio služeb rozrostlo o provozování privátních letů aerotaxi – kategorie business jet. K těmto letounům využívá většinou svá letadla Cessna Citation.\n\nV roce 2007 si Travel Service objednal jeden Boeing 787-8 Dreamliner pro dálkové lety, v roce 2013 však tuto objednávku zrušil a objednal namísto toho postupně 39 Boeingů 737 MAX. Travel Service si na zimu 2008/09 a 2009/10 vypůjčil širokotrupý letoun Boeing 767-300ER pro charterové lety například do Thajska nebo Kuby. V roce 2007 si od Air Slovakia pronajímal typ Boeing 757-200.\n\nPostupně si TVS zařídil několik zahraničních poboček (dceřiných společností) — v roce 2001 vznikla společnost Travel Service Hungary (Maďarsko), v roce 2010 Travel Service Slovakia (Slovensko), v roce 2012 Travel Service Polska (Polsko).\n\nPro letní sezónu 2013 zajišťoval přepravu klientů švýcarského touroperátora Hotelplan Suisse.Od října 2016 si Travel Service měla pronajmout letadlo Airbus A330-200 pro lety do Dubaje, měla tak konkurovat společnostem Emirates a Flydubai. Travel Service nakonec Airbus A330 dodal pro svou polskou pobočku, kde provozuje v zimě 2016/17 charterové lety do zámořských destinací.\n\nDne 30. března 2016 byl navýšen podíl čínské skupiny CEFC v Travel Service na 49,92%.\n\nSpolečnost Travel Service působí také ve Francii, v letní sezóně 2017 zde otevřela 20 pravidelných sezónních linek z francouzských letišť Paříž–Charlese de Gaulla, Lille (Lille), Lyonu, Nantes (Nantes) a Brestu (Brest). Ve Francii bázovala celkem pět letadel – dvě v Paříži, dvě v Lyonu a jedno v Lille. Linky sloužily jak pro cestovní kanceláře, tak pro individuální cestující, pod značkou Smartwings. Ve Francii firma zaměstnává přibližně 170 pilotů a stevardů.\n\nV roce 2017 také společnost poprvé ve svých letadlech zavedla připojení na internet přes speciální Wi-fi portál.\n\nZačátkem roku 2018 společnost jako jedna z prvních na světě začlenila do své flotily Boeing 737 MAX 8, kterých má objednáno celkem 39, přičemž v prvním pololetí 2018 jich převzala celkem 5. Všechny stroje v barvách značky Smartwings.\n\nPo krachu aerolinie Primera Air přesunul v říjnu 2018 Travel Service dvě svá letadla na letiště Keflavík na Islandu, aby obsluhovaly lety cestovních kanceláří, které měly uzavřený kontrakt se zkrachovalou společností.\n\nDne 6. října 2017 se Travel Service stal majoritním vlastníkem Českých aerolinií a získal v nich podíl 97,74 procent. Odkoupil totiž 44 % od společnosti Korean Air a 20 % od státního podniku Prisko, přičemž 34 % již Travel Service vlastnil.\n\nV roce 2017 přepravil Travel Service na svých letech 2,64 milionů cestujících, přičemž dceřiná značka společnosti Smartwings 2,86 mil. a společnost České aerolinie 2,67 mil. V říjnu 2018 došlo k vytvoření koncernu Smartwings Group pod který tak nově spadaly České aerolinie, Travel Service a jeho pobočky v Polsku, Maďarsku a na Slovensku i značka Smartwings. V prosinci 2018 společnost změnila svůj název na Smartwings, a.s. a veškeré operace společnosti se sjednotily pod jednu značku.\n\nOd únoru 2019 má společnost codeshare smlouvu s izraelskou aerolinií Israir.\n\nVlastnická struktura společnosti je komplikovaná. K roku 2018 celkem 44,92 % akcií drží hongkongská společnost \"China International Group Corporation Limited\", která má patřit do skupiny čínské CEFC China Energy Company Limited. 27,68 % akcií drží česká společnost \"Canaria Travel, spol. s r.o.,\" kde od července 2018 50 % obchodní podíl drží česká společnost Unimex Group a druhou polovinu pak česká společnost \"TO - SERVIS spol. s r.o.\" Jejím 95 % společníkem je Lenka Viková, manželka generálního ředitele Smartwings Romana Vika. 11,2 % akcií Smartwings pak vlastní Roman Vik přímo, zbylých 11,2 % akcií pak vlastní Unimex Group.\n\nNásledující tabulka zobrazuje počty cestujících, které společnost v jednotlivých letech působení přepravila:\n\nV roce 2014 se společnost Smartwings umístila jako 3. nejdražší nízkonákladová letecká společnost z celého světa na žebříčku serveru Aletenky.cz, přičemž průměrná cena letenky byla 185 euro. V hodnocení Skytrax v roce 2016 se Smartwings dostaly mezi 21 nejhorších leteckých společností světa, dostaly dvě hvězdičky z pěti.\n\nFlotila Smartwings se v březnu 2019 skládala z následujících letadel. Seznam zahrnuje jak letadla v barvách Smartwings, tak i ve starých barvách Travel Service. Poznávací značky letadel jsou obvykle OK-TVx, OK-TSx či OK-SWx\nSmartwings má ve flotile následující business jety, s kterými létá lety typu aerotaxi:\n\nSpolečnost Smartwings provozovala tyto typy letadel:\n\nPři nehodách letounů Travel Service za celou historii této společnosti nikdo nezahynul, ani nikdy nebylo nenávratně poškozeno letadlo.\n\n\n"}
{"id": "341028", "url": "https://cs.wikipedia.org/wiki?curid=341028", "title": "David Crosby", "text": "David Crosby\n\nDavid Van Cortlandt Crosby (* 14. srpna 1941 Los Angeles, Kalifornie) je americký kytarista, zpěvák a textař. Nejvíce je znám jako zakládající člen skupin The Byrds a Crosby, Stills, Nash & Young (CSN&Y). Během své kariéry rovněž vydal několik sólových alb. Crosby je dvojnásobným členem Rock and Rollové síně slávy, kam se dostal pro svou práci ve skupinách Byrds a CSN. Roku 2014 získal italské ocenění Premio Tenco.\n\nDavid Crosby se narodil v Los Angeles v Kalifornii. Jeho rodiči byli Aliph Van Cortlandt Whitehead a Floyd Crosby. Vyrůstal v Kalifornii, kde navštěvoval několik škol včetně University Elementary School v Los Angeles a Crane Country Day School v Montecito\n\n\n<div class=\"references-small\">\n\n"}
{"id": "341030", "url": "https://cs.wikipedia.org/wiki?curid=341030", "title": "Kauza Gaulieder", "text": "Kauza Gaulieder\n\nKauza Gaulieder je označení politického skandálu, který se odehrál na Slovensku na podzim roku 1996, kdy byl František Gaulieder neoprávněně zbaven poslaneckého mandátu v Národní radě Slovenské republiky (NR SR). Gaulieder byl zvolen za Hnutí za demokratické Slovensko (HZDS). Byl z této strany vyloučen, ale nechtěl se svého poslaneckého mandátu dobrovolně vzdát.\n\nFrantišek Gaulieder byl do Národní rady Slovenské republiky zvolen ve volbách v roce 1994. Kandidoval za Hnutí za demokratické Slovensko v Západoslovenském kraji, kde obdržel 2 921 preferenčních hlasů. 5. listopadu 1996 však pro nesouhlas s politikou vládní koalice vystoupil z poslaneckého klubu HZDS a stal se nezávislým poslancem. O 16 dní později byl z HZDS vyloučen.\n\n20. listopadu 1996 obdržel předseda Národní rady Slovenské republiky Ivan Gašparovič dopis, v němž mu František Gaulieder sdělil, že se nevzdává poslaneckého mandátu a současně jej také upozornil, že jakýkoli jiný dopis ve vztahu k jeho mandátu a jeho osobě je bezpředmětný. Vzhledem k tomu, že Gaulieder již nebyl poslancem za HZDS, ztratila hlavní vládní strana tzv. blokační menšinu, která jí umožňovala blokovat jakékoli změny ústavního charakteru, s nimiž by nesouhlasila.\n\n28. listopadu obdržel Ivan Gašparovič další, údajně Gauliederem podepsaný dopis, v němž stálo, že se Gaulieder vzdává svého poslaneckého mandátu. 3. prosince oznámil Gašparovič tuto zprávu novinářům na tiskové konferenci a zároveň sdělil, že dopis postoupil mandátnímu a imunitnímu výboru (MIV). Na druhý den přišel na Gašparovičův sekretariát další dopis od Gauliedera, ve kterém mu poslanec oznamoval, že dopis, v němž by se vzdával mandátu, nikdy nezaslal, a že do ukončení volebního období se mandátu dobrovolně vzdát nehodlá.\n\nNicméně v ten samý den přijal MIV na návrh poslance Dušana Macuška (HZDS) usnesení, kterým „vzal na vědomí“, že poslanec Gaulieder se vzdává svého poslaneckého mandátu. Usnesení bylo přijato výhradně poslanci HZDS, kteří měli v MIV většinu. Stále ještě 4. prosince 1996 bylo usnesení předloženo plénu Národní rady. Rozprava k tomuto bodu trvala čtyři hodiny. Na jejím začátku vystoupil sám poslanec František Gaulieder s oznámením, že se mandátu nevzdává. I přesto však koaliční většina (77 poslanců HZDS, Slovenské národní strany a Sdružení dělníků Slovenska ze 136 přítomných) prosadila usnesení, kterým NR SR „vzala na vědomí“, že se František Gaulieder vzdává svého mandátu.\n\nNa jeho místo byl vybrán Ján Belan, člen HZDS. Ten se v důsledku své vzniklé poslanecké imunity vyhnul trestnímu stíhání za těžké ublížení na zdraví; v minulosti totiž porušil dopravní předpisy a srazil cyklistku. NR SR nesouhlasila s jeho trestním stíháním, které se tak podle slovenské ústavy stalo navždy vyloučeným.\n\n16. prosince 1996 podal František Gaulieder podnět k prozkoumání svého případu k Ústavnímu soudu Slovenské republiky. Konstatoval v něm, že NR SR vzala na vědomí jeho údajné vzdání se poslaneckého mandátu, a to i přesto, že se ho ve skutečnosti nevzdal. Tehdejší podoba slovenské ústavy neupravovala postup při vzdání se mandátu, pouze uváděla, že „poslanec se může funkce poslance vzdát.“ To však František Gaulieder neučinil, resp. onen dopis, v němž měl oznámit vzdání se mandátu, označil za podvrh. Navíc žádný zákon nezplnomocňoval MIV a NR SR k tomu, aby „braly na vědomí“ vzdání se funkce poslance.\n\nÚstavní soud v červenci 1997 rozhodl, že Národní rada porušila Gauliederovo ústavní právo. I kdyby byl onen sporný dopis pravý, mělo být pro NR SR směrodatné Gauliederovo následné veřejné prohlášení, že se svého mandátu nevzdává. Ústavní soud však zároveň konstatoval, že kompetence napravit protiprávní jednání má v tomto případě pouze NR SR. Opoziční poslanci se proto v srpnu pokusili svolat mimořádnou schůzi NR SR, kterou však vládní koalice bojkotovala.\n\nPremiér Vladimír Mečiar rozhodnutí Ústavního soudu zpochybnil a navíc vyrukoval s tvrzením, že František Gaulieder požadoval od HZDS za vzdání se mandátu finanční odměnu ve výši patnácti milionů slovenských korun. Ten to však popřel, naopak kontroval Mečiarovo tvrzení tím, že to bylo právě HZDS, které mu nabídlo peníze za vzdání se poslaneckého mandátu. Mimořádná schůze Národní rady Slovenské republiky se nakonec uskutečnila až koncem září 1997, ale koaliční poslanci – s výjimkou čtyř členů Sdružení dělníků Slovenska – Gauliederův návrat do NR SR nepodpořili. Ignorováním nálezu Ústavního soudu a nerespektováním ústavy si tak Slovensko vysloužilo ostrou mezinárodní kritiku.\n\nHZDS se v tomto případě pokusilo uplatnit tzv. imperativní (vázaný) poslanecký mandát, tzn. že poslanec musí jednat v souladu se zájmy a rozhodnutími strany, kterou reprezentuje. Kandidáti na poslance za HZDS museli před volbami v roce 1994 podepsat se stranou dohodu, že v případě, že z HZDS odejdou, vzdají se mandátu. Pokud tak neučiní do tří dnů, vzdá se za ně hnutí. Strana se tak snažila zamezit beztrestnému odchodu poslanců ze svých řad. Nutno ovšem poznamenat, že takový postup byl protiústavní, protože na Slovensku – tak jako ve většině liberálních demokracií – platí mandát volný, tzn. že poslanci mandát vykonávají podle svého svědomí a přesvědčení a nejsou vázáni žádnými dohodami nebo příkazy.\n\nNa celé kauze se významně podepsala nedostatečná úprava způsobu vzdání se poslaneckého mandátu. Tento nedostatek byl odstraněn až v rámci rozsáhlé novely ústavy Slovenské republiky začátkem roku 2001. Pro vzdání se mandátu bylo nově stanoveno, že se tak musí stát osobním prohlášením na zasedání NR SR; písemnou formou jen ve výjimečných případech.\n"}
{"id": "341032", "url": "https://cs.wikipedia.org/wiki?curid=341032", "title": "Demilitarizované pásmo", "text": "Demilitarizované pásmo\n\nDemilitarizované pásmo (z latinského \"de-\" „od, z, pryč“ a \"militaris\" „vojenský“) je pásmo bez vojenské přítomnosti, tj. území, kde se nenacházejí vojenské jednotky, zbraně, vojenská technika, vojenská stanoviště apod. Bývá vytyčováno dohodou, například mezi dvěma státy, mezi kterými existuje vojenské napětí a které se obávají napadení (případně se obává jedna strana).\n\nBylo ustaveno po první světové válce Versailleskou smlouvou, jíž vítězné státy diktovaly poraženému podmínky. Ve snaze zabránit Německu vyvolat další válku ustavily mezi Francií a Německem demilitarizované pásmo. Přesto ho před druhou světovou válkou Hitler obsadil armádou; západní mocnosti reagovaly jen slovními výtkami. Ustavení pásma tak svůj účel nesplnilo, Německo vyvolalo druhou světovou válku.\n\nPodle rozhodnutí Společnosti národů z roku 1921 jsou Alandy demilitarizovanou součástí Finska.\n\nPrvní článek Smlouvy o Antarktidě zakazuje veškeré vojenské aktivity na kontinentě.\n\nVzniklo po skončení Korejské války (1950–1953) na hranici mezi Severní Koreou (komunistický stát tíhnoucí k SSSR) a Jižní Koreou (demokratický stát tíhnoucí k USA). Vede podél 38. rovnoběžky. Dodnes je na obou stranách velice dobře zabezpečeno a střeženo armádami obou států. Mezi Severní Koreou a Jižní Koreou totiž stále panuje velké napětí.\n\nSinajský poloostrov je demilitarizované pásmo ustavené na základě dohody mezi Egyptem a Izraelem.\n\nJe Organizací spojených národů (OSN) spravované území mezi Kyperskou republikou a Severokyperskou tureckou republikou, které vzniklo v roce 1974 po turecké invazi na ostrov.\n"}
{"id": "341034", "url": "https://cs.wikipedia.org/wiki?curid=341034", "title": "Propast (rozcestník)", "text": "Propast (rozcestník)\n\nSlovo propast má více významů:\n\n"}
{"id": "341036", "url": "https://cs.wikipedia.org/wiki?curid=341036", "title": "Dezaemon", "text": "Dezaemon\n\nDezaemon, herní tvůrce, byl v Japonsku populárním, hráč si s ním mohl navrhnout vlastní střílečku viditelnou shora. Do Evropy a do Ameriky se ale dostal díky překladům od \"Rom Hackerů\".\n\nZde jsou díly co vyšly:\n\nK prvním dvěma dílům byly vyrobeny překlady, ale pro Sega Saturn a Nintendo 64 nejsou a pravděpodobně nebudou vyrobeny.\n\nMůžete tam vyrobit hudby ke hře, vlastní loď, bosse na konci každého kola, levely atd. Hra používá S-RAM neboli Save Ram, což znamená, že veškeré změny ve hře (lodě, levely atd.) se uloží a po spuštění hry znovu S-RAM načte všechna uložená data automaticky bez dávání příkazu \"\"LOAD\"\". Po jakýchkoli změnách se veškerá data automaticky uloží do S-RAM, avšak jen tehdy když bude zadáno \"\"SAVE\"\".\n\nRůzné verze obsahují jednu, nebo více příkladových her. Příkladové hry k Dezaemonu:\n\nDezaemon I:\nHra kreslí všechny obrázky v 8 bitech(vyšla na 8bitový NES,tak bacha).\nVýroba hudby není zas tak těžká,hudba je moderní a taky používá technologii DPCM ,která byla u NESu\n\nDezaemon SNES verze:\n\nhra měla zlepšenou hudbu, grafiku a příkladová hra byla krásně dobrá (ale těžká).\n\nDezaemon 2:\nHra měla lepší grafiku dost příkladových her a mnoho.\nNovinkou ale bylo vyrobit si střílečky podobné Gradius atd.\nTento díl asi byl nejlepším celé série!!!\n\nDezaemon 3D:\nHry už byly kompletně v 3D\nDvě příkladové hry tam byly,co víc.\nLodě se vyrábí ve 3D , takže ti,co umí vyrábět 3D\nobrázky na počítači,si pohrajou i tady!!!\n"}
{"id": "341038", "url": "https://cs.wikipedia.org/wiki?curid=341038", "title": "Jiří Hanuš", "text": "Jiří Hanuš\n\nJiří Hanuš je jméno těchto osob:\n\n"}
{"id": "341041", "url": "https://cs.wikipedia.org/wiki?curid=341041", "title": "Veněra 10", "text": "Veněra 10\n\nVeněra 10 (rusky: Венера-10) byla sovětská planetární sonda, která v rámci programu Veněra zkoumala planetu Venuši. Start se uskutečnil v červnu 1975, několik dní po startu identické sondy Veněra 9. Sonda složená z orbitální části a přistávacího pouzdra se úspěšně dostala na oběžnou dráhu Venuše a přistávací pouzdro s vědeckými přístroji přistálo na povrchu planety.\n\nOrbitální část sondy (Orbiter) se skládala z válcovité části se dvěma křídly solárních panelů a s parabolickou anténou s vysokým ziskem. Ke dnu válce byla připojena jednotka s pohonným systémem, vrchol válce byl spojen s kulovitým pouzdrem o průměru 2,4 m, které obsahovalo přistávací modul sondy.\n\n\nHmotnost pouzdra byla asi 1560 kg. Bylo vybaveno snímkovacím zařízením, padákem, aparaturou pro vysílání a příjem dat, řadou senzorů a měřicích přístrojů.\nSonda odstartovala 14. června 1975 pomocí rakety Proton-K/D z kosmodromu Bajkonur. Na oběžnou dráhu Venuše vstoupila 23. října 1975 a vzápětí došlo k oddělení přistávacího modulu. Samotná sonda zůstala na orbitě ve výši 1620 - 113 900 km a oběžnou dobou 49 hodin, stala se z ní družice Venuše.\n\nSonda zprostředkovávala spojení z přistávacím pouzdrem, získané údaje odesílala na Zemi. Poté pokračovala v doplňkovém programu, který zahrnoval zkoumání horních vrstev atmosféry.\n\nDne 23. října 1975 se přistávací modul oddělil od orbitální části. Při brzdění bylo ve výši 100 km zaznamenáno přetížení 168 G. Ve výši 49 km se oddělil padákový systém a pouzdro a 25. října v 05:17 UT modul přistál měkce na povrchu Venuše 2200 km od místa, kde o tři dny dříve přistál modul sondy Veněra 9. Přistávací modul byl chlazen cirkulující kapalinou. Přesto vydržel pracovat na povrchu za extrémních podmínek pouze 65 minut. Zaznamenal svými přístroji atmosférický tlak 9,02 MPa, teplotu 465 stupňů, rychlost větru 0,8 - 3,5 m/s. Řadu údajů poskytl i během letu atmosférou. Stejně jako Veněra 9 odeslala na Zemi černobílé televizní záběry povrchu Venuše. Fotografie pořízené sondou ukazují ploché lávové kameny mezi nimiž byla láva nebo jiné zvětralé kameny. Naplánovaný 360° panoramatický snímek okolí nebyl proveden stejně jako u Veněry 9 kvůli problému s odstraněním krytu čočky jednoho ze dvou fotoaparátů. Na Zemi byly odeslány snímky omezené na 180°.\n"}
{"id": "341042", "url": "https://cs.wikipedia.org/wiki?curid=341042", "title": "Queen", "text": "Queen\n\nQueen je britská rocková hudební skupina, založená roku 1970 v Londýně. V její původní sestavě byli Freddie Mercury (zpěv, klavír), Brian May (kytara, zpěv), John Deacon (baskytara, klávesy) a Roger Taylor (bicí, zpěv). Prvotní tvorbu skupiny ovlivnily hlavně progresivní rock a hard rock. Postupně se kapela pokoušela o konvenčnější a komerčnější tvorbu, v její tvorbě se tak objevily žánry jako arena rock, pop rock, funk či R&B.\n\nPřed založením skupiny Queen hráli Brian May a Roger Taylor společně s baskytaristou a zpěvákem Timem Staffellem ve skupině Smile. Freddie Mercury, tehdy ještě známý pod svým rodným jménem Farrokh Bulsara, byl fanouškem této kapely. Po Staffellově odchodu v roce 1970 se k nim Mercury připojil, a rok nato si skupina změnila název na Queen. Jako baskytarista byl v roce 1971 přijat John Deacon.\n\nOsmnáctkrát obsadily jejich nahrávky první příčku albových hitparád po celém světě (např. Bohemian Rhapsody). Během své historie obdrželi množství ocenění za živé pojetí skladeb, prodeje alb i hudební přínos. Jejich vystoupení na Live Aid roku 1985 bylo zvoleno nejlepším koncertem v historii rockové hudby. V roce 2001 byli uvedeni do Rock and Roll Hall of Fame, o rok později na Hollywoodský chodník slávy.\n\nKapela se nerozpadla ani po smrti Freddieho Mercuryho v roce 1991 a ani po odchodu Johna Deacona v roce 1997. S novým zpěvákem Paulem Rodgersem (2004–2009) vystupovali pod názvem Queen + Paul Rodgers. Queen + Paul Rodgers navíc v roce 2008 ohlásili návrat do studia – poprvé po třinácti letech. Téhož nové album The Cosmos Rocks, turné k novému počinu bylo zaznamenáno na DVD Live in Ukraine, které vyšlo v roce 2009. Téhož roku bylo rovněž vydáno kompilační album Absolute Greatest.\n\nQueen vynikali nad ostatními skupinami svými originálními skladbami, zajímavé bylo spojení hard rocku s operou v Bohemian Rhapsody, dále Mercuryho hlasovým rozsahem až 4 oktávy a showmanstvím. Charakteristický zvuk skupiny udávala elektrická kytara Red Special Briana Maye, vyrobená ze starého krbu. Na počest skupiny Queen byl v roce 2018 natočen film Bohemian Rhapsody, který zaznamenal celosvětový úspěch. Na natáčení se podíleli i 2 zbývající původní členové kapely: Brian May a Roger Taylor.\n\nV roce 1968 se tehdejší student astrofyziky Brian May pokusil sestavit skupinu. Podal si inzerát na který se mu přihlásil bubeník Roger Taylor a zpěvák a baskytarista Tim Staffell. Skupina si začla říkat \"„Smile”\" V roce 1969 podepsali smlouvu s Mercury Records, vydali však pouze jeden singl, který byl naprostý propadák. Roku 1970 ze sestavy odešel Tim Staffell, aby zkusil své štěstí jinde, u Humpy Bong. Kapela chtěla svou krátkou neslavnou kariéru ukončit. Přihlásil se jim ale jejich fanoušek Farrokh Bulsara (později známý jako Freddie Mercury), který dříve zpíval s méně známými skupinami jako Wreckage a Sour Milk Sea). Mercury měl velice přesnou představu o podobě kapely. „Musíte dělat mnohem originálnější písničky a mnohem jasněji definovat způsob vašeho hudebního vyjadřování. Kdybych byl vaším zpěvákem, věděl bych, jak na to!” . May a Taylor ho přijali.\n\nZkoušeli, skládali a zdokonalovali repertoár, který předvedli jen párkrát na večírcích kamarádům. Skupina vyzkoušela šest basových kytaristů (např. Barryho Mitchella, Mikea Grose), ale nakonec měli jasno. Čtvrtým členem skupiny se stal v roce 1971 John Deacon. Poté přijali nový název Queen, který navrhl Freddie Mercury a vysvětlil to takto: \"„Je to jenom jméno, ale je královské a zní nádherně. Je to silné slovo, naprosto univerzální a bezprostřední.“\"\n\nVelký průlom přišel roku 1972, kdy se začali objevovat v nejrůznějších londýnských klubech a barech. \n\nV roce 1973 si jich všimli pracovníci Trident Audio Productions s nimiž podepsali vydavatelskou, producentskou a manažerskou smlouvu. Začali nahrávat své debutové album \"Queen\", které se ale komerčně neujalo kvůli špatné kvalitě zvuku.\n\nV roce 1974 vyšlo album Queen II a s ním i první hit skupiny nesoucí název \"„Seven Seas of Rhye“\". Tato skladba byla původně pomalá instrumentální skladba na albu Queen, ale Mercury jí přepracoval a stal se z ní první hitový singl a skupina poprvé zažila masový ohlas.\nBěhem roku 1974 vydala skupina další studiové album, které konečně prokázalo jejich možnosti. Sheer Heart Attack, album v mnohém převyšující obě předcházející, obsahovalo i klasickou píseň \"„Killer Queen“\", která dokazuje dokonalou souhru všech členů. Singl obsadil druhou příčku a skupina se tímto dostala do televize BBC v rámci pořadu Top of the Pops. Následovala Seven Seas of Rhye do první desítky, kde se ustálila na druhém místě . Spolu s další písní, Now I'm Here Briana Maye (jedenáctá příčka žebříčku) album dokazuje, že Queen jsou schopni tvořit propracovanou hudbu.\n\nRok 1975 znamenal pro Queen historický milník. Vyšlo přelomové album A Night at the Opera vědělo se, že rock má svou královnu. Tažným koněm byl Mercuryho magnum opus „Bohemian Rhapsody“, jedna z nejvynalézavějších písní rockové historie. Píseň byla ihned katapultována na první místo hitparád, kde se udržela celých 9 týdnů. Mercury za Bohemian Rhapsody získal cenu Ivora Novella. Další skladby z alba, You're My Best Friend Johna Deacona a Love of my Life se stali také hity.. A Night at The Opera nepřinesla jen hity, ale poprvé i dnes legendární logo skupiny, které se skládá z horoskopických znamení jejich členů: rak (Brian May), panna (Freddie Mercury) a dva lvi (Roger Taylor a John Deacon) a ptáka Fénixe, který ochraňuje písmeno „Q“. Logo navrhl i původně namaloval Freddie Mercury.\n\nQueen si vždy zakládali na podobě obalů svých alb a singlů. S některými z nich byly ale problémy. Zvláště v USA a musela zasáhnout tamní cenzura, nelíbilo se například obnažené ženské pozadí na obálce singlu Fat Bottomed Girls nebo dvě svíjející se lidská těla na Body Language. Ani videoklip k písni Bicycle Race nebyl v některých zemích přijat.\n\nV roce 1976 vydali další album s názvem, A Day at the Races. Album přineslo další smršť skvělých písní, jako například Tie Your Mother Down, Good Old-Fashioned Loverboy a nejúspěšnější Somebody to Love (2. místo britské hitparády). Na album se ale snesla velká sprška kritiky. V jednom z nejhorších obvinění zaznělo „Queen našli magický vzorec pro úspěšnost. Toto nové album je vlastně stejné jak to předchozí jen trochu v jiném \"obalu\"”. \n\nZe šestého alba, News of the World, vydaného v roce 1977, pocházejí dva stadionové hity We Will Rock You a We Are the Champions. Skladby otevírající celé album, mají silnou sborovou linii a publikum se jimi rádo nechává doslova strhnout.\nRoger Taylor koncem sedmdesátých let ale hledal větší uplatnění jako sólový zpěvák a jako první ze všech členů započal v roce 1977 svou sólovou kariéru, které se věnoval souběžně s Queen.\n\nAlbum Jazz z roku 1978 sice neznamenalo až tak velký úspěch jako předcházející desky, ale je zde dostatek materiálu opravňujícího titul kvalitního alba. Byla to směs hitů, Fat Bottomed Girls, Don't Stop Me Now nebo Bicycle Race. V jiné skladbě Mustapha skupina ukázala, jak jde píseň složit zejména ze tří slov („Mustapha”, „Ibrahim” a „Allah”).\n\nV 70. letech se Freddie Mercury dělil na řadových deskách o mikrofon s Brianem Mayem a Rogerem Taylorem, kteří pravidelně přispívali na nové album jednou, někdy i dvěma písničkami, v nichž zpívaly hlavní vokály (John Deacon nikdy sólo nezpíval). Od 80. let dostávali prostor jen na B-stranách singlů. \n\nV dubnu 1979 odjela skupina na velké turné do Japonska. Skladby z evropských koncertů toho byly nahrány a vydány jako první živé album \"„Live Killers”\". Album obsadilo třetí příčku hitparád, ale jeho zvuk je nekvalitní a Roger Taylor prohlásil, že tato deska do diskografie Queen oficiálně nepatří. \n\nPo albu Jazz přišlo roku 1980 další studiové album The Game. Album ukazovalo další možnosti kapely v písních Save Me. Na albu vyšel také další megahit (později vydán i jako singl) s názvem Crazy Little Thing Called Love. Elvisovská skladba, kde Freddie poprvé hraje na elektrickou kytaru. Dále vyšla na albu píseň Another One Bites the Dust složená Johnem Deaconem. Je to disco skladba která je zajímavá svým rytmem a propracovanou basovou linkou.\n\nNásledoval další převrat ve vývoji skupiny, který jim zajistil zcela odlišný druh publika – návštěvníky kin. Roku 1980 přivítali novou dekádu zkomponováním hudby k celovečernímu filmu Flash Gordon, přivádějícího na plátno komiksového hrdinu Flashe Gordona. V tu dobu nebyla spolupráce rocku s filmem obvyklá – film ještě neobjevil výhody speciálně upravené rockové hudby, ale Mercury, Deacon, May a Taylor začali tuto novou výzvu zdolávat. Tímto soundtrackem si sice skupina udělala dobrou vizitku u fanoušků filmu, ale jako samostatné album (Flash Gordon) se komerčně neujalo a to hlavně z důvodu, že se na albu nacházeli převážně instrumentální skladby.\n\nV roce 1981 vzniklo první kompilační (výběrové) album, Greatest Hits. Byl to další dobrý krok skupiny a zároveň nejlépe prodávaná kompilace úspěšných písní nějaké skupiny v historii. Přinášelo 10 hitů, které se dostaly do první desítky anglického žebříčku, s vedoucí Bohemian Rhapsody.\n\nQueen se o rok později (1982) rozhodli nahrát další studiové album „\"Hot Space\"”, na kterém se objevilo spojení tehdejších hudebních megastar – Queen a David Bowie. Nahráli spolu netypický duet s názvem „\"Under Pressure\"”. V tomto albu (Hot Space) se skupina zaměřila hlavně na taneční hudbu. Dokazují to písně Back Chat, Body Language a Las Palabras de Amor, která se dostala už jako druhá píseň Queen (první byla „Killer Queen” z alba \"Sheer Heart Attack\") do pořadu televize BBC \"Top of the Pops\". \n\nPo Hot Space a turné „\"Hot Space Tour\"”, které se konalo právě ke zmiňovanému albu, nastala dvouletá přestávka, během které se všichni členové věnovali své sólové práci. V roce 1983 John Deacon natočil singl s Man Friday and Jive Junior, Picking Up Sounds. Brian May vystoupil na koncertě Def Leppard v Los Angeles, produkoval album skupiny Heavy Pettin a vydal sólové album Star Fleet Project. Freddie Mercury v Mnichově natočil album Mr. Bad Guy. Byla to užitečná pauza. Když se znovu sešli, vytvořili své komerčně nejúspěšnější album „The Works“.\n\nThe Works z roku 1984 obsahovalo písně, od sci-fi vize Radio Ga Ga až k rockovému stompu Hammer to Fall. Dál tu byly hity It's a Hard Life, nebo I Want to Break Free. Do alba byla také zařazena skladba Is This the World We Created…?.\n\nV říjnu provedla skupina zřejmě svou nejkontroverznější akci – vystoupili před mnohatisícovými davy v jihoafrickém Sun City. Toto rozhodnutí se setkalo s mohutnou dávkou kritiky. Brian May ale vše obhájil: \"„Jsme rozhodně proti apartheidu a všemu podobnému, ale myslím, že jsme tak vystavěli velký kus mostu mezi národy.“\" \n\nDruhý obrovský historický milník v kariéře Queen: 13. července 1985 – největší vystoupení všech dob, megakoncert Live Aid představil sbírku toho nejlepšího, co tehdejší rockový svět nabízel – Queen, Paul McCartney, Elton John, David Bowie, Led Zeppelin, U2, The Who, Mick Jagger, Status Quo, Black Sabbath, Sting a mnoho dalších. Koncert pro pomoc hladem trpící Etiopii sledovalo na stadionu Wembley přes 72 000 diváků a televizní přenos sledovaly další skoro 2 miliardy lidí.\n\nI když každá skupina měla na vystoupení jen 20 minut, Queen vlétli na pódium se setlistem, který se skládal z největších hitů: Bohemian Rhapsody, Hammer to Fall, Radio GaGa, Crazy Little Thing Called Love, We Will Rock You a We Are the Champions. S každým svým tónem si Mercury omotával dav víc a víc kolem prstu. Vyvrcholením byla Mercuryho vokální improvizace „Ay-Oh“, kdy celý vyprodaný stadión Wembley (72 000 lidí) po něm opakoval. Pouhých 20 minut stačilo Queen k tomu, aby se stali hvězdami večera. Druhý den snad všechny noviny po celém světě měly na titulní straně heslo: \"„Queen is King“\".\n\nV lednu se v brazilském Rio de Janeiru konal na speciálně postaveném stadionu v Barra da Tajuca s kapacitou 250 000 diváků festival Rock in Rio. V průběhu deseti večerů zde vystoupily nejslavnější skupiny světa, spolu s místními kapelami. Mezi pozvanými byli AC/DC, Iron Maiden, Yes, Rod Stewart, Whitesnake a Ozzy Osbourne, ale největší hvězdou byli opět Queen. Queen pro tento koncert změnili program z turné The Works. Vstupní intro Machines se plynule přelilo do Tear It Up a Tie Your Mother Down. Vybrali nejlepší skladby ze repertoáru: Seven Seas Of Rhye, Now I'm Here, Under Pressure, Another One Bites the Dust a samozřejmě Bohemian Rhapsody. Dále Love Of my Life a přídavek I Want To Break Free, při kterém Freddie přišel na pódium v černé paruce a s falešným poprsím, stejně jako ve videoklipu. Na reakci davu však nebyl připraven. Pro mnoho lidí Jižní Ameriky byo toto předvedení písně výkřikem touhy po svobodě, takže pohled na zpěváka převlečeného za ženu pro ně představoval svatokrádež. Mercury později přiznal: „Myslel jsem, že mě ukamenují.“ Dav jim toto faux pas prominul, když při písni We Will Rock You Freddie Mercury poskakoval po pódiu s dvoustrannou vlajkou: z jedné strany byla Spojeného království () a z druhé brazilská (). Koncert ukončovali písněmi We Are the Champions a God Save the Queen.\n\nV roce 1986 skupina obohatila svou diskografii další studiovou deskou A Kind of Magic ke které se konalo turné Magic Tour. Většina písní v čele s dojímavou baladou Who Wants To Live Forever byla zkomponována pro pohádku pro dospělé Highlander. Album vyletělo na vrchol popularity a singly z něj se prodávaly úspěšně po celém světě. One Vision, hold Queen iniciátorovi koncertu Live Aid Bobu Geldofovi, obsadila sedmou příčku hitparád a stejnojmenná píseň jako album „A Kind of Magic” se během jedenáctitýdenního putování žebříčkem objevilo na příčce třetí. \n\nV tomto roce Queen na evropském turné Magic Tour zaznamenali celkovou návštěvu více než jednoho miliónu diváků. Turné začalo ve Stockolmu 7. června a končilo 9. srpna v Knebworth Parku – byl to jejich největší koncert v Británii a poslední koncert Queen v původním složení vůbec. Na turné se skupina zapsala do historie, když jako první hrála za železnou oponou – 27. července na Nepstadionu v Budapešti.\n\nV prosinci tohoto roku vydali další živé album s názvem Live Magic, obsahující výběr největších hitů skupiny nahraných během turné Magic Tour z roku 1986.\n\nV roce 1987 skupina Queen dostala „zásah do srdce“ právě od jeho frontmana Freddieho Mercuryho. Ten si totiž začátkem roku nechal udělat test na virus HIV který mu vyšel HIV pozitivní. Skupina ihned začala natáčet další a další písně, protože všichni věděli že se něco děje a že nemají moc času. Začalo to albem The Miracle v roce 1989. K písním na tomto albu kapela klasicky natočila videoklipy a po publikování alba naštěstí pro Mercuryho nevypukly žádné rozsáhlejší debaty o jeho zdravotním stavu.\n\nNa počátku roku 1990 prudce vzrostly dohady v tisku o Mercuryho zdravotním stavu, byť skupina vytrvale popírala zprávy, že by zpěvák měl mít AIDS. Na předávání cen BRIT Awards v únoru se Freddie objevil v pokročilejším stádiu nemoci AIDS strhaný, unavený, a velmi vybledlý a tak se dohady opět rozběhly. Queen získali cenu BRIT Awards za výjimečný přínos v oblasti hudby.\n\nV roce 1990 Mercurymu začalo docházet že už opravdu nemá moc času a rozhodl se s Queen začít natáčet další album \"Innuendo\", což bylo poslední album vydané za jeho života. Jelikož se nemoc AIDS (kterou Mercury v roce 1990 trpěl již 9 let) začala na Mercurym čím dál tím víc projevovat i na vzhledu, většina videoklipů z alba \"Innuendo\" byla natočena černobíle. V tomto albu se i texty některých písní (jako například These Are the Days of Our Lives) pojednávaly o „Freddieho životě, nemoci a konci“. Během natáčení už ostatní členové z Queen na Mercurym poznali že trpí AIDS a proto podnikli třetí krok. Bezprostředně po dokončení nahrávání alba \"Innuendo\" začali hlavně Roger Taylor a Brian May Mercurymu psát písně které má nazpívat, aby i po jeho smrti mohli vydávat další alba. To se jim podařilo. Freddie Mercury stihl před svou smrtí nazpívat písně do alba \"Made in Heaven\" (kromě poslední písně \"Mother Love\", kterou musel dozpívat Brian May) ke kterému zbylí členové Queen mezi lety 1992–1995 nahráli hudbu a právě roku 1995 album \"Made in Heaven\" vydali.\n\nPosledním singlem vydaným za Freddieho života se v říjnu stala megahitová skladba The Show Must Go On, která se v mnoha zemích dostala v hitparádě vysoko a například v Německu se v ní držela 26 týdnů. Zdravotní stav Freddiemu neumožňoval, aby k ní bylo natočeno video. Queen se nakonec rozhodnou videoklip pojmout jako sestřih jejich nejúspěšnějších okamžiků z 80. let a využít ho k propagaci chystaného videa Greatest Hits II.\n\nV roce 1991 vyšla druhá kompilace největších hitů Queen, Greatest Hits II. Album obsahovalo řadu písní, které se dostaly v britské hitparádě do Top Ten nebo se umístily na vyšších pozicích. Z největších hitů A Kind of Magic, Radio Ga Ga, I Want to Break Free nebo The Show Must Go On. Album vyšlo pouhý měsíc před Mercuryho smrtí.\n\n23. listopadu 1991 kolem 20:00 Freddie Mercury nechal poprvé veřejně oznámit, že trpí AIDS. Do té doby o jeho chorobě věděli pouze Freddieho nejbližší přátelé a členové Queen. 24. listopadu ve svém domě v Londýnském Kensingtonu kolem 19:00 zemřel. Pracoval až do posledních okamžiků svého života. Znovu vyšel také singl Bohemian Rhapsody, jako hold zemřelému Mercurymu, která vzlétla na první příčku hitparády. Výtěžek prodeje byl darován do nadace Freddie Mercury Phoenix Trust, která se zabývá výzkumem a bojem proti AIDS.\n\nV létě roku 1992 se na londýnském stadionu Wembley uskutečnil velký vzpomínkový koncert na počest Mercurymu – The Freddie Mercury Tribute Concert, kde vystoupil mimo jiné David Bowie, Axl Rose, Elton John, Robert Plant nebo George Michael. \nMimo jiné vyšel také záznam koncertu Live at Wembley Stadium na dalším živém albu Live at Wembley '86.\n\nRok 1995 byl ve znamení poslední studiové desky Made in Heaven s písněmi, z nichž některé Mercury nahrál před svou smrtí a doposud nebyly vydány. Album se stalo komerčně poměrně úspěšné. Skladby Heaven for Everyone a Too Much Love Will Kill You se staly hity, velmi mrazivá je i poslední píseň, kterou Freddie Mercury nazpíval (i když jen část, na druhou část mu nezbyly síly a musel ji dozpívat Brian May) Mother Love. V tomto roce byla také slavnostně odhalena Mercuryho socha na pobřeží Ženevského jezera ve švýcarském Montreaux. To bylo oblíbené místo Freddieho Mercuryho v jeho posledních okamžicích živato a má se i za to že je zde rozprášen jeho popel).\n\nV roce 1997 vyšel jediný a zatím poslední nový singl Queen bez Freddieho Mercuryho a za účasti všech zbylých členů skupiny, No-One but You (Only the Good Die Young) na albu Queen Rocks. Pro baskytaristu Johna Deacona tímto rokem skončila činnost v Queen a o obnovení skupiny se zpěvákem Paulem Rodgersem již neměl zájem. Stáhl se z veřejného života a Queen opustil.\n\nVyšla další kompilace největších hitů Greatest Hits III, která navazuje na předchozí dva výběry. Jsou zde i skladby, které Queen nahráli s jinými hvězdami. The Show Must Go On s Eltonem Johnem, Under Pressure s Davidem Bowiem, Barcelona – Freddie Mercury s Montserrat Caballé, Somebody to Love s Georgem Michaelem a další. Je to jediné album, které obsahuje jak skladby Queen, tak i sólové projekty jednotlivých členů.\n\nPro milovníky živých alb vydali Queen v roce 2004 dvoudiskové album Queen on Fire – Live at the Bowl. Písně pocházejí z roku 1982, kdy Queen vystupovali na open air koncertu v britském Milton Keynes Bowl. \n\nQueen vzali do obnovené skupiny Paula Rodgerse a začali vystupovat pod jménem Queen + Paul Rodgers.\nV této formaci vydali roku 2008 zatím poslední studiové album „The Cosmos Rocks”. Toto album je jediné album Queen bez hlasu Freddieho Mercuryho. Největšími hity z tohoto alba se stávají písně Say It's Not True a C-lebrity, které jsou zároveň i sigly z tohoto alba.\n\nQueen oslavili 40. výročí od vzniku skupiny, byla uspořádána výstava o jejich díle s názvem Stormtrooper In Stilletos a do obchodů se roku 2011 dostala remasterovaná kolekce všech řadových alb. Odstoupili od smlouvy s vydavatelstvím EMI a novou smlouvu podepsali s vydavatelstvím Universal Music Group.\n\n Když Paul Rodgers v roce 2009 s Queen ukončil spolupráci, 2 roky byla kapela nečinná. Až roku 2011 přijali do kapely zpěváka Adama Lamberta a vznikla nová formace Queen s názvem Queen + Adam Lambert.\nHned se také konalo turné \"Queen + Adam Lambert Tour\". První zpráva o tom, že by Lambert měl vystoupit s Queen jako headline na festivalu Sonisphere v UK (v červenci 2012), se objevila v únoru 2012. Toto vystoupení mělo být signifikantní, protože Knebworth Park, místo, kde se měl festival konat, byl posledním místem, kde se skupinou Queen vystoupil Freddie Mercury v srpnu 1986. V diskusi k této spolupráci [Brian May]] podotknul, že očekává, že Lambert bude „skvělým interpretem“ Mercuryho písní. Festival Sonisphere byl ale později zrušen, kvůli problémům s logistikou a vlivem dalších okolností. O několik dnů později Roger Taylor oznámil, že Queen a Lambert budou spolu vystupovat v Moskvě a také, že přidají 2 další show v Londýně a jednu v Kyjevě, ve které bude jako hlavní hvězda vystupovat Elton John. Na konci dubna byl přidán pátý koncert ve Wroclawi, jako headline tamějšího rockového festivalu.\n\nFinální verze spolupráce Queen a Adama Lamberta začala dvouhodinovou velkolepou podívanou pod záštitou UEFA v Kyjevě 30. června v předvečer vyvrcholení fotbalového šampionátu EURO 2012. Stovky tisíc fanoušků na ukrajinském hlavním náměstí ocenilo toto vystoupení pro Lambertův umělecký talent, hlasovou výjimečnost a schopnost interpretace, která se sebejistotou vyvážila staré a nové. Koncert na Olympijském stadionu v Moskvě se konal 3. července, zatímco ten následný na městském stadionu v Polsku byl naplánován na 7. července. Kvůli významnému postavení Queen v Anglii a jejich spojení s nově příchozím Lambertem, měly Londýnské tři koncerty v HMV Hammersmidth Apollo spoustu recenzí. \n\n12. srpna vystoupila kapela na závěrečném ceremoniálu Letních olympijských her 2012 v Londýně. Představení otevřel videozáznam vokální improvizace Freddieho Mercuryho známá pod názvem „Ay-Oh“ z koncertu Live at Wembley roku 1986, který byl na stadionu promítán na velkoplošných obrazovkách. Posléze Brian May předvedl kytarové sólo ze skladby Brighton Rock. Na závěr se ke dvojici Brian May, Roger Taylor připojila britská zpěvačka Jessie J. a společně zahráli píseň We Will Rock You. \n\nV současné době Queen stále vystupují se zpěvákem Adamem Lambertem jako \"Queen + Adam Lambert\". První tour s Adamem Lambertem byla krátká Evropská tour 2012. Následovala Queen + Adam Lambert tour 2014–2015, ve které Queen zavítali do Severní a Jižní Ameriky, Asie, Evropy a Austrálie včetně Nového Zélandu. Následující rok skupina ohlásila další, v pořadí již druhou, světovou tour Queen + Adam Lambert tour 2017–2018. Roku 2018 získala skupina Cenu Grammy.\n\nQueen + Adam Lambert vyhlásili pro roky 2019 a 2020 další světovou tour \"„The Rhapsody Tour“\" \nToto turné mělo být pouze v rámci Severní Ameriky ale v říjnu roku 2019 Queen na jejich webových stránkách vypsali termíny koncertů i pro Evropu.\n\n\n\n\n\n\n\n\n\n\n\n\n\n\n\n"}
{"id": "341044", "url": "https://cs.wikipedia.org/wiki?curid=341044", "title": "Dibutyl-ftalát", "text": "Dibutyl-ftalát\n\nDibutyl-ftalát (DBP) je lipofilní ester kyseliny ftalové. Za běžných podmínek má formu bezbarvé kapaliny a je považována za látku toxickou pro reprodukci. \n\nNejčastěji se používá jako změkčovadlo v plastech, zejména polyvinylchloridu (PVC).\n\nDBP je rozhodnutím Evropské komise 1999/815/ES zakázáno (společně s pěti dalšími ftaláty – DEHP, DIDP, DINP, DBP, a DNOP) v hračkách a předmětech, které děti do 3 let vkládají do úst.\n\n28. října 2008 Evropská agentura pro chemické látky zveřejnila oficiální seznam prioritních nebezpečných chemikálií, které vzbuzují mimořádné obavy a budou podléhat autorizaci v rámci směrnice REACH . Spolu s dalšími dvěma ftaláty do něj byl zařazen i DBP.\n\n\n"}
{"id": "341049", "url": "https://cs.wikipedia.org/wiki?curid=341049", "title": "Sarah Jessica Parker", "text": "Sarah Jessica Parker\n\nSarah Jessica Parker (* 25. března 1965, Nelsonville, Ohio, USA) je americká herečka a producentka známá pro ztvárnění role Carrie Bradshaw v seriálu \"Sex ve městě\", za nějž obdržela čtyři Zlaté glóby a dvě Ceny Emmy. Kariéru zahájila v televizním seriálu již jako osmiletá dívka a v jedenácti letech debutovala na Broadwayi. Od počátku 90. let se začala prosazovat ve filmu. Mezi filmy v nichž hrála patří \"Líbánky v Las Vegas\", \"Ed Wood\", \"Rapsodie v Miami\", aj.\n\nVyrůstala v rodině obchodníka spolu s osmi sourozenci v Cincinnati. Zde se začala věnovat baletu. Hereckou kariéru začala v osmi letech televizním pořadem Andersenovy pohádky The Little Match Girl (Děvčátko se zápalkami). Na Brodwayi se objevila v jedenácti v titulní roli úspěšného muzikálu Annie. Obecně známá se stala hlavní rolí v televizním seriálu ze školního prostředí Square Pegs (1982-83) a rolí idealistické státní zástupkyně Jo Ann Harrisové v seriálu Equal Justice (1986).\n\nV 90. letech se začala prosazovat i ve filmu. Byla protagonistkou blonďatých dívek, kterým vždy vztah narušily neočekávané události jako například ve filmech Příběh z L.A., Líbánky v Las Vegas, Ed Wood nebo Rhapsodie v Miami. Velmi úspěšnou roli Callie Cain v televizním dramatu podle skutečné události V zájmu dítěte.\n\nJejí zatím asi nejznámější role přišla v seriálu Sex ve městě, ve kterém ztvárnila spisovatelku žijící na Manhattanu Carrie, která řeší se svými kamarádkami problémy nezadaných třicátnic. Touto rolí se zapsala do paměti žen také jako módní ikona.\n\nZa film Sex ve městě 2 získala spolu i s ostatními hlavními herečkami cenu Zlaté maliny za nejhorší herečku.\n\nPo sedmileté známosti s Robertem Downeyem jr. a po pětiletém vztahu s Matthewev Broderickem si ho v roce 1997 vzala.\n\n\n\n"}
{"id": "341050", "url": "https://cs.wikipedia.org/wiki?curid=341050", "title": "Maxmilián Strmiska", "text": "Maxmilián Strmiska\n\nMaxmilián Strmiska (* 19. července 1961, Brno) je český politolog a vysokoškolský pedagog působící na katedře politologie FF UHK.\n\nStrmiska nejprve vystudoval historii na filozofické fakultě v Brně (1983 - PhDr., 1995 - Ph.D.). V roce 1997 byl habilitován v oboru politologie a v roce 2004 jmenován profesorem. V letech 1984-88 působil na katedře československých a obecných dějin, 1988-94 historickém ústavu a od roku 1994 Katedře politologie nejprve Filozofické fakulty, posléze Fakulty sociálních studií Masarykovy univerzity v Brně. Od roku 2005 pracuje v Institutu pro srovnávací politologický výzkum.\n\nStrmiska se odborně zaměřuje na teorii politických stran, stranické systémy Kanady, Indie a jihoevropských zemí, problematiku regionalismu, regionálních politických stran, etnického a politicky motivovaného násilí. Je autorem nebo spoluautorem mnoha desítek článků v českých i zahraničních odborných časopisech a sbornících. Editoval či spolueditoval několik sborníků a publikoval řadu monografií.\n\n\n"}
{"id": "341054", "url": "https://cs.wikipedia.org/wiki?curid=341054", "title": "Maxentiova bazilika", "text": "Maxentiova bazilika\n\nMaxentiova bazilika (italsky: \"Basilica di Massenzio\") byla velká budova v severní části římského Fora Romana. V některé literatuře se může objevit také pod názvy \"Basilica Nova\" (\"nová bazilika\"), \"Constantinova bazilika\" nebo \"Bazilika Maxentia a Constantina\". Jedná se vůbec o jednu z posledních velkolepých staveb, která připomíná velikost římského impéria a jeho architektury.\n\nPokyn ke stavbě baziliky vydal císař Maxentius v roce 308 – dva roky poté, co se stal římským vládcem. Bazilika byla postavena na ploše 70 x 100 m. Císař Maxentius si jako inspiraci pro svoji stavbu vybral haly lázní. Baziliku postavil jako monumentální přijímací halu. Stavba měla příchozího, který do ní vstupoval z předu a musel jí celou podélně projít, zastrašit. Roku 312 ale Maxentius padl v bitvě u Milvijského mostu a práce na budově převzal vítěz v bitvě Constantinus I. Ještě téhož roku byla bazilika vysvěcena a pojmenována podle císaře Constantina.\n\n"}
{"id": "341056", "url": "https://cs.wikipedia.org/wiki?curid=341056", "title": "Stanisław Ignacy Witkiewicz", "text": "Stanisław Ignacy Witkiewicz\n\nStanisław Ignacy Witkiewicz, také Witkacy, (24. února 1885 – 18. září 1939) byl polský dramatik, malíř, fotograf, autor antiutopických románů a jedna z nejvýraznějších postav evropské meziválečné avantgardy vůbec.\n\nNarodil se 24. února 1885 ve Varšavě, nacházející se tehdy v tzv. ruském záboru. Otec, Stanislaw Witkiewicz, pocházel ze šlechtické (zemanské) rodiny žijící na Litvě. Byl to samouk, významný malíř a ikonická osobnost současné polské kultury. Jeho matkou byla Marie Pietrzkiewiczová, učitelka hudby.\nV roce 1890 se rodina přestěhovala do městečka Zakopané, nacházejícího se v polských Tatrách. Protože rozpoznal synův výtvarný talent, otec se v souladu se svými vlastními teoriemi rozhodl syna vzdělávat sám, s pomocí významných přátel. Mezi Witkacyho vychovateli byli například malíři Wladyslaw Ślewiński, Józef Mehoffer nebo Wojciech Kossak.\nJako osmiletý napsal Witkacy svou první divadelní hru \"Švábi\" zahrnutou později do sbírky her označené jako \"Juwenilia\". V roce 1902 napsal první pokusy o filozofické traktáty \"O dualismu\", a \"Schopenhauerova filosofie a jeho vztah k předchůdcům\". \nWitkacy tedy prožil dětství a ranou fázi dospívání, bez obvyklého kontaktu s vrstevníky, mimo přirozené prostředí. V roce 1903 externě složil maturitní zkoušku a po krátké cestě po Evropě nastoupil na krakovskou Akademii Sztuk Pieknych. Tu však na naléhání otce v roce 1906 opustil.\n\nByl „předurčen“ stát se umělcem. „Umění naplní až po okraj tvou mysl,“ psal mu otec v jednom z nesčetných listů v roce 1910, „a schopnost soucítění s lidmi a zbabělcům vytře zrak… Jestli to bude se Tvým malířstvím pokračovat stejně, staneš se skvělým důkazem pravdivosti mých teorií umění, a sám v letech, kdy se jiní na nepochopitelném školním elementáři učí abecedu, budeš nezávislým mistrem.“\nV roce 1914 spáchala sebevraždu jeho snoubenka Janczewska. Witkacy si uvědomoval, že její smrt zavinil – jednak nevěrou s herečkou Irenou Skolskou a jednak žárlivostí a nesnesitelným vystupováním. (Poměr se Skolskou se odráží v jeho prozaické prvotině \"622 úpadků Bunga čili démonická žena\".) V následujícím roce mu zemřel otec, který pro něj, navzdory četným názorovým neshodám, představoval božstvo. V letech 1915–17 sloužil Witkacy v elitním Pavlovském pluku ruské armády; po bitvě u Witonirze byl za statečnost povýšen na poručíka a odměněn řádem Svaté Anny IV. stupně. Během únorové revoluce byl zvolen politickým komisařem. Po návratu do Polska v roce 1918 blízkým oznamuje, že v Rusku vymyslel nové pojetí umění. \n\nZačíná horečnatě tvořit. Publikuje teoretické práce Nové \"formy v malířství a odtud plynoucí neporozumění\" (1919), \"Estetické skici\" (1922), a \"Divadlo. Úvod do teorie čisté formy v divadle.\" (1923). Prokazatelně je autorem 36 divadelních her a 1 operetního libreta. Napsal čtyři romány, četné filozofické práce, nespočet článků, a rozporuplně vnímané dílo o polské národní povaze \"Nemyté duše\" (napsáno 1936, publ. 1975). Zmínit je třeba i jeho knížku \"Nikotin, alkohol, kokain, peyotl, morfin, éter. Appendix.\" (1932), známou i pod titulem \"Narkotika\", ve které popisuje podrobně své experimenty s omamnými látkami. \n\nV roce 1925 založil Formistické divadlo. Namaloval velké množství výtvarných děl. Přestože byl v roce 1935 odměněn Zlatým vavřínem Polské literární Akademie, značná část jeho díla se ztratila v průběhu II. sv. války a prvních letech po ní. \n\n18. září 1939, den po vstupu sovětských vojsk do Polska, spáchal Witkacy sebevraždu poblíž obce Jeziory (nyní Ukrajina). Jeho dílo bylo vydáno v roce 1962 zásluhou Konstantyho Puzyny.\n\nSlovo metafyzika skloňuje Witkacy sám – a jeho literární postavy ovšem také – tak často, až působí jako zaklínadlo. Je však třeba konstatovat, že Witkacy navzdory vlastním ambicím nebyl významným, ani „opravdovým“ metafyzikem. Jeho filozofická práce sice zaujala mj. estetika Tatarkiewicze, fenomenologa Ingardena a analytického reistu Kotarbińského, kteří mu přiznali „hluboký intelektuální dech“ i „rysy geniality“, ale současně konstatovali, že byl přece „filozofický samouk“ nesoucí „punc nedoučení“. Witkacy si často protiřečí (není systematický myslitel) a mnohem blíže má k temnému prorokovi, než k filosofii, jak je tento termín chápán.\n\nJeho největší filozofické dílo \"Pojetí a tvrzení implikované pojetím bytí\", které bylo poprvé vydáno v roce 1931 v počtu 650 kusů, z nichž se prodalo 20 knih, se v mnohém podobalo tomu, co tvrdil již osmnáctiletý, devatenáctiletý Witkiewicz. Jeho „biologický monadismus“ vychází z monadologie Leibnize. Stručně řečeno se vše skládá z „monád“, které jsou „psychofyzickými jednotkami“, a ve své mnohosti tvoří jednotu. Tato tvrzení je nutno přijímat jako apodiktická. Proč tomu tak je, je Tajemství, a táže-li se někdo, zda to lze osvětlit, je v nejlepším případě „pozitivista“. \n\nDruhý, racionálně mnohem hůře uchopitelný, rozměr Witkacyho „metafyziky“ se poněkud vzpírá tradičnímu pojmovému aparátu a kognitivnímu procesu vůbec už jaksi „z definice“. \n\nTeorie Čisté formy se poprvé objevila v Nových formách v malířství a způsobila pravou bouři nevole. Definovat, čím Čistá forma je, jak vypadá, co vyžaduje, představuje v podstatě neřešitelné zadání. Vychází z pojetí jednoty v mnohosti. Nejedná se tedy o aristotelovské pojetí jednoty místa, času a děje, naopak – staví se proti ní programově. Všechny kauzální vazby mají být rozbity, vše zdánlivě nutné má být opomenuto, fantazie má být uvolněna. Avšak při tom všem má být zachována vyšší estetická jednota. Witkacy byl tedy právem roztrpčen, když byl obviňován z „propagace nesmyslu v umění“.\n\nMimořádný důraz kladl na fyziognomii herců a gesta. Obojím byl přímo fascinován. Formistický režisér by měl “zapomenout na život a potřebu být s ním konzistentní” a divák by měl mít vycházeje z divadla pocit, „že se probudil z jakéhosi divného snu, ve kterém dokonce i nejobyčejnější věci měly zvláštní nejhlubší půvab.“ \n\nAkcentoval potřebu realismu (je-li hra o lokomotivě, přivezeme na jeviště opravdovou lokomotivu) a přirozenosti. V divadle mají účinkovat neherci a děti, pravděpodobně proto, že u profesionálních herců očekával jakousi manýru, či nacvičenou faleš. Toto vše má zřejmě zabránit tomu, aby se zostřené vnímání diváka vyplýtvalo na „pouhý“ estetický prožitek. Ne. Strhující podívaná má vzniknout proto, aby se rozjitřené smysly všech účastníků na okamžik koncentrovaly a sjednotily s hlubokým Tajemstvím Bytí.\n\n„Román, jako věc předurčená k tichému čtení, a ne k recitaci,“ píše Witkacy, „může fungovat pouze díky vnímání a obrazům a je zbaven smyslového činitele (zvukového, nebo zrakového), bez kterého nemůže být plného, bezprostředního působení Čisté formy, opravdového, ne fantazijního, stavení se elementů složeného umění v jedinou absolutní celistvost. (…) Román nemůže podléhat nárokům čisté formy.“ \nA v deseti bodech předmluvy ke svému druhému románu \"Rozluka s podzimem\" (1927) uvádí, kromě četných provokací a jízlivého nájezdu „nepřítele“ Irzykowského: \n\nSub 1 „Vzhledem k nesplnění slibů obsažených v první předmluvě, čili napsání toho, co nazývám metafyzickým románem, píšu druhou, jen pár slov.“\n\nSub 9 „Obecně vůbec nepovažuji román za umělecké dílo podle mé definice umění.“ \n\nS těmito pohrdavými slovy pronesenými na adresu umění románu ostře kontrastuje skutečnost, že Witkacy si za svého života nevydobyl slávu ani jako dramatik, ani (v nijak zvláštní míře) jako malíř, ale právě jako romanopisec. Zatímco oba zralé romány \"Rozluka s podzimem\" a \"Nenaplnění\" (1930) publikovala významná nakladatelství a setkaly se s čtenářským zájmem, jeho dramat bylo vytištěno pouze šest, z toho tři v okrajových periodikách. A jejich uvedení na scénu vyvolalo negativní ohlas.\n\nJeho první prozaický pokus \"622 úpadků Bunga, aneb démonická žena\" nemá valné literární ceny a slouží dnes pouze jako klíč k Witkacyho osobnosti a uměleckému zrání. Mezi napsáním této prvotiny a započetím práce na druhém románu uplynulo patnáct let. Srozumitelnou, spolehlivou definici “metafyzického románu” budeme hledat stejně těžko u Witkacyho jako u odborníků na jeho dílo. \n\n\n\n\n\n\n"}
{"id": "341062", "url": "https://cs.wikipedia.org/wiki?curid=341062", "title": "WEA", "text": "WEA\n\nZkratka WEA může znamenat:\n\n"}
{"id": "341065", "url": "https://cs.wikipedia.org/wiki?curid=341065", "title": "Slunéčko východní", "text": "Slunéčko východní\n\nSlunéčko východní (\"Harmonia axyridis\") je druh slunéčka z rodu Harmonia původem z východní Asie. Byl však zavlečen do Severní Ameriky i Evropy. V Česku se nyní (2018) jedná o běžný druh.\n\nDospělí jedinci měří 7 až 8 milimetrů. Základní zbarvení krovek je červené se symetricky rozloženými černými skvrnami. Jejich počet je proměnlivý a může dosáhnout až devatenácti. Jiné formy (tzv. melanické) mají krovky černé s červenými skvrnami. Pohlavní dimorfismus je poměrně nevýrazný – samičky se vyznačují černým horním pyskem, zatímco samečci jej mají bílý.\n\nTento druh má vysokou rozmnožovací schopnost – samičky za svůj život nakladou až dva tisíce vajíček. Larvy i polymorfní kukly jsou zbarveny převážně černě s oranžovým podkladem. Živí se zejména mšicemi. Na podzim však mohou okusovat zralé ovoce a způsobovat tak zemědělské škody. V zimě se v původním asijském prostředí shromažďují na vrcholcích skal a ukrývají se zde do štěrbin. Toto chování však v českých podmínkách vede k naletování do domácností.\n\nOproti běžnému slunéčku sedmitečnému původnímu v Česku má slunéčko východní bílé okraje předohrudi a lištu na zadní části krovek.\n\nV průběhu 20. století bylo slunéčko uměle vysazováno v Severní Americe jako přirozený nepřítel zemědělských škůdců. Uchycená americká populace následně sloužila jako zdrojové centrum pro invazi na ostatní kontinenty. Z některých přirozených biotopů v invadovaných oblastech začalo slunéčko východní vytlačovat jiné původní druhy slunéček živící se mšicemi. V oblastech pěstování vinné révy jsou slunéčka sklízena s hrozny, jimiž se živí; úrodu tak znehodnocují hořkými a páchnoucími látkami, které obsahují.\n\nEvropská invazní populace vznikla zkřížením jedinců ze Severní Ameriky a bezkřídlých linií pěstovaných v Beneluxu na ochranu rostlin ve sklenících. Z polí a skleníků se postupně začalo slunéčko rozšiřovat do volné přírody. Roku 2004 se přes Lamanšský průliv dostalo poprvé do Velké Británie. V Česku bylo pozorováno poprvé v roce 2006. V roce 2017 se vyskytovalo již téměř na celém území Česka, mnohdy masově. Na podzim nalétávají tato slunéčka ve velkých počtech na budovy ve snaze zde přezimovat.\n\n"}
{"id": "341070", "url": "https://cs.wikipedia.org/wiki?curid=341070", "title": "Šopa (nahrávací studio)", "text": "Šopa (nahrávací studio)\n\nŠopa je název nahrávacího studia, které se nachází v jihomoravské obci Lipov. Ve studiu natočila své desky řada českých interpretů, jako například metalové kapely Melancholy Pessimism, Overhype, Dying Passion, Secret Of Darkness, Dark Gamballe, Malignant Tumour, Flood, Silent Stream Of Godless Elegy, Six Degrees of Separation a další. O zvuk se starají producenti a zvukaři Stanislav Valášek a Martin Vavřík.\n\nAlbum \"Relic Dances\" skupiny Silent Stream Of Godless Elegy, které vzniklo v tomto studiu, získalo v roce 2005 ocenění Anděl v kategorii Hard & Heavy.\n\n"}
{"id": "341072", "url": "https://cs.wikipedia.org/wiki?curid=341072", "title": "Přívalová povodeň", "text": "Přívalová povodeň\n\nPřívalová povodeň (nesprávně blesková povodeň) vzniká po (někdy jen krátkém) přívalovém dešti a je typická pro suché, pouštní nebo polopouštní oblasti. Může vznikat také v horských a podhorských oblastech. Může se vyskytovat i tam, kde je znemožněno nebo silně omezeno vsakování vody do půdy (například na rozsáhlých zpevněných plochách, především v městské zástavbě, s poddimenzovanou nebo ucpanou kanalizací). Řešením a prevencí je budování modro-zelené infrastruktury, tedy více vsakovacích a zelených prvků.\n\nHraniční intenzitu a trvání srážek potřebných pro vznik přívalové povodně nelze jednoznačně stanovit, protože závisí na mnoha faktorech od typu a tvaru terénu až po nasycenost půdy vodou, a ovlivňuje ji negativně také např. nevhodné hospodaření s krajinou.\n\nV červnu 2009 postihly území České republiky. Nejvíce postiženými obcemi se staly Polom, Bělotín, Nový Jičín a Lipník nad Bečvou. Dalšími postiženými oblastmi se staly podhůří Rychlebských hor a Jižní Čechy.\n\nNásledovala po přívalovém dešti a 7. srpna zasáhla oblasti severních Čech, Sasko a část jihozápadního Polska. Přívalové povodně si v okrese Liberec vyžádaly 5 mrtvých a škody byly odhadnuty řádově ve stamiliónech korun.\n\n"}
{"id": "341074", "url": "https://cs.wikipedia.org/wiki?curid=341074", "title": "Butyl-benzyl-ftalát", "text": "Butyl-benzyl-ftalát\n\nButyl-benzyl-ftalát (BBP) je lipofilní ester kyseliny ftalové, za běžných podmínek ve formě bezbarvé kapaliny.\n\nJe prodáván pod komerčními názvy Palatinol BB, Unimoll BB, Sicol 160 nebo Santicizer 160. \n\nBBP je používán hlavně jako změkčovadlo v plastech, zejména k výrobě měkčeného PVC.\n\nBBP je považován za reprotoxický a rozhodnutím Evropské komise 1999/815/ES zakázáno (společně s pěti dalšími ftaláty – DEHP, DIDP, DINP, DBP a DNOP) v hračkách a předmětech, které děti do 3 let vkládají do úst.\n\n28. října 2008 Evropská agentura pro chemické látky zveřejnila oficiální kandidátský seznam nebezpečných chemikálií, které vzbuzující mimořádné obavy a budou podléhat autorizaci v rámci směrnice REACH . Spolu s dalšími dvěma ftaláty do něj byl zařazen i BBP.\n\n\n"}
{"id": "341075", "url": "https://cs.wikipedia.org/wiki?curid=341075", "title": "BBP", "text": "BBP\n\nZkratka BBP má více významů:\n\n"}
{"id": "341079", "url": "https://cs.wikipedia.org/wiki?curid=341079", "title": "Hans Günther Adler", "text": "Hans Günther Adler\n\nHans Günther Adler (2. července 1910 Praha — 21. srpna 1988 Londýn) byl německy píšící beletrista a vědec. Stal se známým především díky svým historickým, sociologickým, psychologickým či filozofickým studiím o životě v terezínském ghettu. Je autorem trilogie „\"Terezín 1941–1945. Tvář nuceného společenství\"“, spisu o životě v ghettu Terezín.\n\nDětství prožil převážně v Praze, kde studoval muzikologii. Po ukončení univerzitních studií pracoval v pražské Uranii. Koncem 30. let žil krátkodobě v Itálii a uvažoval o emigraci do Jižní Ameriky. Do Terezína byl deportován se svojí první ženou ženou Gertrudou Klepetarovou, s níž se seznámil po té, co se vrátil z Itálie, a jejími rodiči v únoru 1942 (Adlerův otec byl deportován se svou druhou ženou do Lodže, duševně nemocná Adlerova matka přišla to Terezína s transportem psychicky postižených). V Terezíně cílevědomě sbíral materiál pro případné vědecké dílo, zároveň nepřestával být umělcem (psal básně). Adler byl v roce 1944 deportován do vyhlazovacího tábora Auschwitz-Birkenau. Zde zahynula jeho žena, on byl však transportován dál do pobočných táborů Buchenwaldu (Niederorschel a Langenstein-Zwieberge), kde byl v dubnu 1945 osvobozen. Nikdo jiný z rodiny Adlerů nepřežil válku.\n\nPo osvobození se vrátil do Prahy. Změnil si jméno z Hans Günther Adler na H.G. Adler. Hans Günther byl totiž za války vysoce postavený důstojník SS, vedoucí pražské Ústředny pro židovské vystěhovalectví (zástupce Adolfa Eichmanna v Protektorátu Čechy a Morava). Adler nějakou dobu spolupracoval s Přemyslem Pitterem na jeho akci \"Zámky\" a působil jako vychovatel opuštěných dětí, které přežily holokaust. Angažoval se také při obnově pražského Židovského muzea.\n\nAdler však záhy pochopil, že v poválečném Československu není pro německy píšícího (ačkoliv česky hovořil plynule a znalost češtiny předvedl E. Canettimu, kterého provázel po Praze v roce 1937) autora mnoho místa. V únoru 1947 odjel na studijní pobyt do Londýna, kde se zasnoubil a poté oženil se svou druhou ženou Bettinou Grossovou. Zde žil až do své smrti jako spisovatel a vědec na volné noze. Za své práce získal několik ocenění (např. švýcarskou cenou Charlese Veillona za román \"Panorama\") a v roce 1973 byl jmenován předsedou PEN klubu německy píšících autorů v cizině.\n\n\n\n\n"}
{"id": "341081", "url": "https://cs.wikipedia.org/wiki?curid=341081", "title": "Walter Benjamin", "text": "Walter Benjamin\n\nWalter Bendix Schönflies Benjamin (15. července 1892, Berlín – 26. září 1940, Portbou, Španělsko) byl německý židovský literární kritik, filosof a překladatel (Balzac, Baudelaire, Marcel Proust atd.). Patřil k tzv. frankfurtské škole.\nWalter Benjamin se narodil roku 1892 v Berlíně-Charlottenburgu v rodině bývalého bankéře a později starožitníka a obchodníka s uměním Emila Benjamina (1856–1926), jehož povolání ho velmi ovlivnilo v pozdějších statích a dílech, a jeho manželky Pauline (1869–1930) (rozené Schönflies) jako nejstarší ze tří dětí: měl bratra Georga (1895–1943) a sestru Doru (1901–1946).\n\nV roce 1902 začal studovat na Kaiser-Friedrich-Gymnasiu v Berlíně-Charlottenburgu, kvůli chatrnému zdraví přešel v roce 1905 na reformovanou školu v obci Haubinda (dnes součást obce Westhausen) v Durynsku, kde strávil dva roky. Tam ho ovlivnil pedagog Gustav Wyneken. V roce 1907 se vrátil do Berlína. V roce 1910–1911 uveřejnil první texty v časopisu \"Der Anfang\" pod pseudonymem \"Ardor\".\n\nPo maturitě v roce 1912 nastoupil na Albert-Ludwigs-Universität ve Freiburgu, ale na konci letního semestru se opět vrátil do Berlína na Humboldtovu univerzitu, kde pokračoval ve studiu filosofie, německé literatury a dějin umění.\n\nV té době byl Benjamin předsedou spolku „Svobodné studentstvo“ (\"Freie Studentenschaft\"). Tato organizace se ale přiklonila k německému válečnému heroismu, což Benjamina silně zklamalo a v roce 1915 toto hnutí opustil. V té době začal překládat Baudelaira. Pokračoval ve studiu na Ludwig-Maximilians-Universität v Mnichově, kde se setkal s Rilkem, Wenerem Kraftem, Felixem Noeggerathem a Gershomem Scholemem. V roce 1917 přešel Benjamin na universitu do Bernu. Téhož roku se oženil s Dorou Sophií Pollak (rozenou Kellner) (1890–1964), následujícího roku se jim narodil syn, Stefan Rafael (1918–1972). V roce 1919 Benjamin obhájil doktorskou disertaci „Pojem umělecké kritiky v německé romantice“ (\"Begriff der Kunstkritik in der Deutschen Romantik\"). V témže roce se poprvé setkal s Ernstem Blochem. Benjamin se vrátil s rodinou do Berlína, kde se mu nepodařilo získat zdroj obživy a žil z podpory rodičů. V roce 1921 publikoval stať „Ke kritice násilí“ (\"Zur Kritik der Gewalt\"). V roce 1920 se seznámil s Florensem Christianem Rangem. V roce 1922 založil časopis \"Angelus Novus\". Walter a Dora Benjaminovi se rozešli v roce 1928. Další rok odešel Benjamin na universitu do Heidelbergu, kde zkoušel neúspěšně akademickou kariéru. Živil se literárními kritikami a překlady, trvale spolupracoval s časopisem \"Literarische Welt\" a s kulturní přílohou novin \"Frankfurter Zeitung\". Jeho práce pro časopisy měly vysokou úroveň, ale příjmy z nich stačily jen k nejnutnější obživě.\n\nZačal se zajímat o marxismus a komunismus a v roce 1924 se začetl do díla Vladimira Iljiče Lenina. V témže roce otiskl Hugo von Hofmannsthal Benjaminovu stať „Goethova Spříznění volbou“ (\"Goethes Wahlverwandtschaften\") v časopisu \"Neue Deutsche Beiträge\". Společně s Ernstem Blochem strávil Benjamin několik měsíců na ostrově Capri, kde psal svou habilitační práci „Původ německé truchlohry“ (\"Ursprung des deutschen Trauerspiels\"). Tam se seznámil s litevskou divadelní herečkou a režisérkou Asjou Lācis. Osobní vztah zkrachoval, ale Benjamin byl ovlivněn ve svých politických názorech. V roce 1925 byla Benjaminova habilitační práce odmítnuta na frankfurtské universitě. Tím byla zmařena Benjaminova naděje na akademickou kariéru. V témže roce začíná překládat Marcela Prousta. V zimě 1926–1927 strávil dva měsíce v Moskvě.\n\nV roce 1927 zahájil Benjamin práci na svém projektu „Pařížské pasáže“ (\"Das Passagen-Werk\"). Na tomto monumentálním a nedokončeném projektu pracoval až do své smrti. Psal první rozhlasové hry. V roce 1928 vydal spis „Jednosměrná ulice“ (\"Einbahnstrasse\").\n\nV roce 1929 proběhla dvě významná setkání: s Bertoltem Brechtem (se kterým ho seznámila Asja Lācis, v té době Brechtova asistentka) a s Theodorem W. Adornem. Adorno uspořádal seminář na téma Benjaminovy práce „Původ německé truchlohry“ (\"Ursprung des deutschen Trauerspiels\") v době, kdy bylo akademickými kruhy ignorováno a přivedl Benjamina ke spolupráci s \"Institutem pro sociální výzkum\" (\"Institut für Sozialforschung\"), z něhož vzešla tzv. kritická teorie.\n\nPo dvou letech odloučení se Benjamin v roce 1930 rozvedl se svou manželkou Dorou Sofií. Plánoval práci pro časopis \"Krise und Kritik\" spolu s Bernardem Brentanem, Brechtem a Herbertem Iheringem. Aby se vyhnul represím NSDAP a SA, které mu hrozily v Německu, strávil v roce 1932 několik měsíců na Ibize. Pak se přestěhoval do Nice. Po nástupu Adolfa Hitlera k moci v roce 1933 se ukrýval u Bertolta Brechta v jeho prázdninovém domě v dánském Svendborgu a u své bývalé manželky v San Remu.\n\nV březnu 1933 emigroval do Paříže. Doufal, že se jako znalec francouzské literatury uživí publicistickou činností. Ještě v roce 1934 pobýval opět u Brechta v Dánsku. Nakonec žil v krajní nouzi, odkázán na podporu Institutu pro sociální výzkum. V Paříži také poznal další německé intelektuály, např. Hannah Arendt, Hermanna Hesse a Kurta Weilla. Publikoval v časopisech \"Maß und Wert, Cahiers du Sud, Orient und Occident, Das Wort\". V Německu publikoval pouze pod pseudonymy. Začal intenzivní korespondenci s Gretel Adorno (Karplus).\n\nV roce 1936 publikoval stať „Umělecké dílo ve věku své technické reprodukovatelnosti“ (\"Das Kunstwerk im Zeitalter seiner technischen Reproduzierbarkeit\") v časopisu Institutu pro sociální výzkum (\"Zeitschrift für Sozialforschung\"). Stať \"Deutsche Menschen\" vyšla pod pseudonymem Detlef Holz v luzernském nakladatelství Vita Nova Verlag.\n\nV roce 1937 pracoval Bejnamin na stati „Paříž Druhého císařství u Baudelaira“ (\"Das Paris des Second Empire bei Baudelaire\"), potkal Georga Batailla a stal se členem „Collège de Sociologie“ (1937–1939). V roce 1938 naposledy navštívil Brechta v jeho dánském exilu. Stejného roku Hitler odebral německé občanství osobám židovského původu. Benjamin byl internován na tři měsíce v internačním táboře v Clos St. Joseph u Nevers. Zde po večerech přednášel za cigarety nebo za tužku.\n\nV roce 1940 byl Benjamin na přímluvu přátel z internačního tábora propuštěn. Po návratu do Paříže psal „Teze k filosofii dějin“ (\"Geschichtsphilosophische Thesen\"). V červnu byla napadena Francie a Benjamin prchal spolu se sestrou Dorou na jih do Lurd. Gestapo zabavilo jeho knihy a písemnosti z jeho bytu v Paříži. Část písemností se podařilo Benjaminovým přátelům ukrýt v pařížské Bibliothèque Nationale. V srpnu získal zásluhou Maxe Horkheimera americké vízum. Benjamin chtěl uprchnout přes Španělsko do Portugalska a dále do USA.\n\nKdyž se vážně nemocen ocitl 26. září 1940 na francouzsko-španělské hranici, byla tato momentálně uzavřena. Benjamin v zoufalství spáchal v noci z 26. na 27. září sebevraždu. Kolem jeho smrti je však řada spekulací. Podle jiných zdrojů došlo k jeho smrti až po překročení španělské hranice ve městě Portbou. Také sebevražda je zpochybňována vzhledem k tomu, že byl pochován na katolickém hřbitově. Existuje též teorie o tom, že byl zavražděn stalinskými agenty.\n\nBenjaminova pozůstalost byla rozptýlena. Část opatroval Theodor W. Adorno za války v USA a od roku 1947 ve Frankfurtu nad Mohanem. Druhou část uchoval Gershom Scholem v Jeruzalémě. Dokumentace, zabavená gestapem, byla během války částečně ztracena a zbytek byl Rudou armádou předán Ústřednímu německému archivu v Postupimi.\n\nV letech 1990–1994 postavil izraelský sochař Dani Karavan památník Waltru Benjaminovi v Portbou.\n\nV roce 1936 publikovaný esej \"Umělecké dílo ve věku své technické reprodukovatelnosti\" pojednává o deauratizaci uměleckých děl. Aura jedinečného díla mizí poté, co je dílo reprodukováno pro masovou veřejnost. I při sebelepší reprodukci odpadá tzv. \"Zde a Nyní\" uměleckého díla. Autor uvádí na příkladu kopie Mony Lisy v obývacím pokoji - tato kopie již nemá původní a jedinečnou vlastnost originálu \"Zde a Nyní\".\n\n\n\n\n\n"}
{"id": "341083", "url": "https://cs.wikipedia.org/wiki?curid=341083", "title": "Kanonizace (informatika)", "text": "Kanonizace (informatika)\n\nKanonizace (anglicky \"\") je proces, kterým se v informatice data, která lze vyjádřit mnoha různými způsoby, převádějí na jednu zvolenou „základní“ reprezentaci. Například datum lze napsat mnoha způsoby – „17. dubna 2009“, „17. 4. 2009“, „2009-04-17“ atd. Po kanonizaci dat zadaných ve všech možných formátech se na výstupu používá jediný formát, např. rrrr-mm-dd. Cílem kanonizace (tzn. „převodu na kanonický tvar“) může být např. umožnění porovnávání: počítač by jen těžko poznal, že „17. dubna 2009“ je stejný údaj jako „2009-04-17“, proto se data nejprve převedou na kanonický tvar, který se teprve porovnává.\n\nNěkteré matematické objekty lze zapsat mnoha způsoby. Někdy však pro danou třídu objektů je možno definovat kanonický tvar, který splňuje dvě základní vlastnosti: Zaprvé, každý objekt musí mít právě jeden kanonický tvar. Zadruhé, každé dva objekty, které mají stejný kanonický tvar, musí být stejné (vzhledem k nějaké ekvivalenci). To, že pro danou třídu objektů existuje kanonický tvar, může být zřejmé, někdy to však zřejmé není a existence kanonického tvaru je hlubokým matematickým výsledkem.\n\nPříkladem kanonického tvaru je zápis polynomů, které se obvykle zapisují od vyšších mocnin k nižším. Např. kanonickým tvarem polynomu formula_1 je formula_2.\n\nKanonizace může být důležitá pro počítačovou bezpečnost. Např. webový server může mít dovoleno poskytovat jen dokumenty z adresáře /veřejné/web. Co se ale stane, když ho někdo požádá o soubor /veřejné/web/../../tajné/účetnictví? Pokud server nejprve převede požadovanou cestu na kanonický tvar, zjistí, že je ve skutečnosti žádán o soubor /tajné/účetnictví, který pod dovolenou cestu nespadá, takže požadavek odmítne. Pokud by to však neudělal, chybně by zveřejňoval i tajné dokumenty. Taková chyba se označuje jako \"directory traversal\".\n\nFormát XML umožňuje velkou volnost, jeden dokument lze tedy zapsat mnoha různými způsoby, které se liší např. kódováním, používáním bílých znaků, pořadím atributů, definicí jmenných prostorů, formou zápisu prázdných elementů atd. Konsorcium W3C tedy definovalo tzv. \"kanonické XML\", do kterého lze převést libovolný XML dokument. To, zda jsou dva XML dokumenty logicky ekvivalentní (na úrovni XML, bez ohledu na význam obsahu, který závisí na konkrétní aplikaci), pak lze zjistit přímým porovnáním jejich kanonizovaných podob na rovnost.\n\nKanonizace XML dokumentu spočívá v následujícím:\n\nNa WWW mohou různé adresy vést na místo se stejným obsahem. Z hlediska internetových vyhledávačů jsou však různé adresy interpretovány (a tedy i indexovány) jako různé stránky obsahující totéž, tedy duplicity. To se projevuje negativně ve výsledcích vyhledávání, proto se při optimalizaci dbá na to, aby k takové chybě nedocházelo, tedy aby se obsah nacházel pouze na jediné základní (kanonické) adrese, zatímco ostatní alternativy pouze na tuto základní adresu přesměrovávají (prostřednictvím HTTP kódu 301). Některé internetové vyhledávače se o základní kanonizaci pokoušejí automaticky.\n\nPříkladem takové chyby je dostupnost obsahu jak pod adresou začínající prefixem www., tak bez něj, tedy např. <nowiki>http://www.example.com</nowiki> × <nowiki>http://example.com</nowiki>. Mezi další možné příčiny této chyby patří:\n\n"}
{"id": "341091", "url": "https://cs.wikipedia.org/wiki?curid=341091", "title": "Státní znak Severní Koreje", "text": "Státní znak Severní Koreje\n\nStátní znak Severní Koreje představuje vodní elektrárnu pod národní horou Pektusan (\"Posvátná hora revoluce\"). Slunce je nahrazené rudou pěticípou hvězdou s červenými paprsky. Oválný rámeček tvoří rýžové klasy ovázané rudou stuhou nesoucí nápis: 조선 민주주의 인민 공화국 „Korejská lidově demokratická republika“.\nTento znak, přijatý 8. září 1948, byl vytvořen na základě znaku Sovětského Svazu, používá Komunistickou symboliku, což jasně svědčí o vládě komunistické ideologie v Severní Koreji. \n\n"}
{"id": "341094", "url": "https://cs.wikipedia.org/wiki?curid=341094", "title": "Nábojnice", "text": "Nábojnice\n\nNábojnice, též hilzna, je tenkostěnné pouzdro, ve kterém je uložena prachová náplň, zápalka a střela náboje. U jednotného náboje spojuje všechny prvky náboje do jednoho celku, u dělených nábojů, které používají hlavně děla velkých ráží, je samostatným dílem.\n\nNábojnice bývá zhotovena z kovu, zpravidla z mosazi, oceli nebo hliníku. Může být vyrobena částečně nebo celkově i z nekovových materiálů. Například nábojnice pro brokové náboje mají kovové dno (tzv. kování) obvykle z tenkého mosazného plechu, a zbytek nábojnice je zhotoven z plastu nebo z papíru.\n\nPro dělostřeleckou střelu se často používají \"polospálitelné\" nebo \"spálitelné\" nábojnice. Zjednodušují některé mechanismy zbraní, například na vytahování a vyhazování nábojnic ze zbraně, zjednodušují celou manipulaci se střelou v omezeném prostoru (např. v tanku), snižují zamořování bojového prostoru tanku spalnými plyny, které v nábojnici zůstávají po výstřelu.\n\nPolospálitelná nábojnice má kovové dno, ve kterém je upevněný iniciátor (obvykle zápalkový šroub) a zbytek nábojnice je z hmoty, která při výstřelu celá shoří. Obvykle se používá speciálně upravená nitrocelulózová masa. Kovové dno nábojnice zlepšuje manipulační vlastnosti nábojnice a lépe utěsňuje nábojovou komoru. Spálitelná nábojnice je celá vyrobena z hmoty, která při výstřelu beze zbytku shoří.\n"}
{"id": "341096", "url": "https://cs.wikipedia.org/wiki?curid=341096", "title": "Turkopolové", "text": "Turkopolové\n\nTurkopolové či Turcopolieři (z řeckého , Turkópuloi, synové Turků) byli během křížových výprav arabští žoldnéři, často najímaní do evropských i byzantských armád jako jízdní lučištníci a lehká jízda. \n\nKřižáci se s Turkopoly poprvé setkali během první křížové výpravy v Anatolii, kde byly oddíly Turkopolů součástí byzantské armády. Turkopolové byli obvykle míšenci mezi Řeky a Turky, později po založení křižáckých států i mezi palestinskými Franky a Levantinci. Turkopolové byli buď křesťané ortodoxního či některého z dalších východních ritů, nebo přijali islám. Některé turkopolské oddíly se přidaly ke křížové výpravě a v prvních letech křižáckých států sloužily v křižáckých armádách.\n\nV křižáckých státech na Blízkém východě se turkopolské oddíly nerekrutovaly výhradně z franko-levantských míšenců, ale také z křesťanských Turků, nebo z místních východních křesťanů. V Levantě turkopolské oddíly tvořily lehkou jízdu, která neměla takové brnění jako těžká jízda franských rytířů, díky tomu mohli Turkopolové lépe bojovat s mnohem pohyblivějšími muslimskými jezdci. Turkopolové byli ozbrojeni většinou lukem a kopím a sloužili jako průzkumníci, či úderná rojnice. Někdy sloužili jako druhá vlna útoku za rytíři a seržanty. Turkopolové jezdili na lehčích koních než \"destrier\" – ořích, které používali rytíři. Měli též lehčí brnění, často jen prošívanou drátěnou košili a kónickou kovovou přilbu. Turkopolové bojovali jak v armádě křižáckých vládců, ale také se vyskytovali v oddílech rytířských řádů, kde bojovali po boku franských seržantů. Nicméně u rytířských řádů Turkopolové stáli na nižším stupni než seržanti a vztahovala se na ně různá omezení, například museli jíst u stolu odděleného od franských členů řádu.\n\nMamlúci Turkopoly považovali za zrádce víry a odpadlíky, proto je, po zajetí, bez milosti popravovali. Turkopolové nicméně rytířským řádům sloužili i po pádu palestinských křižáckých států například na křižáckém Kypru nebo johanitům na Rhodu a Maltě. Řád německých rytířů v Pobaltí a Prusku příslušníky své kavalerie složené z domorodých obyvatel rovněž nazýval „Turkopoly“ ().\n"}
{"id": "341103", "url": "https://cs.wikipedia.org/wiki?curid=341103", "title": "Victor de Laprade", "text": "Victor de Laprade\n\nPierre Martin Victor Richard de Laprade (13. ledna 1812 Montbrison – 13. prosince 1883 Lyon) byl francouzský básník, spisovatel a politik.\n\nVictor de Laprade byl profesorem na Faculté des Lettres v Lyonu, člen Francouzské akademie od roku 1858 a poslancem za departement Rhône v letech 1871 až 1873. V letech 1849 a 1885 byl laureátem Francouzské akademie.\n\nJeho poezie je inspirována Chateaubriandem a Lamartinem.\n\n\n"}
{"id": "341109", "url": "https://cs.wikipedia.org/wiki?curid=341109", "title": "Formikárium", "text": "Formikárium\n\nFormikárium je vivárium určené pro chov mravenců. Existuje více druhu formikárií - sádrové, plastové nebo z jiné hmoty, ve které se dají manuálně udělat cestičky s místnostmi pro mravence. Potom se formikárium zakryje sklem a tak je možné sledovat život mravenců. Prodávají se formikária plněná speciálním průhledným gelem, ve kterém si mravenci mohou chodbičky budovat sami, to však není moc dobré pro mravence, protože každý mravenčí druh potřebuje královnu. Proto aktivita dělnic postupem času pomalu klesá až klesne na nulu. Pokud byste chtěli chovat mravence, velmi účinné jsou Ytongové tvárnice, do kterých můžete třeba šroubovákem vyrýt cestičky s komůrkami. Pak zasypte všechny komůrky pískem (ale pozor, jedna musí být nezasypaná, tam většinou setrvává královna) a přikryjte sklem. Nezapomeňte udělat dva východy, do nichž napojíte hadičky- jedna může vést do skleněné nádoby (nějaké akvárium, plastová nádoba apod.), která bude na dně pokryta zeminou ( většinou se na zeminu sype jemný písek, to aby mravenci byli dobře vidět) a v této nádobě bude takzvané krmítko (můžete použít mističku na buráky nebo víčko od zavařovací sklenice). Druhou hadičku můžete ucpat a až bude chov větší, tak udělat další takové formikárium a napojit tam právě tuhle hadičku. Také nesmíte opomenout správnou vlhkost - tu je opravdu lehké udržovat. Udělejte zespodu tvárnice obloukovitou hlubokou rýhu tak, aby se vám tam vešla nějaká miska, dejte tam misku a nalijte do ní vodu tak, aby kus tvárnice v tom oblouku byl ponořen do vody a máte hotové krásné Ytongové formikárium.\n"}
{"id": "341110", "url": "https://cs.wikipedia.org/wiki?curid=341110", "title": "Žitava (rozcestník)", "text": "Žitava (rozcestník)\n\nŽitava může být:\n\n\n"}
{"id": "341132", "url": "https://cs.wikipedia.org/wiki?curid=341132", "title": "Diisobutyl-ftalát", "text": "Diisobutyl-ftalát\n\nDiisobutyl-ftalát (DIBP) je lipofilní ester kyseliny ftalové, za běžných podmínek ve formě bezbarvé kapaliny.\n\nDIBP se používá převážně jako levné změkčovadlo plastů, jako je PVC nebo nitrocelulóza. Má podobné vlastností jako dibutyl ftalát (DBP). Používá se také jako přísada laků na nehty, výbušnin nebo methylmethakrylátu.\n\nV lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádné obavy pro autorizaci dle směrnice REACH.\n\n\n"}
{"id": "341137", "url": "https://cs.wikipedia.org/wiki?curid=341137", "title": "Kstovo", "text": "Kstovo\n\nKstovo ( ) je město, které se nachází ve střední evropské části Ruska v Nižněnovgorodské oblasti, asi 30 km od Nižního Novgorodu, pátého největšího města Ruské federace. Kstovo leží uprostřed lužních lesů, po jedné straně jej lemuje řeka Volha, po druhé řeka Kudma.\n\nMěsto Kstovo s asi 70 tisíci obyvateli bylo postaveno z větší části po 2. světové válce a na jeho výstavbě se velkou měrou podíleli váleční zajatci, zejména Němci. Město je významným průmyslovým střediskem, zejména petrochemické závody zde mají již mnoho let zelenou a v 80. letech se zde stavělo mnoho nových závodů. Na výstavbě závodu EP 300 se významně podílel český závod ČKD Praha a také Brněnské strojírny. Přibližně 20 českých rodin zde žilo po dobu 2–3 let, než byl závod předán. Vzhledem k tomu, že tato oblast patřila až do devadesátých let mezi tzv. uzavřená města, zde nebyl příliš velký turistický ruch. V okolí Kstova i Nižného Novgorodu bylo příliš mnoho závodů na výrobu vojenských zařízení a protékající řeka Volha je strategickou řekou celého Ruska.\n\nKstovo je celosvětové známé školou bojového umění sambo. Kstovo je dostupné železniční, autobusovou i lodní dopravou po Volze. Obyvatelstvo bydlí většinou v panelových sídlištích, je zde však možno vidět i mnoho původních ruských vyřezávaných dřevěnic. Počasí se tu dělí pouze na léto a zimu, téměř ze dne na den roztají ledy a sníh a začne horké léto. Zimy se vyznačují mrazy kolem - 30°C a množstvím sněhu. V okolí města je možné vidět mnoho dnes již opravených klášterů a kostelů.\n\n"}
{"id": "341143", "url": "https://cs.wikipedia.org/wiki?curid=341143", "title": "Kritická teorie", "text": "Kritická teorie\n\nKritická teorie je souhrnné označení pro různé emancipační proudy filosofie, literární vědy a dalších společenských věd ve 20. století. Všem je společná kritika moderní společnosti i kultury, obvykle opřená o formu marxismu. Pozornost je věnovaná psychoanalýze a má tendenci ke společenské praxi. Jejím cílem má být zejména:\nKritická teorie chce využívat vysvětlující úlohu věd, stanovit normativní cíle a přispívat k jejich prosazování ve společnosti, ke společenským změnám. Hlavními oblastmi jsou sociální a politická filosofie a literární věda, které se však od sedmdesátých let 20. století různě překrývají.\n\nMezi důležité zdroje kritické teorie patří zejména:\n\nMezi bezprostřední předchůdce patří například maďarský literární vědec György Lukács, italský filosof a politik Antonio Gramsci, německý literární vědec Walter Benjamin a další.\n\nPojem kritická teorie se užívá v užším a v širším smyslu. V užším smyslu jde o koncept společenské kritiky, který od založení „Ústavu pro společenský výzkum“ ve Frankfurtu (\"Institut für Sozialforschung\") roku 1931 rozvíjela tak zvaná Frankfurtská škola (Max Horkheimer, Theodor Adorno) a její pokračovatelé, například Herbert Marcuse a Jürgen Habermas. Jejím cílem podle Horkheimera je „vysvobodit lidské bytosti z okolností, jež je zotročují“. Působila hlavně v Německu a za druhé světové války v americkém exilu. Po válce se její vliv rozšířil v celé Západní Evropě a od 60. let i v USA.\n\nPředválečná kritická teorie se netajila svými sympatiemi k radikální politické levici a často kritizovala pokryteckou povahu liberální demokracie. Děsivá zkušenost s nacismem ji v tom zdánlivě podpořila, zároveň však také upozornila, že hodnoty svobody nejsou tak samozřejmé, jak se dříve zdálo. Teprve odhalení zločinů komunistických režimů a rozpad Sovětského svazu však vedly k tomu, že si začala více vážit hodnot politické svobody a demokracie. Už od sedmdesátých let věnují představitelé kritických teorií stále větší pozornost „skutečné demokracii“, kterou nyní chápou jako uspořádání, v němž „všechny společenské podmínky, jež jsou v lidských rukou, musí záviset na reálném souhlasu všech“. S tím pak úzce souvisí i koncept „komunikativního jednání“ a „diskurzivní etiky“, jak ji spolu s K.-O. Apelem (1922–2017) vypracoval J. Habermas.\n\nDůležitým společným rysem kritických teorií je jejich normativnost, a tedy odmítání všech forem skepse a relativismu. Módní relativistická skepse je konec konců jen pohodlnou rezignací salonních filosofů na vlastní odpovědnost, a tedy i na vlastní svobodu. Jakkoli je každé lidské poznání omezené a nejisté, jakkoli potřebuje kritiku, svobodný člověk má a musí jednat, a to na základě norem, které obstály v diskusi, z níž nikdo nebyl vyloučen. Protože jednou z nich je i přesvědčení o lidské rovnosti, jsou kritické teorie zároveň univerzalistické a odmítají všechny formy společenské separace a diskriminace.\n\nMezi nejvýznamnější představitele třetí generace kritické teorie patří Axel Honneth (Frankfurt nad Mohanem), Nancy Fraser (New York), Iris Marion Young (Chicago), Alessandro Ferrara (Řím) či Robert Fine (Warwick).\n\n\nMnožství významných myslitelů 20. století bylo buď přímo ovlivněno Kritickou teorií, anebo dospěli k podobným názorům samostatně. Patří sem například Jean Baudrillard, Roland Barthes, Jacques Derrida, Michel Foucault, Anthony Giddens, Jacques Lacan a další. Z českých filosofů byl kritické teorii blízko Karel Kosík.\nKritická teorie, její východiska a metody, měly značný vliv i na další emancipační hnutí 20. století, jako byl odpor proti kolonialismu, proti rasové diskriminaci nebo třeba feministické hnutí. Její společenské působení vyvrcholilo ve studentských bouřích roku 1968. Také tak zvaná hlubinná ekologie nese jisté stopy tohoto vlivu.\n\n\n\n\n\"Tento článek je založen zčásti na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "341144", "url": "https://cs.wikipedia.org/wiki?curid=341144", "title": "Většinový volební systém", "text": "Většinový volební systém\n\nVětšinový volební systém je kategorie volebního systému, ve které jsou všechny mandáty na úrovni volebního obvodu přiděleny jedné kandidátce.\n\nVětšinové volební systémy lze rozdělit na:\n\n\n\n"}
{"id": "341147", "url": "https://cs.wikipedia.org/wiki?curid=341147", "title": "Semiproporční volební systém", "text": "Semiproporční volební systém\n\nSemiproporční volební systém je kategorie volebního systému, ve které je na úrovni volebního obvodu využita většinová technika ve smyslu přidělení mandátu kandidátům s největším počtem hlasů, ale není zaručeno, že budou všechny mandáty přiděleny jedné kandidátce.\n\nSemiproporční volební systémy lze rozdělit na:\n"}
{"id": "341148", "url": "https://cs.wikipedia.org/wiki?curid=341148", "title": "Guillaume Colletet", "text": "Guillaume Colletet\n\nGuillaume Colletet (12. března 1598 Paříž – 11. února 1659 tamtéž) byl francouzský básník a jeden ze zakládajících členů Francouzské akademie. Mezi jeho ochránce patřil i kardinál Richelieu. Byl otcem básníka Françoise Colleteta.\n\n\n"}
{"id": "341155", "url": "https://cs.wikipedia.org/wiki?curid=341155", "title": "Ilim", "text": "Ilim\n\nIlim ( ) je řeka v Irkutské oblasti v Rusku. Je dlouhá 589 km. Povodí řeky má rozlohu 30 300 km².\n\nPramení na Středosibiřské vysočině a tou také protéká. Od pramene k vesnici Ilimsk má horský charakter. Ve vzdálenosti 8 km od ústí se nacházel Simachinský práh tvořený schůdky, který zmizel pod hladinou Usť-ilimské přehradní nádrže. Ústí zprava do Angary (povodí Jeniseje).\n\nZdrojem vody jsou sněhové a dešťové srážky. Průměrný roční průtok vody ve vzdálenosti 52 km od ústí u osady Sotnikova činí 139 m³/s. Zamrzá na konci října a rozmrzá na začátku května.\n\n\nCelá dolní polovina toku řeky tvoří záliv Usť-ilimské přehrady. V povodí řeky se nachází Ilimo-koršunovské naleziště železné rudy. Z Ilimsku vedl od 17. do 19. století tzv. Lenský volok přes řeky Muku a Kutu do řeky Leny.\n"}
{"id": "341156", "url": "https://cs.wikipedia.org/wiki?curid=341156", "title": "Kasárna", "text": "Kasárna\n\nKasárna (pomnožné číslo středního rodu, též kasárny jako pomnožné číslo ženského rodu, nespisovně i kasárna jako jednotné číslo ženského rodu) jsou obytná budova nebo budovy pro vojenský personál. V běžné mluvě se často používá v prvním pádě tvar v pomnožném čísle středního rodu a ostatní pády v pomnožném čísle ženského rodu, aktuální slovníky preferují ženský rod s koncovkou -y i v prvním pádě.\n\nBudovy kasáren mají většinou stejnou pravidelnou strukturu. Do kasáren se obvykle umisťuje personál k výkonu služby nebo pro výcvik. Kasárny často tvoří rozsáhlé oplocené a střežené komplexy obytných budov, skladišť a výcvikových prostor.\n\nVojáci buď obývají společné prostory, případně mají k dispozici samostatné pokoje, ty jsou určeny zpravidla pouze pro vyšší hodnosti.\n\nV současnosti jsou mnohé bývalé kasárny v České republice přestavovány na obytné domy.\n"}
{"id": "341162", "url": "https://cs.wikipedia.org/wiki?curid=341162", "title": "Mraveniště", "text": "Mraveniště\n\nMraveniště je místo, které slouží jako hnízdo mravencům. Jde o umělou stavbu, kterou mravenci soustavnou prací budují k přežití kolonie, a může být obydleno i několik desítek let. \nSlouží k ochraně před nepříznivým počasím a predátory, k uskladnění potravy a k výchově potomstva, kterému zajišťuje optimální podmínky pro růst díky důmyslnému systému s termoregulační schopností.\nPodoba a materiál, ze kterého je mraveniště postaveno, závisejí na daném druhu mravence a na prostředí, ve kterém mravenci žijí – typově v rozmezí od primitivních hnízd až po vysoce dokonalé a propracované stavby. \nExistují tak mraveniště z jehličí, zeminy, kartónové hmoty, listí, v zemi, dutinách stromů, v rostlinách atd.\n\nHlavní funkcí mraveniště je pro tento teplomilný a suchomilný hmyz zajistit termoregulaci nutnou ke správnému růstu potomstva a k udržení správné vlhkosti. Zajišťuje útočiště před predátory a přírodními vlivy. Uvnitř mraveniště se nacházejí zásobárny s potravou, propojovací chodby a chodbičky, komora s královnou a komůrky, kde se líhnou nové generace mravenců. \nMravenčí larvy nebo kukly jsou vždy pečlivě srovnány v různých komůrkách, tak aby měly optimální podmínky pro růst v jednotlivých vývojových fázích. \nPřevážná část hnízda je skryta v podzemí, kde mravenci nacházejí útočiště před predátory a chladem v zimě. \nČasto do okolí vede síť cest a cestiček, po kterých mravenci putují za potravou.\n\nMravenci obývají všechny kontinenty kromě Antarktidy. Vyskytují se od vyprahlých pouští přes tropy až k polárním kruhům a svými stavbami mravenišť ukazují neuvěřitelnou schopnost adaptace na dané prostředí.\n\nV Evropě jsou nejběžnější stavbou zemní a podzemní mraveniště. V teplých krajinách převládají mraveniště bez vybudované zemní kupy, protože ji mravenci nepotřebují díky dostatku tepla. \n\nMravenec lesní buduje mraveniště z jehličí a klacíků, často s pařezem v centru stavby. Stavba je jako ledovec – větší část je skryta pod povrchem; nadzemní část se může tyčit až do výšky 1,5 m. \nPro zvýšení akumulace slunečního tepla je v severních šířkách pozvolnější svah orientovaný směrem na jih, kam dopadá nejvíce slunečního záření.\n\nMravenec obecný (\"Lasius niger\") buduje hnízdo z jemné zeminy pod kamenem, v zemi nebo mrtvém dřevě. Podzemní hnízdo je s povrchem spojeno otvůrky obklopenými drobnými hliněnými valy. Občas má mraveniště i nadzemní kopulovitou hliněnou nadstavbu navršenou kolem stébel trav. Tato část je pevná, odolává větru i letním dešťům, ale zima nadstavbu ničí. \n\nAmerický druh z rodu střihačů (\"Atta sexdens\") tvoří kupu z ohromného množství vynesené zeminy z podzemí, kde má vybudovanou síť chodeb a velkých komůrek. Velká část komůrek obsahuje známé houbové zahrádky, kam mravenci nosí rozmělněnou listovou hmotu, na které pěstují houbu sloužící jako jejich hlavní příjem obživy. Tato mraveniště dosahují průměru 10 m, hloubky 6 m a až 2000 komůrek s celkovým objemem 20 m³. V dospělé kolonii žije 5–8 milionů mravenců. \n\nMravenec žahavý (\"Tetramorium caespitum\") má mraveniště pouze v zemi, stejně jako mnoho mravenců žijících v teplém a suchém prostředí, jako např. mravenec zrnojed (\"Messor barbarus\"), který má v mraveništi zvláštní kastu mravenců sloužících jako živé zásobárny potravy v období hladu.\n\nMravenci neobývají pouze zem a podzemí, ale budují hnízda i ve stromech a korunách stromů.\n\nMravenec černolesklý (\"Lasius fuliginosus\") zakládá kolonii v dutinách živých stromů, zejména dubů. Jako jediný druh u nás si staví složitá podzemní kartonová hnízda z „dřevobetonu“ (směs hrubé dřevnaté drtě a zeminy slepená medovicí a sekrety vyloučenými z mandibulární žlázy). Zavěšená podzemní hnízda z dřevobetonu dosahují až délky 2 m. Tato mraveniště nebývají často zvenčí patrná a jsou objevena až při kácení stromu.\n\nMravenci rodu \"Camponotus\" – např. mravenec dřevokaz (\"Camponotus ligniperdus\") – si dělají hnízda nejčastěji v borových nebo jedlových pařezech a také v mrtvém dřevě. Chodby ve dřevu vykousávají ve směru let stromu.\nMraveniště „tkalců“ (\"Oecophylla smaragdina\") z Afriky je „sešito“ z listů v koruně stromu. Tkalci ze svých těl vytvářejí řetězce, a tím k sobě přitahují listy, které sešívají hedvábím larev, které dělnice drží v kusadlech a pohybují jimi sem a tam napříč listy. \nLarva uvolňuje z vývodu žláz hedvábné vlákno, původně určené k vytvoření kokonu. Larvy takto zbavené kokonu neuhynou, ale jsou odchovány v trochu jiných podmínkách. Tisíce vláken vytvoří pevné tkanivo držící listy pevně u sebe. \nDruh \"Camponotus femoratus\" staví z hlíny hnízda kulovitého tvaru, zavěšená ve větvích. Obdobná, velice drobná hnízda z kartónovité hmoty staví i drobní cejlonští mravenci \"Polyrhachis illaudata\".\n\nV tropech neuděláte krok, abyste nenarazili na mravence. Hnízdí dokonce v rostlinách, s nimiž jsou často v symbiotickém stavu (např. v rostlinách rodu cekropie – \"Cecropia\"). Těmto rostlinám mravenci zabezpečují ochranu a občas je rozšiřují po okolí. Rostlina jim naopak poskytuje domov a někdy plody určené přímo mravenčím nájemníkům. Při pokusu ublížit takové rostlině se mravenci ihned vyrojí a zuřivě svůj domov a rostlinu brání; proto je třeba při prodíraní se džunglí dávat pozor, čeho se dotýkáte. Taková mraveniště budují např. mravenci rodu \"Azteca\".\n\nNájezdný druh mravenců legionářů (\"Eciton burchellii\") z oblasti mezi Mexikem a Paraguayí nebo druh \"Dolichoderus tuberifer\" nemá hnízdo žádné. Staví si pouhá přechodná tábořiště na částečně krytých místech. Stěny tvoří těla samotných dělnic, které jsou propojeny díky silným hákovitým drápkům na koncích chodidel. Takto vzniklá mraveniště jsou tvořena až půl miliónem těl a mají až metrový průměr. Uprostřed jsou chráněny larvy a královna. \nPři přemístění na jiné stanoviště za potravou se masa pohybuje rychlostí 20 m/hod. \n\nMravenec zlodějský (\"Solenopsis fugax\") je malý mravenec vyskytující se i v Česku. Jeho mraveniště je skryto v mraveništi mnohem větších mravenců, na kterých parazituje kradením jejich potravy díky vybudované síti úzkých chodbiček, kterými projdou pouze parazitující mravenci, aniž by je hostitelský druh objevil.\n\nMravence lze chovat i uměle v takzvaných formicáriích, která slouží myrmekologům (lidé studující mravence) při studiu jejich života. \n\n\n"}
{"id": "341165", "url": "https://cs.wikipedia.org/wiki?curid=341165", "title": "Josef Mašín (1921)", "text": "Josef Mašín (1921)\n\nJosef Mašín (25. května 1921, Lošany – 15. července 2000, Varnsdorf) byl v letech 1954 až 1969 předsedou městského národního výboru severočeského města Varnsdorf a pak se stal obětí komunistického režimu v Československu.\n\nJosef Mašín se narodil 25. května 1921 v Lošanech u Kolína. Základní školu absolvoval v Kolíně, maturoval na Obchodní akademii tamtéž v roce 1942. Po roce 1942 byl totálně nasazen v Německu.\n\nPo 2. světové válce se v roce 1945 oženil a přestěhoval do Varnsdorfu. Zde pracoval ve firmě Frölich do roku 1946, poté absolvoval vojenskou prezenční službu. Po návratu se stal úředníkem ve firmě Julius Winkler. Josef Mašín měl levicové smýšlení, byl členem KSČ a v roce 1954 byl zvolen předsedou MěstNV ve Varnsdorfu. Tehdy byl nejmladším předsedou MěstNV v Československu. Ve funkci předsedy setrval až do roku 1969, kdy začal být perzekvován. V roce 1970 byl obviněn a 15. srpna 1970 nastoupil výkon trestu ve věznici na Borech v Plzni.\nZ výkonu trestu se vrátil s podlomeným zdravím, onemocněl tuberkulózou. Do konce života se již nikdy plně neuzdravil a prodělal několik operací. V osmdesátých letech absolvoval vleklé soudní procesy. Také se od něj odvrátila většina lidí.\n\nČástečnou rehabilitaci pro něj znamenal rok 1989. Ve městě Varnsdorfu se začaly objevovat plakáty „Mašín na radnici!“ a Mašín přijal funkci prozatímního předsedy MěstNV. Dovedl Varnsdorf k prvním demokratickým volbám, do kterých z věkových důvodů nekandidoval. S dalším vývojem ve Varnsdorfu nebyl spokojen a do veřejného života se již nevrátil. Zemřel 15. července 2000. Dne 26. září 2000 bylo Josefu Mašínovi uděleno čestné občanství Varnsdorfu in memoriam a u příležitosti jeho nedožitých 80. narozenin dne 25. května 2001 byla na budově radnice odhalena jeho pamětní deska.\n\nZa jeho působení na varnsdorfské radnici byl postaven v roce 1961 Varnsdorfský rybník, který občané Varnsdorfu nenazvou jinak než „Mašíňák“, bylo postaveno 70mm kino Panorama, byla opravena vyhlídková restaurace na Hrádku.\n\nJosef Mašín byl příznivcem obrodného procesu v Československu v šedesátých letech. Jeho politické problémy začaly v roce 1968. Jako většina stranických funkcionářů si mohl užívat své postavení, nešlo mu však jen o vlastní pohodlí, ale také o prospěch města a jeho obyvatel. Požadoval také změny v československé politice.\n\nMezi příhody jeho života patři mimo jiné to, že se nechal zafačovat a sanitkou odvézt na sjezd příznivců obrodného procesu. To byl jeho první škraloup. Další ránou bylo svěcení nových zvonů na kostel ve Varnsdorfu, které darovali městu Varnsdorf Alfred a Erich Luddwigovi z Meringu v Německu náhradou za zvony zabavené za války pro vojenské účely. První termín svěcení zvonů se pro nemoc biskupa Štěpána Trochty nemohl uskutečnit a další termín byl stanoven na 20. dubna 1969. Svěcení v ten den skutečně proběhlo. Nikdo si tehdy neuvědomil, že 20. dubna se také narodil Adolf Hitler. Komunistický režim označil svěcení zvonů za oslavu nacismu a narozenin Adolfa Hitlera a největší část viny svalil na Josefa Mašína. Obžalován ale nebyl z politických důvodů, nýbrž za porušování povinností při nakládání s finančními a hmotnými prostředky, poškozování majetku v socialistickém vlastnictví při rekonstrukci výletní restaurace na Hrádku. V osmdesátých letech byl znovu souzen za neoprávněné užívání majetku v socialistickém vlastnictví při výstavbě kina Panorama. Tehdy byl také neustále sledován StB, nikdy mu však nebyla prokázána vina. Soudní procesy skončily až v devadesátých letech 20. století, kdy byl Mašín zbaven všech obvinění a nebyl již dále souzen.\n"}
{"id": "341170", "url": "https://cs.wikipedia.org/wiki?curid=341170", "title": "Ušní maz", "text": "Ušní maz\n\nUšní maz (cerumen) je nažloutlá tělní tekutina v uchu lidí a mnoha savců, jejíž úlohou je chránit citlivou kůži vnějšího zvukovodu a vytvářet ochranu proti infekcím. Udržuje v uchu správné prostředí (např. vlhkost).\n\nUšní maz vzniká smícháním produktů žlázek (hlavně z skvalenu, lanosterolu, cholesterolu), které se nachází v kůži, s odumřelou povrchovou vrstvou kůže, uvolněnými chlupy a do zvukovodu zanesenými nečistotami (např. pyl, prach). Po svém vzniku je maz posouván směrem k zevnímu ústí zvukovodu, kde vypadává.\n\nExistují dva odlišné geneticky dané typy ušního mazu: vlhkého typu, který je dominantní, a suchý typ, který je recesivní. Asiaté a domorodí Američané mají většinou suchý typ ušního mazu (našedlý a vločkovitý), ale běloši a Afričané mají tzv. vlhký typ (zlato-hnědý až tmavě-hnědý a vlhký). Typ ušního mazu byl používán antropology pro sledování lidských migračních modelů.\n"}
{"id": "341172", "url": "https://cs.wikipedia.org/wiki?curid=341172", "title": "Louis de Beaupoil de Sainte-Aulaire", "text": "Louis de Beaupoil de Sainte-Aulaire\n\nLouis-Clair de Beaupoil de Sainte-Aulaire (9. dubna 1778 Baguer-Pican – 13. listopadu 1854 Paříž) byl francouzský politik.\n\nPo studiu na École des ponts et chaussées a École polytechnique byl komorníkem Napoleona, poté prefektem v departmentu Meuse (1813) a v Haute-Garonne roku 1814.\n\nRoku 1815 byl zvolen poslancem za departement Gard (opětovně zvolen v letech 1818, 1822 a 1827). Působil jako velvyslanec v Římě, Vídni (prosinec 1832 – září 1841) a v Londýně roku 1841.\n\nČlenem Francouzské akademie byl zvolen roku 1841.\n\n\nLouis de Beaupoil de Sainte-Aulaire na stránkách Francouzské akademie\n"}
{"id": "341173", "url": "https://cs.wikipedia.org/wiki?curid=341173", "title": "Tana péroocasá", "text": "Tana péroocasá\n\nTana péroocasá (\"Ptilocercus lowii\") je nejprimitivnějším zástupcem řádu tan a jediným zástupcem čeledi tan péroocasých (Ptilocercidae). Obývá tropické lesy Indonésie, Malajsie a Thajska.Tana péroocasá získala své jméno díky svému typickému ocasu. Tento ocas (viz obrázek) je opravdu podobný velkému ptačímu peru, díky čemuž je snadno a ihned rozpoznatelná od ostatních druhů tan.\n\nCelá tato čeleď se významně liší od ostatních tan, ať už pro velice zajímavou schopnost – vysokou toleranci alkoholu, či rozdílným způsobem života. Na rozdíl od jejích příbuzných z čeledi tan pravých (Tupaiinae) je tana péroocasá nočním tvorem. S tím jsou samozřejmě spojeny i některé morfologické změny, jako jsou například větší oči a pohyblivé ušní boltce.\n\nVětšinu potravy tany péroocasé tvoří přirozeně zkvašený nektar palem rodu \"Eugeissona\", který obsahuje až 3,8 % alkoholu.\n\nTana péroocasá (\"Ptilocercus lowii\") váží 47 g a je schopna přijmout až 0,066 g alkoholu. Zvláštností je, že ačkoli tana péroocasá má v krvi tolik promile alkoholu, že by to dokázalo zabít i člověka, u tany péroocasé se nejeví nejmenší známky opilosti jako je motorická nekoordinovanost či změny v chování. Zřejmě za to vděčí schopnosti odbourávat alkohol přes kyselinu glukoronovou. Z tohoto důvodu je předmětem intenzívního výzkumu, neboť vědci doufají, že jim poznání procesu, jakým se brání opilosti, pomůže s hledáním prostředku proti otravě alkoholem.\n\n"}
{"id": "341183", "url": "https://cs.wikipedia.org/wiki?curid=341183", "title": "Aron Gurevič", "text": "Aron Gurevič\n\nAron Jakovlevič Gurevič ( , Moskva – tamtéž) byl ruský vědec, kulturolog a historik-medievalista.\n\nHistorii studoval Moskevské státní univerzitě, promoval v roce 1950, doktorát získal v roce 1962. Byl vedoucím pracovníkem \"Institutu všeobecné historie\" Akademie věd SSSR. Je autorem více než 500 odborných prací.\n\nJeho práce byla ovlivněna Jacquesem Le Goffem a Georgesem Dubym, sám se považoval za člena školy Annales. Byl ovlivněn myšlenkami M. M. Bachtina, ale některé z nich popíral. Gurevičovo dílo bylo považováno za antimarxistické a v Sovětském svazu bylo přijímáno nepřátelsky, ale bylo podporováno v zahraničí v rámci školy Analles, ačkoli mu nebylo dovoleno vycestovat do zahraničí před zahájením perestrojky (1987).\n\n\n"}
{"id": "341187", "url": "https://cs.wikipedia.org/wiki?curid=341187", "title": "As-Sálih Ismaíl", "text": "As-Sálih Ismaíl\n\nas-Sálih Ismaíl al-Malik (\"as-Sálih – zbožný\", \"al-Malik – král\"; 1163 – 1181) byl syn damašského sultána Núr ad-Dína, který roku 1174 po Núr ad-Dínové smrti nastoupil v jedenácti letech na trůn. Protože byl as-Sálih ještě nezleilý dostal se pod vliv eunucha Gumuštugina, který mladého krále odvedl do Aleppa, zatímco Núr ad-Dínovi vojevůdci začali soupeřit o vliv na vládu. Mezitím se Núr ad-Dínův vazal v Egyptě, sultán Saladin osamostatnil, i když stále vystupoval jako as-Sálihův sluha. Saladin chtěl ovládnout také Sýrii a ještě roku 1174 obsadil Damašek a prohlásil se as-Sálihovým regentem. O dva roky později se pokusil porazil v bitvě Zengíovce a pokusil se dobýt Aleppo. Město mu však, díky podpoře jeruzalémských křižáků, odolalo. Saladin se však oženil s Núr ad-Dínovou vdovou Ismat ad-Dín Kátún a prohlásil se vládcem Sýrie. As-Sálih zemřel roku 1181.\n\nPodle křižácké legendy as-Sálihovou matkou byla sestra hraběte Bertranda z Toulouse, která byla Núr ad-Dínem zajata po fiasku druhé křížové výpravy. Podobná legenda se vztahovala i na as-Sálihova děda a zakladatele rodu Zengího.\n"}
{"id": "341194", "url": "https://cs.wikipedia.org/wiki?curid=341194", "title": "Nanoarchaeum equitans", "text": "Nanoarchaeum equitans\n\nNanoarchaeum equitans je neobvyklý druh archea, objevený v roce 2002. Většinou je řazen do samostatného kmene Nanoarchaeota, přestože některé studie ho řadí k Euryarchaeota. Dosahuje i na prokaryotické poměry velmi drobných rozměrů. Byl objeven v mořích poblíž Islandu mikrobiologem Karlem Stetterem a jeho kolegy.\n\n\"Nanoarchaeum\" byl objeven v horké vodě poblíž hydrotermálních průduchů v mořích u Islandu. Jelikož zde voda dosahuje bodu varu, jedná se o hypertermofila. Zajímavou skutečností je fakt, že zde \"Nanoarchaeum\" žije v symbiotickém vztahu s jiným archeonem, a to z rodu \"Ignicoccus\". Tento vztah je některými vědci považován za parazitismus a \"Nanoarchaeum\" je tedy zatím jediným známým parazitem z domény archea.\n\nNanoarchaeum je extrémně drobný, jeho kokovité buňky mají v průměru asi 400 nanometrů. Také genom patří mezi nejmenší mezi všemi buněčnými organismy: má jen 490 885 párů bází. Tato DNA je však velmi efektivní a 95% jsou kódující sekvence (kódují proteiny či některé druhy RNA). Na druhou stranu však nebyly nalezeny geny pro biosyntézu lipidů, kofaktorů, aminokyselin či nukleotidů.\n\n\n"}
{"id": "341199", "url": "https://cs.wikipedia.org/wiki?curid=341199", "title": "Pioneer 6", "text": "Pioneer 6\n\nPioneer 6 byla bezpilotní sonda z roku 1965 organizace NASA z USA určená k průzkumu meziplanetárního prostoru. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1965-105A.\nProgram mise byl obdobný, jako let předchozí sondy Pioneer 5, tedy průzkum meziplanetárního prostoru mezi drahami Země a Venuše, konkrétně dlouhodobé měření částic a magnetických polí. Mise následovala po pětileté přestávce od Pioneeru 5.\n\nSonda se od svých předchůdkyň poněkud lišila. Byla válcovitého tvaru (výška 89 cm, průměr 94 cm). Povrch byl pokryt slunečními články, které nabíjely instalované akumulátorové baterie. Z válce vystupují anténní pruty. Uvnitř sondy je řada přístrojů: magnetometr, detektor plazmatu slunečního větru, detektor kosmického záření, elektrostatický analyzátor, vysílač. Sonda byla stabilizována rotací 1 otáčky za 1 s. Hmotnost byla 64 kg.\n\nS pomocí rakety Delta DSV 3E odstartovala sonda z rampy na kosmodromu Eastern Test Range na Floridě dne 16. prosince 1965. Byla navedena na dráhu 116 – 150 milionů km od Slunce s oběžnou dobou 310 dní.\n\nPo 5 letech předávání informací o naměřených hodnotách přestal magnetometr předávat naměřená data a až po 30 letech od vypuštění selhal hlavní vysílač. Podařilo se však aktivovat vysílač náhradní a spojení obnovit. Ještě 8. prosince 2000 po 35 letech činnosti se podařilo se sondou na dvě hodiny navázat spojení ze stanice Goldstone, což ze sondy učinilo nejstarší fungující kosmický objekt ve vesmíru z planety Země.\n\n"}
{"id": "341200", "url": "https://cs.wikipedia.org/wiki?curid=341200", "title": "Minerální vata", "text": "Minerální vata\n\nMinerální vata nebo také minerální vlna je izolace vyrobená z vláken minerálního původu. Používá se k tepelné, protipožární a zvukové izolaci. Mimo to má široké uplatnění v průmyslu i ve speciálních aplikacích.\nMinerální izolace se dělí na skelnou a kamennou podle hlavních surovin, ze kterých se vyrábí. Podobný produkt (ale odlišný) je \"žáruvzdorné keramické vlákno\", vyrábí se z oxidu křemičitého (SiO) a oxidu hlinitého (AlO) pro teploty až 1700 °C, zde není popsaný.\n\nPro výrobu skelné minerální izolace se používá písek a sklo. Podíl recyklovaného skla se stále zvyšuje, výrobci dnes běžně uvádějí procento využití střepů ve výši 80 %. Pro výrobu kamenné vlny se využívá čedič, diabas a vysokopecní struska, které se smíchávají s připraveným recyklátem z minerálních vláken pojeným cementovým pojivem.\n\nVstupní suroviny se taví za vysoké teploty v peci, ze které vytéká láva na rozvlákňovací stroje. Poté se k vytvořeným a chladnoucím vláknům přidává organické pojivo, případně impregnační prostředky, které zajistí vyšší stabilitu a odolnost vláken proti vodě.\n\nV procesu rozvlákňování vzniká jemné vlákno z roztaveného materiálu, které je v tenkých vrstvách usazováno na pás sběrné komory. Vlna se dále pomocí kyvného systému vrství, přičemž množství uložené vlny koresponduje s finálními vlastnostmi materiálu. V krepovacím zařízení dochází ke stlačení materiálu na požadovanou tloušťku a k případnému dorovnání objemové hmotnosti. V tvrdící komoře následně dochází k vytvrzení pojiva, čímž je zajištěna rozměrová stálost minerální vlny.\n\nVytvrzená vlna se nakonec upravuje na požadované rozměry a vzniklé desky nebo role se balí. Pokud jsou izolace používány pro speciální aplikace, jako jsou například technické izolace, přichází tzv. sekundární výroba, což znamená, že na minerální izolaci se aplikuje další vrstva materiálu (papír, alu fólie, skelné textilie, asfaltový pás, drátěné pletivo), nebo se dále tvarují a řežou.\n\n\nPro běžné stavební aplikace se minerální izolace upravuje nejčastěji do rolí nebo desek. Další rozšířenou možností je minerální izolace foukaná. \nPro speciální aplikace jako jsou např. izolace potrubí se jedná o tzv. pouzdra (dutý, podélně dělený válec). Některé výrobky jsou opatřeny polepem – hliníkovou fólií, netkanou textilií, asfaltem nebo je minerální izolace našitá na drátěném pletivu.\n\n\n\n\n"}
{"id": "341206", "url": "https://cs.wikipedia.org/wiki?curid=341206", "title": "Vzpírání na Letních olympijských hrách 2008 - Kvalifikace", "text": "Vzpírání na Letních olympijských hrách 2008 - Kvalifikace\n\nVzhledem k omezenému počtu startovních míst, které vzpírání přidělil Mezinárodní olympijský výbor, se mohl Olympijských her zúčastnit pouze omezený počet vzpěračů. Z tohoto důvodu byla vypsána olympijská kvalifikační kritéria, na jejichž základě byla jednotlivá startovní místa přerozdělena různým státům světa.\n\nPodle oficiálních kvalifikačních kritérií mohlo na OH startovat 170 mužů a 90 žen. Jedna země mohla vybojovat maximálně 6 startovních míst v mužských kategoriích a 4 místa v ženských kategoriích. Hostitelská země OH automaticky získala maximální počet startovních míst.\n\nKvalifikace proběhla primárně na mistrovstvích světa. Kvalifikačním kritériem byly výsledky družstev z posledních dvou mistrovství světa (z let 2006 a 2007). Každý závodník podle výsledku v celkovém pořadí své váhové kategorie získal body, které v součtu v rámci mužských a ženských váhových kategorií zvlášť určily pořadí každého družstva; bodový výsledek z mistrovství světa z roku 2007 byl vynásoben koeficientem 1,2. Podle pořadí ve vzniklém žebříčku získaly jednotlivé národní olympijské výbory příslušný počet startovních míst na OH.\n\nZemě, které se nekvalifikovaly z mistrovství světa, se mohly dále kvalifikovat z kontinentálních mistrovství v roce 2008. Počet těchto míst byl již výrazně nižší; kvalifikovat se mohly pouze země, které nezískaly z mistrovství světa žádné startovní místo (země, která např. získala 4 mužská startovní místa na MS již tedy nemohla získat další místa do maximálních 6). Žebříček družstev byl vytvářen z redukovaného pořadí jednotlivců (vynecháním již kvalifikovaných zemí).\n\nPro kvalitní sportovce ze vzpěračsky slabších zemí, které nejsou schopny uspět v týmové klasifikaci, se nabízela možnost postupu z výkonnostního žebříčku. Podle tohoto kritéria mohli postoupit závodníci z první patnáctky světového žebříčku (sestaven z dvojbojových výkonů na MS 2006 a 2007, kontinent. olymp. kvalifikacích 2008 a Grand Prix 2006–2008), přičemž reprezentovali zemi, která nezískala žádné startovní místo z celosvětového ani kontinentálního mistrovství. Takto se mohlo kvalifikovat až 8 mužů. Pokud by podmínky splnilo více závodníků, postoupilo by 8 nejlepších z nich; pokud by podmínky splnilo méně než 8 závodníků, přerozdělila by zbylá místa tripartitní komise. Pro ženy platila podobná kritéria: musely být umístěny v první desítce a mohlo se jich kvalifikovat až 7. Pokud podmínky splnilo více vzpěračů z jedné země, dotyčná národní federace se musela rozhodnout, kterého z nich vyšle na OH.\n\nPo uzavření všech kvalifikačních kritérií tripartitní komise (Mezinárodní vzpěračská federace – Asociace národních olympijských výborů – Mezinárodní olympijský výbor) rozhodla na základě předem přijatých žádostí o 6 pozváních do mužských soutěží a o 4 do ženských. Pozvání mohl dostat pouze sportovec, jehož země se nekvalifikovala podle žádného z kritérií.\n\nNevyužitá místa, vzniklá například odřeknutím účasti, přerozdělila Mezinárodní vzpěračská federace, s přihlédnutím k výsledkům olympijských kvalifikací, nekvalifikovaným zemím.\n\nUzávěrka závazných přihlášek byla stanovena na 23. července 2008. Po tomto datu zveřejnila Mezinárodní vzpěračská federace kompletní startovní listiny jednotlivých kategorií.\n\nZ týmového žebříčku ze dvou předolympijských mistrovství světa se kvalifikovalo celkem 27 zemí, které vybojovaly celkem 120 startovních míst. Podle očekávání získaly nejvíce míst tradičně silné vzpěračské země – po 6 jich získaly Rusko (360,2 b.), Bělorusko (336,2 b.), Kuba (317,6 b.), Bulharsko (312,8 b.; místa nakonec odřeklo – viz kapitola doping), Polsko (278,6 b.) a Kolumbie (274,8 b.). Na posledním postupovém, 27., místě skončil Tchaj-wan (85,2 b.), který o 0,2 b. porazil Spojené státy americké a získal 3 účastnická místa. Česká republika skončila 34. se ziskem 45 bodů.\n\nV panamerické kontinentální kvalifikaci uspěly a dvě startovní místa na olympijských hrách získaly Spojené státy americké (198 b.) a Kanada (186 b.); jedno místo vybojovaly týmy Brazílie (178 b.), Argentiny (168 b.) a Ekvádoru (166 b.). Na kvalifikační příčky nedosáhly Portoriko (154 b.), Salvador (138 b.) či Guatemala (121 b.).\n\nVe velmi těsné oceanické kvalifikaci nakonec postoupily Nový Zéland (195 b.), Austrálie (189 b.; rozhodující vítězství nad 105 kg) a Nauru (188 b.; 2×1. místo). Místo nezbylo na Samou (188 b.; 1×1. místo).\n\nV evropské kontinentální kvalifikaci vybojovaly 2 účastnická místa Albánie (184 b.) a Slovensko (179 b.); jedno startovní místo pak vybojovaly reprezentace Maďarska (174 b.), Litvy (157 b.) a Španělska (156 b.). Česká republika měla do poslední chvíle nejlepší předpoklady k postupu, ale Petr Hejda, reprezentant v nejtěžší váhové kategorii, nevzepřel základ v trhu, a tak česká reprezentace obsadila první nepostupové místo (149 b.). Výkonná rada Českého svazu vzpírání v souvislosti s tím oznámila, že vyřadila Petra Hejdu z reprezentace, neboť nešlo o první případ jeho sportovního selhání na důležitých sportovních akcích. Další nekvalifikované státy již osmičlenné týmy na šampionát nevyslaly.\n\nNa asijském mistrovství bojovalo o olympijské hry pouze pět kompletních mužských týmů, a tudíž měly mít všechny teoretickou jistotu kvalifikace. Dvě startovní místa dle původních výsledků sice vybojovaly reprezentace Uzbekistánu (184 b.) a Turkmenistánu (182 b.), ale po pozitivních dopingových zkouškách a následné diskvalifikaci 3 iráckých vzpěračů mělo dojít k přepočtu velmi vyrovnané týmové kvalifikace. Dvě místa měl vybojovat, a dokonce celou kvalifikaci vyhrát, Kyrgyzstán (185 b.; 2×1. místo a 2×2. místo; pův. pouze 179 b.) před Uzbekistánem (185 b.; 2×1. místo a 1×2. místo), zatímco na Turkmenistán (183 b.), Saúdskou Arábii (158 b.) a nakonec i na Irák (104 b.) mělo zbýt pouze jedno startovní místo. Šesté by pak skončilo čtyřčlenné družstvo z Indie (83 b.), za ní sedmý Katar (78 b.), osmá Malajsie (75 b.) a devátý Vietnam (72 b.). Mezinárodní vzpěračská federace ale nechala v platnosti (jak uveřejnila na internetu v polovině června a čemuž také odpovídají aktuální startovní listiny) v platnosti původní pořadí, tedy: Uzbekistán, Turkmenistán, Kyrgyzstán, Irák, Saúdská Arábie. Pokud jde o postup Iráku i přes 3 pozitivní dopingové zkoušky, žádný irácký vzpěrač se na Olympijských hrách přesto nepředstaví, ovšem ne kvůli dopingu. V době uzávěrky přihlášek MOV neuznával nově vytvořený Irácký olympijský výbor a blokoval iráckou účast na hrách, proto irácké startovní místo propadlo. Dohoda obou stran uskutečněná o pár dní později již celou věc nemohla nijak zvrátit.\n\nKvalifikaci Mistrovství Afriky ve vzpírání 2008 vyhrála Nigérie (204 b.) a získala 2 startovní místa na OH. Jedno místo vybojovaly Kamerun (190 b.), Tunisko (170 b.) a po diskvalifikaci čtyř libyjských vzpěračů také Jihoafrická republika (169 b.). Na olympijské hry se pak neprobojovaly kompletní týmy Alžírska (154 b.) a Maroka (132 b.).\n\nZe žebříčku sestaveného podle výkonů z velkých světových akcí postoupilo 7 vzpěračů, 1 místo zůstalo nevyužité a bylo zaplněno vzpěračem s divokou kartou. Celkový počet udělených divokých karet se kvůli dopingovým skandálům a odříkání účasti vyhoupl až na 16 (oproti 6 plánovaným), a tak se na OH představí i ti sportovci, kteří by se za standardních okolností do Pekingu nepodívali. Jedno z 16 pozvání obdržel také český reprezentant v těžké váze Libor Wälzer.\n\nVzhledem k tomu, že na OH může startovat nejvýše 6 vzpěračů (oproti možnosti vysílat osmičlenné týmy na ostatní akce), bylo pro některé týmy, například pro Rusko a Čínu, velmi obtížné sestavit konečnou nominaci z řady velmi kvalitních závodníků. ČLR tak například nebudou reprezentovat mistr světa Li Čeng či olympijský vítěz z Atén Čang Kuo-čeng. V bantamové váze byl Li Čeng nahrazen poměrně neznámým vzpěračem – sedmnáctiletým Lung Čching-čchüanem. ČLR má celkem 23 (z toho 8 v bantamové váze) vzpěračů umístěných v nejlepší desítce letošních tabulek (v jednotl. kateg.), Rusko má takových závodníků 20.\n\nNa mistrovstvích světa vybojovalo 17 zemí celkem 57 míst pro své reprezentantky. Nejvyšší příčky v kvalifikaci obsadily Rusko (371 b.), Thajsko (310,8 b.) a Jižní Korea (305,4 b.). Spolu s nimi ještě dalších 6 zemí vybojovalo 4 startovní místa. Jako poslední se na 17. místě kvalifikovala reprezentace Tchaj-wanu (140,8 b.). Dále skončily Vietnam, Arménie, Francie a Indonésie. Česká republika o kvalifikaci neusilovala, připsala si 10 b. za start Lenky Orságové na mistrovství světa v roce 2006 a obsadila 42. místo.\n\nZ panamerické kontinentální kvalifikace původně postoupily Dominikánská republika (171 b.), Ekvádor (161 b.), Portoriko (148 b.) a Chile (142 b.; 1×2. místo a 1×3. místo). Postup tak unikal Salvadoru (142 b.; 1×2. místo a 2×4. místo). Ovšem po pozitivních testech dominikánské reprezentantky Yesenie Balderaové a následném přepočtu bodů se změnilo pořadí týmů následovně: 1.) Ekvádor (162 b.), 2.) Portoriko (148 b.), 3.) Dominikánská republika (146 b.) a 4.) Salvador (143 b.; 1×2. místo, 1×3. místo a 1×4. místo). Z postupové příčky tak byla sesazena reprezentace Chile (143 b.; 1×2. místo, 1×3. místo a 1×5. místo). Dále v pořadí skončily Brazílie (129 b.), Peru (114 b.) a Argentina (94 b.).\n\nŽenská oceanická kvalifikace byla velmi jednoznačná. První tři místa na OH pro Oceánii si rozdělily Austrálie (184 b.), Papua-Nová Guinea (170 b.) a Samoa (164 b.). Čtvrtý Nový Zéland s pouze čtyřčlenným družstvem již získal pouhých 87 bodů.\n\nV evropské kontinentální kvalifikaci to dlouho vypadalo na postup 2 arménských vzpěraček, avšak výpadek sedmé reprezentantky je odsunul dokonce až mimo kvalifikační příčky. Přesto však, vzhledem k předvedeným výkonům, nebude Arménie v ženských vzpěračských soutěžích chybět. Dvojnásobné zastoupení tedy vybojovalo Turecko (167 b.), jedno místo vybojovaly reprezentace Německa (161 b.) a Francie (147 b.). Postup unikl Arménii (138 b.), Itálii (137 b.), Maďarsku (134 b.) a Španělsku (125 b.). Česká republika na šampionát ženský tým nevyslala.\n\nKvalifikace z asijského mistrovství byla předem rozhodnutá. Všechny čtyři zúčastněné týmy z Indonésie (177 b.), Vietnamu (171 b.), Mongolska (158 b.) a Indie (145 b.; šestičlenný) získaly po jednom účastnickém místě na OH. Na mistrovství startovaly již pouze další 4 vzpěračky ze 3 dosud nekvalifikovaných zemí.\n\nZ Mistrovství Afriky ve vzpírání 2008 suverénně postoupilo družstvo Nigérie (190 b.), doprovozené reprezentacemi Egypta (165 b.) a Tuniska (160 b.). Tyto státy vybojovaly po jednom účastnickém místě na OH. Místo nezbylo pro Alžírsko (153 b.), Kamerun (126 b.), Jižní Afriku (121 b.) a Maroko (112 b.).\n\nŽeny plně využily kvóty pro postup z výkonnostního žebříčku. 2 země však měly více závodnic, které se takto mohly kvalifikovat, ale mohly jako reprezentantku zvolit pouze jednu z nich: Španělsko volilo mezi dvěma a smolná Arménie mezi třemi vzpěračkami. Původně kvalifikovaná reprezentantka Hongkongu Jü Wej-li ale nakonec právo startu nevyužila. Její místo, stejně jako odřeknutá místa Bulharska a Řecka, bylo obsazeno závodnicí s divokou kartou. Takových vzpěraček do Číny odjede celkem 9, oproti původně plánovaným 4.\n\nU žen došlo v některých státech ke stejnému problému jako u mužů. Na OH mohou startovat nejvýše 4 vzpěračky (na ostatní akce mohou být vysílány sedmičlenné týmy), což je značně limitující především pro reprezentantky Číny. V letošních světových tabulkách obsadily Číňanky první místa ve všech kategoriích a v první desítce jich je umístěných celkem 34. Z toho lze usuzovat, že nominace samotná předpokládá zisk zlaté medaile. Nominovány nakonec byly obhájkyně titulu Čchen Jen-čching a Liou Čchun-chung, dále Čchen Sie-sia a Cchao Lej. Místo tak nezbylo například pro Jang Lien nebo Mu Šuang-šuang, která v letošní sezóně předvedla výkon 328 kg, o 9 kg lepší než je současný platný (její) světový rekord.\n\nDopingový problém, jenž dlouhodobě vrhá negativní stín na celou oblast vrcholového vzpírání, se opět výrazně připomněl v období, jež bezprostředně předcházející pekingským olympijským hrám.\n\nJak informoval prezident Mezinárodní vzpěračské federace (IWF) Tamás Aján, vyskytlo se v období od začátku roku do konce května 2008 celkem 41 případů pozitivně testovaných sportovců (+ dalších 5 na Mistrovství Afriky 2008), což je bezmála stejný počet případů jako v celém roce 2007. Vysoký počet odhalení úzce souvisí s vyšším počtem testů provedených Světovou antidopingovou agenturou (WADA) v aktuálním předolympijském období.\n\nNejvětším dopingovým skandálem začátku roku 2008 byl bezpochyby případ 11 řeckých vzpěračů. Na základě mimosoutěžní kontroly ze 7. března, kterou provedla WADA na podnět IWF, bylo jedenácti ze čtrnácti testovaných řeckých sportovců prokázáno užití methyltrienolonu. Objevily se spekulace, že zakázanou látku obsahovaly přípravky čínské firmy \"Auspure Biotechnology\", a dokonce se prý měl objevit i dopis, ve kterém se zástupci čínské firmy omlouvají Řeckému olympijskému výboru, čímž by Řekové mohli být očištěni. Jeho existence však nebyla prokázána. Po zveřejnění výsledků dopingových zkoušek na začátku dubna byl okamžitě odvolán úspěšný dlouholetý trenér reprezentace Christos Jakovou. Podle zpráv z konce května bude čelit žalobě u řeckého soudu a hrozí mu až 10 let vězení; kromě něj bylo obžalováno dalších 24 osob. Řecké vzpěračské reprezentaci kvůli skandálu hrozilo vyloučení z olympijských her. Mezi řeckou stranou a Mezinárodní vzpěračskou federací nakonec došlo k dohodě, podle níž Řekové zaplatí pokutu 290 000 eur a na olympijské hry vyšlou pouze 3 vzpěrače a 1 vzpěračku (ačkoliv na základě kvalifikace vybojovali 5 účastnických míst pro muže a 3 pro ženy).\n\nDalší dopingové skandály zasáhly jednotlivá kontinentální mistrovství. Na evropském mistrovství byl například „nachytán“ mistr Evropy z nadhozu a dvojboje – Moldavan Igor Bour. Podobně dopadl i původní držitel tří zlatých medailí z asijského mistrovství – Iráčan Mohamed Alaifuri.\n\nZásadní změny způsobily dopingové případy v některých kontinentálních olympijských kvalifikacích. K výrazné změně mělo dojít v mužské asijské kvalifikaci (viz oddíl Přehled kvalifikovaných – Muži). Iráčtí vzpěrači sice i po diskvalifikacích jedno postupové místo udrželi, ale dlouho nad nimi, podobně jako nad Řeky, visela hrozba zákazu startu na OH ve vzpěračských soutěžích. Na olympiádu se ale irácký vzpěrač stejně nepodívá (viz tamtéž). K podobné změně pořadí došlo také v ženské panamerické kvalifikaci. Původně jedno startovní místo vybojovaly vzpěračky z Chile o pořadí před sportovkyněmi ze Salvadoru. Po diskvalifikaci vzpěračky z Dominikánské republiky se ale situace obrátila a díky lepším individuálním výsledkům postoupil Salvador. I vzhledem k těmto případům, ale především kvůli přetížení laboratoří na zkoumání vzorků odebraných při dopingových testech, došlo k časovému skluzu při zveřejňování jmen sportovců postupujících na základě výkonnostního žebříčku.\n\nV souvislosti s dopingem musela své stanovisko zaujmout především Mezinárodní vzpěračská federace. Její Výkonná rada na svém pravidelném zasedání u příležitosti konání mistrovství světa juniorů (v roce 2008 v kolumbijském Cali) přehodnotila své původní rozhodnutí z 11. března, podle kterého by mohly země, jejichž reprezentanti byli pozitivně testování na užití zakázaných látek, přijít o svá startovní místa na olympijských hrách. Zdůvodnila to tím, že v současné fázi kvalifikace již nelze zasahovat do jejích kritérií. Přesto však bude velmi vítáno, pokud dotyčné země v rámci boje proti dopingu vrátí vybojovaná kvalifikační místa k přerozdělení Mezinárodní vzpěračské federaci. Mimo to však bylo naznačeno, že v kvalifikačních kritériích pro Letní olympijské hry 2012 pořádané v Londýně musí v tomto ohledu dojít ke změnám.\n\nVzápětí po zveřejnění tohoto oznámení a po vyřešení řecké kauzy se objevil nový „bulharský“ problém. Podle výsledků kontrolních „A-vzorků“, odebraných na soustředění bulharské reprezentace 8. a 9. června, bylo celkem 11 sportovců (8 mužů a 3 ženy) pozitivně testováno na methandienon. Jedná se tak o třetí velký skandál bulharských vzpěračů okolo olympijských her po letech 1988 a 2000. Mezinárodní vzpěračská federace odmítla celou věc komentovat. Záležitostí se začal okamžitě zabývat Bulharský olympijský výbor a rozhodl, že Bulharsko se vzpěračských soutěží na olympijských hrách nezúčastní a že kvalifikační místa vrátí Mezinárodní vzpěračské federaci.\n\nV rámci boje proti dopingu bude na Olympijských hrách v roce 2008 proveden rekordní počet dopingových zkoušek, včetně těch prováděných na detekci erythropoetinu (EPO), růstového hormonu HGH a růstového faktoru IGF. Dalším opatřením je povinnost vzpěračů zdržovat se v olympijské vesnici alespoň 8 dní před dnem soutěže. Jednat se rozhodl také Mezinárodní olympijský výbor – zpřísněním své dopingové politiky. Podle nové směrnice (platné od 1. července 2008) hrozí sportovcům, kteří budou přistiženi při užití zakázaných prostředků, zákaz startu na následujících Olympijských hrách.\n\n"}
{"id": "341208", "url": "https://cs.wikipedia.org/wiki?curid=341208", "title": "Ženijní skupinové velitelství X Rokytnice v Orlických horách", "text": "Ženijní skupinové velitelství X Rokytnice v Orlických horách\n\nŽenijní skupinové velitelství X Rokytnice v Orlických horách byl výkonný orgán Ředitelství opevňovacích prací, který ve druhé polovině 30. let 20. století organizoval výstavbu těžkého opevnění v jižní části Orlických hor. Linie, kterou projektovalo ŽSV X, byla ohraničena Divokou Orlicí na jihu a Komářím vrchem a severu. Bylo postaveno všech 40 zamýšlených objektů, včetně dělostřelecké tvrze Hanička.\n\nSamotné ŽSV X bylo zřízeno 1. dubna 1937 se sídlem v Rokytnici v Orlických horách. ŽSV řídilo pouze výstavbu těžkého opevnění, lehké opevnění zajišťovala zemská vojenská velitelství (LO vz. 36), později armádní sborová velitelství (LO vz. 37). Hlavním cílem ŽSV XI byla výstavba souvislé linie TO v prostoru Divokou Orlicí a Komářím vrchem. Původně tento prostor spadal do působnosti ŽSV III Králíky, pro urychlení projekce a výstavby však bylo zřízeno samostatné ŽSV. Jeho velitelem se stal pplk. žen. v.v. František Stejskal.\n\n\n\n\n"}
{"id": "341213", "url": "https://cs.wikipedia.org/wiki?curid=341213", "title": "Francis Davis Millet", "text": "Francis Davis Millet\n\nFrancis Davis Millet (3. listopadu 1846 – 15. dubna 1912) byl americký malíř a spisovatel, který zemřel na potápějícím se Titanicu.\n\nFrancis Davis Millet se narodil 3. listopadu 1846 v Mattapoisett, Massachusetts. V 16. letech, vstoupil do Massachusettského pluku, nejdříve byl jako bubenický hoch a také jako chirurgický asistent (pomáhal jeho otci, chirurgovi) v Americké občanské válce. Je absolventem Harvardu s titulem Master of Arts degree.\n\nPracoval jako redaktor a editor pro Boston Courier a také jako korespondent pro \"Inzerent\" ve Philadelphia Centennial Exposition. Millet měl studio v Římě na počátku roku 1870, kde žil s Charlesem Warrenem Stoddardem, dobrým známým, americkým cestovním novinářem. Panují zprávy, že měli romantický a intimní vztah, když spolu žili bohémským životem. Jejich romantické dopisy mohli číst v Americké knize okolo 19. století Američtí gayové.\nV roce 1876 se Millet vrátil do Bostonu malovat nástěnné malby v kostele nejsvětější Trojice v Bostonu s John LaFarge. Vstoupil do Královské akademie dobrého umění v Antverpách, Belgie a v prvním roce vyhrál stříbrnou medaili (nikdy před tím nebyla dána), následována zlatou medailí v roce druhém. V rusko-turecké válce (1877–1878), účastnil se jako válečný dopisovatel newyorského \"Herald\", londýnského \"Daily News\" a \"Graphic\". Byl vyznamenán řádným Rusem a Římanem za jeho udatnost a pomoc raněným.\n"}
{"id": "341215", "url": "https://cs.wikipedia.org/wiki?curid=341215", "title": "Česká asociace šachová", "text": "Česká asociace šachová\n\nČeská asociace šachová byla první organizace českých šachistů založená 2. února roku 1888 z popudu Českého spolku šachovního. Prvním předsedou byl zvolen sochař Bohuslav Schnirch. Péčí asociace byla vydána publikace historika a etnografa Čeňka Zíbrta \"Dějiny hry šachové v Čechách od dob nejstarších až po náš věk\" (1888) a v roce 1891 asociace uspořádala 3. sjezd českých šachistů. Po tomto sjezdu asociace ukončila svou činnost a 4. sjezd českých šachistů roku 1895 pořádal opět Český spolek šachovní.\n\n"}
{"id": "341218", "url": "https://cs.wikipedia.org/wiki?curid=341218", "title": "Český spolek šachovní", "text": "Český spolek šachovní\n\nČeský spolek šachovní byl první řádný český šachový klub založený 20. března roku 1884 v Praze, který sdružil všechny pražské šachisty české národnosti. Prvním předsedou spolku byl zvolen sochař Bohuslav Schnirch.\n\nV klubu vyrostlo mnoho českých šachistů (mezi nimi např. Oldřich Duras). Z popudu spolku na 2. sjezdu českých šachistů v roce 1886 vznikla Česká asociace šachová. Klub zanikl roku 1939. \n\n"}
{"id": "341220", "url": "https://cs.wikipedia.org/wiki?curid=341220", "title": "Horizontální přenos genetické informace", "text": "Horizontální přenos genetické informace\n\nHorizontální přenos genetické informace (také laterální genový transfer či jiné kombinace těchto slov, zkratky HGT a LGT) je proces, při němž jeden organismus přijímá genetický materiál (DNA) jiného jedince, ačkoliv není jeho potomkem. Tím může získávat nové vlastnosti. Vyměňovaná DNA se někdy označuje jako promiskuitní DNA.\n\nNaopak vertikální výměna genetické informace je tak v podstatě omezená jen na rozmnožování. \n\nHorizontální genový transfer je významným procesem v životě bakterií i archeí. Je také důvodem, jak mohou patogenní bakterie získávat rezistenci k antibiotikům. Rozeznáváme tři základní mechanismy:\n\n\nHorizontální genový transfer proběhl a probíhá i u eukaryotických organismů. Atypickým příkladem je výměna fragmentů DNA mezi jadernou DNA a DNA z semiautonomních organel (plastidy, mitochondrie). Tento tzv. endosymbiotický genový transfer vedl ke vzniku mitochondrií a plastidů v podobě, v jaké je u většiny druhů známe dodnes. \n\nRůzné studie však poukázaly i na výměnu DNA mezi bakteriemi a kvasinkou \"Saccharomyces cerevisiae\", mezi kvasinkami různých rodů navzájem , z endosymbiotických bakterií \"Wolbachia\" do genomu zrnokaza čínského (\"Callosobruchus chinensis\") i jiných živočichů, z rostlin čeledi \"Rafflesiaceae\" do genomu jejich parazitů a z chloroplastů neznámé rostliny do mitochondrií fazolu (\"Phaseolus\").\n\n"}
{"id": "341228", "url": "https://cs.wikipedia.org/wiki?curid=341228", "title": "Jan Dobruský", "text": "Jan Dobruský\n\nJan Dobruský (28. srpna 1853 Skuteč – 31. května 1907 Královské Vinohrady) byl český šachový skladatel, nejvýznamnější ze zakladatelů české školy úlohové, autor asi 250 skladeb.\n\nJan Dobruský byl vůdčí osobností českého šachového života. V letech 1874 až 1879 řídil šachovou rubriku ve Světozoru a v letech 1874 až 1884 šachovou rubriku v Humoristických listech. Roku 1906 se stal jedním z prvních redaktorů Časopisu českých šachistů. Mimoto byl Dobruský i silným praktickým hráčem (1. místo v turnaji Českého spolku šachovního v letech 1884–1885). Je spoluautorem knihy \"České úlohy šachové\" (1887). Sbírka jeho skladeb vyšla roku 1907. Byl po něm pojmenován jeden z prvních českých šachových klubů, \"Šachovní klub Dobruský\", založený 8. prosince roku 1902.\n\n\n"}
{"id": "341230", "url": "https://cs.wikipedia.org/wiki?curid=341230", "title": "Motýlice lesklá", "text": "Motýlice lesklá\n\nMotýlice lesklá (\"Calopteryx splendens\") je vážka z podřádu motýlic (\"Zygoptera\"). Je dlouhá 35-40 mm a rozpětí jejích křídel činí asi 60-70 mm.\n\nMá modrozelené, kovově lesklé štíhlé tělo. U samečka je nápadná modrozelená nebo modrá velká skvrna na nazelenalých průhledných křídlech. Hlava je široká a oči jsou umístěny na boku hlavy daleko od sebe.\n\nU samičky jsou křídla hnědavě průhledná bez skvrny. Křídla mají velmi hustou žilnatinu. V klidu je motýlice skládá mimo tělo.\n\nVyskytuje se v blízkosti čistých proudících vod s vysokým obsahem kyslíku. V Česku je to hojný druh vážky u tekoucích vod. Létá od května do září.\n\nTento druh je vážně ohrožen vinou znečištění vody. Samci si své revíry stále znovu ohraničují bzučivým letem. Pokud do revíru vnikne cizí motýlice, neváhají a napadnou ji.\n"}
{"id": "341232", "url": "https://cs.wikipedia.org/wiki?curid=341232", "title": "Michel Fingesten", "text": "Michel Fingesten\n\nMichel Fingesten (18. dubna 1884 - 8. října 1943) byl grafik a malíř židovského původu, který patřil k nejznámějším umělcům v předválečném Berlíně.\n\nMichel Fingesten (vlastním jménem Michl Finkelstein) se narodil ve vsi Bučkovice v českém Slezsku matce, která pocházela z italské židovské rodiny a otci, který byl rakušan. Roku 1900 (ve svých 16 letech) odešel studovat na vídeňskou Akademii. Tu ale po dvou letech opustil a vydal se na cestu kolem světa. Navštívil některé země v Americe, Austrálii a Asii, natrvalo se usadil až v Berlíně roku 1913, zde také začal výtvarně působit. Začal tvořit výhradně grafické práce, během první světové války se stal členem umělecké skupiny Neue Sezession, která vystupovala proti oficiálnímu umění vyhlášenému císařem Vilémem I. V roce 1918 na sebe poprvé významněji upozornil svojí výstavou. Brzy se stal známým umělcem, spolupracoval s řadou časopisů, svými grafiky doplnil například knihy Alfreda Kerra, Arno Holze a Adolfa Weissmanna, známé jsou také jeho grafické podobizny spisovatele Liona Feuchtwangera a tanečnice Tatjany Barbakoff. Během let 1927-1928 podnikl cestu do Španělska, na této cestě vznikla série obrazů, ta byla roku 1928 vystavena v galerii Neue Kunsthandlung. Po nástupu nacistů k moci v roce 1933 trpěl nedostatkem zakázek (tvořil především Ex libris) a jeho práce byly označeny za \"„zvrhlé umění“\". Fingesten musel emigrovat do Milána. Zde vytvořil řadu grafických listů a Ex libris, později vytušil hrozbu blížící se války a vytvořil několik cyklů, kde před ní varoval. Po zavedení protižidovských zákonů byl internován v táboře Civitella del Tronto. Ještě v roce 1941 vytvořil svá poslední díla, poté ale onemocněl. Dožil se osvobození tábora Angličany, ale krátce poté utrpěl úraz a 8. října 1943 umřel.\n"}
{"id": "341233", "url": "https://cs.wikipedia.org/wiki?curid=341233", "title": "Rockabilly", "text": "Rockabilly\n\nRockabilly (doslovný překlad z angličtiny: „venkovské houpání“) je jeden z nejstarších stylů rokenrolové hudby, který se začal utvářet začátkem 50. let 20. století.\n\nPojem samotný představuje slovo složené ze slov \"rock\" a \"hillbilly\". Slovo \"hillbilly\" má pejorativní význam a označuje obyvatele žijícího na odlehlém místě či v horách na východě Spojených států; zde však odkazuje na country hudbu, ve Spojených státech 40. a 50. let často zvanou \"hillbilly music\". Významný vliv na utváření stylu měla i hudba bluesová, swingová a boogie woogie. Popularita stylu začala v 60. letech upadat, koncem 70. a začátkem 80. let však došlo k jeho renesanci, která do jisté míry přetrvává dodnes.\n\nPro tento hudební žánr je typický rychlý houpavý rytmus.\n\nZnámými interprety stylu byli například Bill Haley, Elvis Presley, Jerry Lee Lewis, Carl Perkins, Roy Orbison, Eddie Cochran, Buddy Holly, Gene Vincent, Stray Cats, Brian Setzer, Ricky Nelson či\nJohnny Burnette. Styl byl typický pro nahrávky společnosti Sun Records, kterou založil Sam Phillips v Memphisu ve státě Tennessee.\n\n1955\n\n1956\n\n\n1957\n\n\n1958\n\n\n1959\n\n"}
{"id": "341235", "url": "https://cs.wikipedia.org/wiki?curid=341235", "title": "Mrtvá a živá", "text": "Mrtvá a živá\n\nMrtvá a živá (v angličtině Rebecca) je americký psychologický thriller z roku 1940, který režíroval Alfred Hitchcock. Film získal v roce 1941 dva Oscary v kategorii nejlepší film a nejlepší kamera (černobílá). Předlohou pro tento film byl stejnojmenný román od Daphne du Maurier.\n"}
{"id": "341239", "url": "https://cs.wikipedia.org/wiki?curid=341239", "title": "Pioneer 7", "text": "Pioneer 7\n\nPioneer 7 byla bezpilotní sonda z roku 1966 organizace NASA z USA určená k průzkumu meziplanetárního prostoru. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1966-075A.\n\nProgram mise byl obdobný, jako let předchozích sond Pioneer 5 a Pioneer 6, tedy průzkum meziplanetárního prostoru. Jen dráha byla posunuta mezi planety Země a Mars. Opět bylo na programu měření částic a magnetických polí.\n\nSondu postavila firma TRW z USA na objednávku NASA. Byla identická se sondou Pioneer 6. Její hmotnost byla necelých 64 kg.\n\nS pomocí rakety Delta DSV 3E1 odstartovala sonda z rampy na kosmodromu Eastern Test Range na Floridě dne 17. srpna 1966. Brzy poté se dostala na požadovanou oběžnou dráhu ve vzdálenosti 150–169 milionů km od Slunce, tedy mezi drahami Země a Marsu. Perioda oběhu byla 403 dní.\n\nDne 31. března 1995 se podařilo naposledy se sondou navázat spojení. V té době na ní ještě jeden z experimentů pracoval. Sonda pokračuje trvale ve svém letu jako umělá družice Slunce.\n\n"}
{"id": "341243", "url": "https://cs.wikipedia.org/wiki?curid=341243", "title": "Ida z Boulogne", "text": "Ida z Boulogne\n\nIda z Boulogne, či též Ida Lotrinská (1040 – 13. dubna 1113) byla hraběnka z Boulogne. Narodila se kolem roku 1040 na hradě Bouillon v Ardenách, v dnešní jižní Belgii. Jejím otcem byl dolnolotrinský vévoda Godefroi III.\n\nRoku 1057 se vdala za hraběte z Boulogne Eustacha II. s nímž měla tři syny a dceru. Ida po porodu svých dětí odmítla kojnou, namísto toho je kojila sama, aby tak zabránila vlivu morálky cizí kojné. Když se její synové rozhodli roku 1096 připojit k první křížové výpravě, požehnala jejich snaze a výrazně se podílela na finančních výdajích.\n\nBěhem života byla hraběnka velmi nábožensky i charitativně aktivní. Roku 1093 ovdověla a využila získané bohatství i volnost k realizaci svých plánů, například založila několik klášterů. Dále udržovala korespondenci se svatým Anselmem, arcibiskupem z Canterbury. Některé Anselmovy dopisy Idě se dochovaly do současnosti. Stále více se aktivně angažovala v církvi. Nicméně tehdejší scholastické přesvědčení jí zabraňovalo stát se benediktinskou jeptiškou, namísto toho se stala „\"laickou sestrou Benediktinského řádu“\".\n\nIda z Boulogne zemřela 13. dubna 1113. Jako místo jejího hrobu bylo tradičně označováno za klášter Svatého Vedasta. Nicméně roku 1169 byly její ostatky přemístěny do Paříže a znovu roku 1808 do Bayeux.\n\nSyn Eustach zdědil po otci hraběcí titul, Godefroi se stal dolnotrinským vévodou a po završení kruciáty prvním křižáckým vládcem Jeruzaléma a Balduin titul krále po něm podědil.\n\n\n"}
{"id": "341246", "url": "https://cs.wikipedia.org/wiki?curid=341246", "title": "Yaren", "text": "Yaren\n\nYaren, který byl dříve nazýván Makwa, je jedním z okresů ostrova a republiky Nauru a de facto také jeho hlavním městem.\n\nYaren se nachází na jihu ostrova na zeměpisné poloze 0°33′ j. š. a 166°55′ v. d. Jeho rozloha je 1,5 km² a počet obyvatel je 1 100 podle sčítání lidu z roku 2003.\n\nVe městě se nachází také budova parlamentu, policejní stanice, administrativní budovy a jediné letiště na ostrově – Nauru International Airport.\n\nVzhledem k tomu, že ostrov Nauru má rozlohu pouhých 21 km², není Yaren fakticky městem, ale pouze hlavním okresem – anglicky main district – (Nauru má 14 distriktů) a plní tedy úlohu pouze sídla vlády, ale fakticky není město.\n\nNejvětší atrakcí města je Moqua Well, což je vlastně malé podzemní jezero. Je součástí systému jeskyní Moqua Caves.\n\n"}
{"id": "341247", "url": "https://cs.wikipedia.org/wiki?curid=341247", "title": "Moqua Well", "text": "Moqua Well\n\nMoqua Well je malé podzemní jezírko v oblasti Yaren na ostrově Nauru. Celé jezírko je součástí podzemního systému jeskyní Moqua Caves. Jeho rozloha je 0,2 ha (0,49 akrů). Průměrná hloubka činí 2,5 m a maximální hloubka dosahuje 5 m.\n\nNení příliš známé, přestože patří mezi hlavní turistické atrakce ostrova Nauru.\n"}
{"id": "341251", "url": "https://cs.wikipedia.org/wiki?curid=341251", "title": "30: Very Best of Deep Purple", "text": "30: Very Best of Deep Purple\n\n30: The Very Best of Deep Purple je výběrové album anglické rockové skupiny Deep Purple z roku 1998, oslavující 30 let existence skupiny. Album je k dostání ve dvou verzích, jedno CD, nebo se dvěma disky s texty uvnitř obalu. Verze s jedním CD se soustředí na největší hity skupiny během let a obsahuje vesměs upravené verze písní, pro příklad píseň „Child in Time“, která byla přes deset minut dlouhá ve své původní verzi na albu \"Deep Purple in Rock\". Verze se dvěma CD, „\"Special Collectors Edition\"“ (speciální sběratelská edice) je více do hloubky a obsahuje plné verze písní.\n\nV roce 2008 byla vydána remasterovaná verze této kompilace. Tato nová verze se ve Spojeném království umístila na 56. pozici.\n\nAutory všech písní jsou Ian Gillan, Ritchie Blackmore, Roger Glover, Jon Lord a Ian Paice, kromě písní, kde je poznačeno jiné jméno.\n\n\n\nAll songs by Ian Gillan, Ritchie Blackmore, Roger Glover, Jon Lord and Ian Paice, except where noted.\n\n\n\n"}
{"id": "341260", "url": "https://cs.wikipedia.org/wiki?curid=341260", "title": "Přívoz Císařská louka – Jiráskovo náměstí", "text": "Přívoz Císařská louka – Jiráskovo náměstí\n\nPřívoz Pražské integrované dopravy P5 (v databázích kódovaný jako linka 699) v trase Jiráskovo náměstí – Botel Admirál – Výtoň – Císařská louka byl v provozu od 1. srpna 2008 do 12. prosince 2011. Provozovatelem byla První Všeobecná Člunovací Společnost s. r. o. Trasa spadala do městských částí Praha 2 (přístaviště Jiráskovo náměstí a Výtoň patří pod Nové Město) a Praha 5 (Botel Admirál a Císařská louka patří ke Smíchovu). Platily na něm přestupní i časové jízdenky PID, jízdní kola a kočárky se přepravují zdarma. Přívoz jezdil zpočátku jen v letní sezoně, od poloviny dubna do konce října, denně od 8 do 20 hodin; v roce 2010 bylo rozhodnuto o celoročním provozu. Dopravu zajišťovala loď Blanice s kapacitou 50 cestujících. Provoz financovalo hlavní město Praha společně s městskou částí Praha 5. Plánovaný nereálný interval 30 minut byl po prvních zkušenostech z provozu prodloužen na 60 minut.\n\nOd 31. března 2012 má být pod označením P5 zavedena nová linka přívozu v trase Kotevní – Císařská louka – Výtoň v intervalu 30 minut.\n\n\nPražská regionální příloha MF Dnes zveřejnila 11. června 2007 v souvislosti s plány městské části Praha 1 záměr na zřízení linky mezi Vyšehradem a Štvanicí, označené jako „vodní tramvaj“. Přístaviště měla vybudovat společnost Parking Praha. Ředitel organizace ROPID Jiří Prokel nepředpokládal ziskovost linky ani platnost běžných jízdenek MHD, starosta Prahy 1 Petr Hejma předpokládal plné zařazení do Pražské integrované dopravy a jako o dopravci uvažoval o Dopravním podniku hl. m. Prahy.\n\n17. července 2008 byla zveřejněna informace o zavedení přívozu v okružní trase Jiráskovo náměstí – Botel Admirál – Císařská louka – Vyšehrad – Jiráskovo náměstí. 30. července 2008 byla zveřejněna definitivní, neokružní trasa.\n\nPůvodně byl interval stanoven 30 minut, s jízdní dobou 15 minut, po celý den bez obratových časů i bez přestávky. Ihned v prvních dnech provozu se ukázalo, že stanovené jízdní doby jsou naprosto nepostačující a skutečná jízdní doba je zhruba dvojnásobná. Mluvčí organizace ROPID poté přiznal, že do jízdních dob měřených při zkušebních plavbách nebyl započten čas na uvazování lodi, výstup a nástup cestujících a manévrování lodi. S platností od 7. srpna 2008 byl zveřejněn nový jízdní řád, v němž jízdní doba zůstala stále 15minutová, ale interval byl prodloužen na jednu hodinu.\n\nProtože u přívozů P4 a P5 převažoval turistický charakter přepravy a protože se městské části Praha 1 a Praha 5 rozhodly omezit náklady na dopravu, měly být od 31. října 2011 přívozy P4 a P5 v dosavadních trasách zrušeny, poslední plavba měla vyplout v sobotu 30. října 2011 v 19.30 z Císařské louky, avšak nakonec podle informace na webu dopravce byl přívoz provozován až do 12. prosince 2011 a zrušen od 13. prosince 2011.\n\nPřívoz P5 má být od 31. března 2012 zaveden v nové, kratší trase tak, aby lépe plnil úlohu dopravního prostředku pro každodenní cestování. Má jezdit v letní sezóně (od dubna do října) a to v intervalu 30 minut v trase Kotevní – Císařská louka – Výtoň, tedy spojovat oba břehy řeky s mezizastávkou na Císařské louce. Protože vltavské břehy jsou v těchto místech propojeny vyšehradským železničním mostem, který je vybaven dvěma chodníky, má přívoz dopravní význam zejména pro obsluhu ostrova Císařská louka, kde se nachází jachtařská střediska a tábořiště. Nová trasa přívozu rovněž navazuje na existenci dřívějšího přívozu na Císařskou louku přes rameno smíchovského přístavu, který byl v provozu ještě kolem roku 2007.\n\nVykazovaná využívanost přívozu za období provozu v rámci PID:\n\nLoď Blanice (registrační číslo 103 261) byla původně postavena v roce 1927 v drážďanské loděnici Ubigau jako malý parník. Měla dvouválcový parní stroj o výkonu 35 koňských sil.\n\nNa motorovou loď byla přestavěna pravděpodobně roku 1953 v Laubegastu.\n\nV roce 1998 ji v Drážďanech zakoupil český majitel (R. Fiala) a do roku 2007 byla využívána k vyhlídkovým plavbám po Praze. Roku 2008 ji zakoupila První Všeobecná Člunovací Společnost a nechala ji překlasifikovat na převozní loď. Loď má kapacitu 50 cestujících.\n\n\n"}
{"id": "341261", "url": "https://cs.wikipedia.org/wiki?curid=341261", "title": "Přívoz Dětský ostrov – Národní divadlo-Hollar", "text": "Přívoz Dětský ostrov – Národní divadlo-Hollar\n\nPřívoz Pražské integrované dopravy P4 (v databázích kódován jako linka 698) v trase Národní divadlo-Hollar – Střelecký ostrov – Slovanský ostrov-Žofín – Dětský ostrov byl v provozu od 1. srpna 2008 do 10. prosince 2011. Provozovatelem byla První Všeobecná Člunovací Společnost s. r. o. Trasa spadala do městských částí Praha 1 (přístaviště Národní divadlo a Střelecký ostrov patřila pod Staré Město, Slovanský ostrov pod Nové Město) a Praha 5 (Dětský ostrov patří ke Smíchovu). Platily na něm přestupní i časové jízdenky PID, jízdní kola a kočárky se přepravovaly zdarma. Přívoz jezdil zpočátku jen v letní sezoně, od poloviny dubna do konce října, denně od 8 do 20 hodin. Základní interval je 20 minut, dodatečně byl každý 6. spoj vyškrnut. Provoz financovalo hlavní město Praha společně s městskými částmi Praha 1 a Praha 5.\n\nPodle webu dopravce měl zajišťovat přepravu člun Alka s kapacitou 11 cestujících, podle BUSportálu a ve skutečnosti člun Skokan.\n\n\nSpojení lodičkami mezi Slovanským, Dětským a Střeleckým ostrovem (přezdívané „želva“) fungovalo již někdy kolem poloviny 20. století za jednokorunové jízdné.\n\nPražská regionální příloha MF Dnes zveřejnila 11. června 2007 v souvislosti s plány městské části Praha 1 záměr na zřízení linky mezi Vyšehradem a Štvanicí, označené jako „vodní tramvaj“. Přístaviště měla vybudovat společnost Parking Praha. Ředitel organizace ROPID Jiří Prokel nepředpokládal ziskovost linky ani platnost běžných jízdenek MHD, starosta Prahy 1 Petr Hejma předpokládal plné zařazení do Pražské integrované dopravy a jako o dopravci uvažoval o Dopravním podniku hl. m. Prahy.\n\n17. července 2008 se objevila zpráva, že přívoz P4 bude od 1. srpna 2008 jezdit po okružní trase Národní divadlo-Hollar – Střelecký ostrov – Dětský ostrov – Slovanský ostrov (Žofín) – Národní divadlo-Hollar. 30. července 2008 byla zveřejněna definitivní, neokružní trasa.\n\nOd léta 2010, kdy byl provoz všech ostatních sezonních přívozů PID prodloužen na celoroční, zůstal přívoz P4 jediným, jehož provoz je omezen na letní sezónu.\n\nOd 31. října 2011 byl tento přívoz zrušen, protože na něm převažoval spíše turistický charakter přepravy a přívoz neměl dostatečný význam jako dopravní prostředek pro každodenní cestování a protože se městské části Praha 1 a Praha 5 rozhodly omezit náklady na dopravu; současně byla změněna a zkrácena trasa přívozu P5. Poslední plavba vyplula v sobotu 30. října 2011 v 19.40 z Dětského ostrova.\n\nVykazovaná využívanost přívozu za období provozu v rámci PID:\n\n\n"}
{"id": "341266", "url": "https://cs.wikipedia.org/wiki?curid=341266", "title": "Allodium", "text": "Allodium\n\nAlodium, také alod nebo allod je staré označení pro úplné vlastnictví nemovitostí a statků, s nimiž mohl alodiální vlastník nakládat zcela volně, mohl je užívat i zcizovat, původně dokonce aniž by z nich platil daně. Alod je tedy protikladem držení feudálního čili léna, jež zůstávalo ve vlastnictví lenního pána a leník měl pouze právo užívání, často spojené s různými povinnostmi vůči lennímu pánovi.\n\nSlovo \"alod\" snad svědčí o germánském původu, pokud je skutečně odvozeno od slov \"all\" (celý, úplný) a \"ódh\" (majetek). Alod se také vyskytoval u všech germánských národů, s výjimkou Velké Británie, kde dodnes platí, že všechna země v principu patří Koruně. Běžný způsob vlastnění, tak zvaná \"fee simple\", však dnes omezuje vlastníka jen v tom, že nemovitost může být vyvlastněna za náhradu a že se z ní platí daně. Se zánikem feudálních vztahů pojem alod ztratil na významu a pokud se ještě používá, znamená prostě \"\"plné vlastnictví\"\".\n\n\n\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "341269", "url": "https://cs.wikipedia.org/wiki?curid=341269", "title": "Wood", "text": "Wood\n\nWood [\"vud\"] (anglicky dřevo, les) může znamenat:\n\n\n\n"}
{"id": "341276", "url": "https://cs.wikipedia.org/wiki?curid=341276", "title": "Přívoz P4", "text": "Přívoz P4\n\nPřívoz P4 je označení více převozních linek v systému Pražské integrované dopravy: \n"}
{"id": "341277", "url": "https://cs.wikipedia.org/wiki?curid=341277", "title": "Přívoz P5", "text": "Přívoz P5\n\nP5 je označení více linek přívozů Pražské integrované dopravy: \n"}
{"id": "341284", "url": "https://cs.wikipedia.org/wiki?curid=341284", "title": "Ladislav Frej", "text": "Ladislav Frej\n\nLadislav Frej (* 26. listopadu 1941 Brno) je český herec a dabér, manžel české herečky Věry Galatíkové, otec herce Ladislava Freje mladšího (* 1973) a herečky Kristýny Frejové (* 1971).\nDivadlu se věnoval ochotnicky již od svého mládí, kromě toho také hrál na housle a zpíval ve sboru brněnské Janáčkovy opery. Po absolutoriu brněnské JAMU (1963) začínal na satirické scéně Divadla Večerní Brno (1963-1965), poté působil ve Východočeském divadle v Pardubicích (1965-1969), odkud přešel do Státního divadla v Ostravě (1969-1970). Od roku 1970 trvale působí v Praze, kde nejprve hrál v Divadle S. K. Neumanna (dnešní Divadlo pod Palmovkou, 1970-1979). V Praze poté následovala Městská divadla pražská (1979-1987) a Divadlo na Vinohradech (1987–1994). Čtyři roky hrál i v pražském Národním divadle (1994-1998), odkud se ale posléze vrátil zpět do Divadla na Vinohradech (od roku 1998). Úspěšně spolupracuje s filmem, televizí, rozhlasem a dabingem, největší popularitu mu přineslo ztvárnění postavy lékaře Karla Sovy v televizním seriálu Nemocnice na kraji města (1978) a jeho pokračováních (1981, 2003, 2008).\n\n\n\n\n\n\n\n"}
{"id": "341285", "url": "https://cs.wikipedia.org/wiki?curid=341285", "title": "Ústřední hřbitov (Brno)", "text": "Ústřední hřbitov (Brno)\n\nÚstřední hřbitov je největší a nejvýznamnější hřbitov v Brně. Rozkládá se v katastrálním území Štýřice poblíž Vídeňské ulice, v nejjižnější oblasti městské části Brno-střed. Na severozápadním okraji hřbitova se nachází budova zdejšího krematoria, naopak na východě střední části se nachází památník sovětských a dalších zahraničních vojáků, kteří koncem druhé světové války padli při osvobozování Brna. Péči o hřbitov zajišťuje příspěvková organizace Správa hřbitovů města Brna.\n\nZřízen byl v roce 1883, v průběhu let byl několikrát rozšiřován. V současnosti se rozkládá na ploše 43 hektarů, díky čemuž je rozlohou druhým největším pohřebištěm v Česku (s rezervou a parkem má celkem 56 hektarů). Disponuje přibližně 80 000 hrobovými místy, v nichž bylo roku 2014 pochováno přibližně 400 000 osob. Dalších asi 45 000 zemřelých bylo rozptýleno, počet vsypů v té době byl asi 4000.\n\nÚstřední hřbitov byl zřízen roku 1883 podle polohového plánu a projektu Aloise Prastorfera z roku 1881. Otevřen byl 3. listopadu pohřbem desetiletého chlapce Jiřího Šimka. Parcely pro hřbitov získalo město Brno roku 1882 od obce Horní Heršpice, k jejímuž katastru původně náležely, a nově založený hřbitov se stal zároveň novým katastrálním územím \"Staré Brno II\", které bylo roku 1919 začleněno do rozšířeného katastrálního území Staré Brno a Vídeňka. Hřbitov byl později několikrát rozšiřován o další parcely do té doby patřící Horním Heršpicím, později stejně tak o parcely bohunické.\n\nK původnímu založení architekta Prastorfera přibyly později vysoce ceněné architektonické skvosty. Nejprve obřadní síň zpočátku také nazývaná \"Výkropní kaple\" (1924–1926), stojící ve spodní části u vstupu, od Bohuslava Fuchse, kterou tehdy navrhl jako zaměstnanec městské stavební kanceláře a o málo později mezinárodně proslulé krematorium od Arnošta Wiesnera (1925–1930), když zvítězil ve veřejné architektonické soutěži.\n\nV jižní části hřbitova bylo v letech 1945–1946 vybudováno pietní území. Zde je pohřebiště členů odboje, sovětských vojáků a pohřebiště rumunských vojáků. Čestné pohřebiště tvoří samostatnou část a dominuje jí kolumbárium s urnami sovětských důstojníků. V prostoru mezi přístupovým schodištěm a kolumbáriem jsou hromadné hroby sovětských vojáků. Uprostřed pohřebiště stojí pilíř se sochou vojína. Toto pietní místo bylo upraveno v roce 1980 podle návrhu architekta Z. Denka. V roce 1989 bylo čestné pohřebiště prohlášeno národní kulturní památkou.\n\nNa hřibově jsou uloženy ostatky mimo jiné těchto osobností:\n\n\nNa hřbitově se nacházejí náhrobky provedené význačnými českými, moravskými, německými (rakouskými) aj. sochaři a architekty: Nikos Armutidis, Josef Axmann, Miloš Axman, František Bílek, Zdeněk Denk, František Fabiánek, Bohuslav Fuchs, Josef Fuss, Jiří Hadlač, Theophil Hansen, Vincenc Havel, František Hořava, Karl Korschann, Emil Králík, Jiří Vendelín Kroha, Josef Kubíček, Lubor Lacina, Jan Laušmann, Jan Letzel, Václav Hynek Mach, Vincenc Makovský, Jiří Marek, Julius Pelikán, Josef Polášek, Antonín Širůček, Španiel Otakar, Jan Štursa, Johann Eduard Tomola, Germano Wanderley, Johann Carl Wollek, Olbram Zoubek atd. Za pozornost stojí největší monument na hřbitově – hrobka rodiny velkopodnikatelů a uhlobaronů Herringů (sk. 22a).\n\n\n"}
{"id": "341287", "url": "https://cs.wikipedia.org/wiki?curid=341287", "title": "Jan Kubáček", "text": "Jan Kubáček\n\nJan Kubáček (* 12. října 1981, Turnov) je český politolog, specializující se na politický management, politickou komunikaci a volební marketing, je autorem několika odborných knih a cvičebnic, desítek studií a popularizačních článků.\n\nPřednáší nepravidelně na řadě odborných institutů, v České republice i zahraničí. V letech 2001 - 2004 předsedal sdružení POLIS (Politologické uskupení studentů politických věd, i-Polis), kde je od roku 2004 čestným předsedou. Toto profesní sdružení se věnuje popularizaci a kultivaci politických věd, přednáškám a seminářům.\n\nOd roku 2012 působí v rámci specializované konzultační kanceláře PR&MEDIA PARTNERS věnující se odborné analýze legislativy, poradenství a publikační činnosti. Konzultuje a odborně lektoruje pro privátní a veřejný sektor v ČR i zahraničí - v oblasti politického managementu, komunikace institucí a úředníků, politické psychologie, politického marketingu, strategií volebních kampaní a politického plánování a analýzy.\n\nV roce 2013 vedl odborný politologicko-sociologický tým, který pro Radu pro rozhlasové a televizní vysílání (RRTV) posuzoval volební model využívaný Českou televizí a Českým rozhlasem pro zvaní svých hostů do předvolebních pořadů. Výsledkem těchto analýz bylo doporučení zavést metodu tzv. volebního mínění. Česká televize posléze aplikovala princip volebního potenciálu, jak pro organizaci, tak pro prezentaci předvolebních průzkumů v rámci předvolebních debat při sněmovních volbách v roce 2013.\n\nV listopadu 2010 oznámil svůj přechod z pozice nezávislého politologa a analytika do \"administrativy\" a stal se vedoucím poradců ministra vnitra, vicepremiéra a tehdejšího předsedy strany Věci veřejné Radka Johna pro tematiku protikorupční strategie a reformních opatření v českém politickém systému - zákon o obecném referendu, z. o konstruktivním vyjádření nedůvěry, rozšíření kontrolních pravomocí NKÚ a zákon o veřejných zakázkách. Této práci, z pozice nestraníka, se věnoval do konce roku 2011.\n\nOd roku 2012 opět působí jako analytik a poradce pro politické strategie, jak pro zahraniční partnery, tak i tuzemský veřejný sektor. Nedávno vydal u nakladatelství Grada monografii věnovanou politickému managementu a volební komunikaci s podtitulem \"Slovník politického managementu a volebního marketingu\". Za tuto knihu obdržel Cenu poroty za výkladový slovník roku 2013 .\n\nV roce 2015 se spoluautorsky podílel na publikaci \"Marketingová komunikace a Public Relations: výklad pojmů a teorie oboru\" vydané nakladatelstvím KAROLINUM.\n\nSvé analýzy zpracovává rovněž pro česká média, i zahraniční sdělovací prostředky a tiskové agentury - například pro Le Monde , Thomson Reuters, DPA, ORF, Gazetu Wyborczu, NEWSWEEK Polska, TA3 , Hospodárske noviny, deník Pravda a další.\n\nVe své pedagogické a analytické činnosti se zejména zaměřuje na oblast politického managementu, komunikaci veřejných institucí a úřadů, vybrané oblasti politického a volebního marketingu, politické psychologie a sociologie, politické komunikace. Rovněž se zajímá o autoritativní režimy a fenomén politické manipulace, spin doctoring a politické strategie a analýzy.\n\n\n"}
{"id": "341291", "url": "https://cs.wikipedia.org/wiki?curid=341291", "title": "Outdoor training", "text": "Outdoor training\n\nOutdoor training (česky : venkovní výcvik nebo venkovní trénink) je metoda rozvoje a diagnostiky jednotlivce i týmu založená na propojení pedagogicko-psychologických metod s aktivitami v přírodě. V rámci této metodiky jsou velkou měrou využívány modelové situace s následnou zpětnou vazbou a sebereflexí. \n"}
{"id": "341293", "url": "https://cs.wikipedia.org/wiki?curid=341293", "title": "Loajalita", "text": "Loajalita\n\nLoajalita (z franc. \"loyauté\" a z lat. \"legalitas\", zákonnost) znamená věrnost, praktickou ochotu jednotlivce či skupiny osob dodržovat závazky vůči osobě nadřízené, vůči organizaci, instituci nebo i přesvědčení.\n\nPůvodně feudální pojem znamenal věrné a spolehlivé plnění lenních povinností. V tomto smyslu se za Americké revoluce věrným poddaným britského krále říkalo loajalisté.\n\nJakožto dobrovolné sebeomezení se loajalita vždy pokládala za ctnost a americký filosof Josiah Royce založil celou svoji etiku na \"loajalitě k loajalitě\". Přesto se v novějším myšlení často upozorňuje na její problémy. Loajální je člověk, který neopouští přesvědčení, člověka nebo instituci, vůči němuž cítí nějaké závazky, a podporuje je nebo jejich zájmy i v dobách, kdy mu to nepřináší prospěch. Proto se na loajálního člověka a na jeho oddanost lze spolehnout, na druhé straně od něho nelze čekat varování ve chvíli, kdy jeho nadřízený dělá chyby nebo dokonce ničemnosti.\n\nPanovníci se obvykle obklopovali loajální družinou a naopak si její loajalitu získávali dary a privilegii. Současný politik nebo vedoucí pracovník firmy, který se obklopuje příliš loajálními lidmi, bude ohrožen tím, že od nich neuslyší kritiku. Proto může dnes mít dobrý smysl na první pohled paradoxní pojem loajální opozice: opozice, která to se státem myslí dobře. Na druhé straně loajálnímu člověku hrozí, že se jeho loajalita dostane do konfliktu s jeho vlastními hodnotami nebo s nějakou jinou loajalitou: loajalita k rodině s loajalitou vůči přátelům, vůči firmě, vůči státu a podobně.\n\nV poslední době se často hovoří o loajalitě vůči firmě a dokonce i o loajalitě zákazníků k určité značce (například automobilu).\n\nLoajalita se mění ve fanatismus, když zdivočí a přestane se řídit rozumem, anebo v rezignaci, když začne dávat najevo neochotu přijímat.\n\n\n"}
{"id": "341297", "url": "https://cs.wikipedia.org/wiki?curid=341297", "title": "Drogheda", "text": "Drogheda\n\nDrogheda ( ) je přístavní město na východě Irska, největší město hrabství Louth. Nachází se 56 km severně od Dublinu a 35 km jižně od Dundalku, na hlavní železniční a silniční trase spojující Dublin a Belfast. Městem protéká řeka Boyne. Podle statistických údajů v roce 2006 zde žilo 28 973 obyvatel.\n\n"}
{"id": "341308", "url": "https://cs.wikipedia.org/wiki?curid=341308", "title": "Čelechovice na Hané", "text": "Čelechovice na Hané\n\nObec Čelechovice na Hané se nachází v okrese Prostějov v Olomouckém kraji, zhruba 5 km severně od Prostějova. Žije zde obyvatel. Součástí obce jsou i vesnice Kaple a Studenec.\n\nPrvní písemná zmínka o Čelechovicích pochází z roku 1315.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "341323", "url": "https://cs.wikipedia.org/wiki?curid=341323", "title": "Extrémofil", "text": "Extrémofil\n\nExtrémofil je organismus (především mikroorganismus), který žije v extrémních podmínkách. Ačkoliv je velmi často vztahován především k archeím, ve skutečnosti nejsou všechna archea extrémofilní (známe mnoho mezofilních) a naopak jsou známi i extrémofilové z jiných skupin, živočichy nevyjímaje.\n\nPodle toho, jak se stanoviště daného organismu odlišuje od mezofilního stavu, rozlišujeme množství termínů, z nichž je možné zmínit:\n\n\nVe skutečnosti může jeden extrémofil patřit do více kategorií zároveň (tzv. polyextrémofil)\n"}
{"id": "341329", "url": "https://cs.wikipedia.org/wiki?curid=341329", "title": "Polecam", "text": "Polecam\n\nPolecam je speciální kamerový jeřáb, upravený tak, aby byl mobilní a mohl jej přenášet kamerový operátor. Polecam tak nabízí řešení snímání nestatických záběrů, které kombinuje steadicam a technocrane. Slovo Polecam označuje samotný jeřáb, toto řešení jako celek, registrovanou obchodní značku i název společnosti, která tento jeřáb vyvinula.\n\nNa jednom konci 1,5-6 m dlouhé tyče je kamera, usazená v otočné hlavě, která je shopna kameru otáčet kolem \"x\", \"y\" i \"z\"; na druhém konci je závaží (jehož funkci zčásti plní nahrávací rozhraní SDI); v místě těžiště může stát buď operátor, do jehož popruhů je Polecam připevněn, nebo standardní stativ. Operátor má v dosahu své ruky joystick, ten (přes kontrolní jednotku) ovládá motorky vychýlení kamery ve všech dostupných směrech. Na tyči, několik dm před operátorem, je menší (7palcový, vysoce kontrastní) LCD monitor, který zobrazuje, co snímá kamera – operátor má tak okamžitou zpětnou vazbu a může obraz přizpůsobovat tomu, co v něm vidí.\n\nSamotná tyč je modulární a vyrobená z uhlíkových vláken. Uvnitř je dutá, vedou jí tedy kabely mezi kamerovou hlavou a kontrolní jednotkou. Veškeré vybavení Polecam zabírá 35 kg ve dvou taškách pro samotný jeřáb a dvou menších pro příslušenství, samotný jeřáb váží kolem 20 kg. Napájen je z vlastní baterie s možností připojení z externího zdroje.\n\nNa Polecam nelze připojit klasickou filmovou kameru – vždy se jedná o digitální kameru vyrobenou „na míru“ daného typu, které se dodávají i s příslušenstvím (objektivy, filtry, anamorfotické aj. předsádky apod.). Kamery pro Polecam (v současnosti (2008) založené na čipech firem Toshiba a Sony) z principu jeho konstrukce menších rozměrů (rozměr čipu většinou 1/3 palců, hmotnost celé hlavy okolo 0,5 kg), většinou je ale kvalitní (3CCD, s větším než standardním rozlišením, schopnou nahrávat v HDV). Je též možnost použít jednu ze dvou vodotěsných hlav pro natáčení pod vodou. Mezi příslušenství standardní patří i 125° rameno pro vhodnější natáčení z totálního rakursu a dálkové ovládání pro více kamer, s možností ovládání nahrávání (record/stop) i natočení hlav.\n\n\nSystém Polecam je chráněn patentem. Slovo Polecam je registrovaná obchodní značka anglické společnosti Polecam Ltd.\n\nanglicky:\nčesky:\n"}
{"id": "341332", "url": "https://cs.wikipedia.org/wiki?curid=341332", "title": "Periplazmatický prostor", "text": "Periplazmatický prostor\n\nPeriplazmatický prostor je periplazmou vyplněný prostor mezi vnitřní cytoplazmatickou membránou a vnější membránou u gramnegativních bakterií. U grampozitivních druhů může být také pozorován jako mezera mezi plazmatickou membránou a peptidoglykanovou buněčnou stěnou. Značný periplazmatický prostor je možné najít i u archea rodu \"Ignicoccus\", kde je navíc v periplazmě množství váčků.\n\nPeriplazmatický prostor je u gramnegativních bakterií mnohem širší. Může obsahovat řídkou peptidoglykanovou síť a může představovat až 40% celkového objemu buňky. V periplazmě probíhají rozličné biochemické děje, jako je získávání živin, syntéza peptidoglykanu, transport elektronů a zneškodňování toxických sloučenin. Periplazmatický prostor obsahuje mnohé enzymy, které způsobují rezistenci na antibiotika (beta-laktamázy, atp.). \n\nGrampozitivní bakterie nemají tak velký periplazmatický prostor. Proto mnohé enzymy a jiné látky musí vylučovat ven z buňky do okolního prostředí (exoenzymy), na rozdíl od gramnegativních druhů, kde mnoho z těchto látek zůstávají uvnitř.\n"}
{"id": "341339", "url": "https://cs.wikipedia.org/wiki?curid=341339", "title": "Bill Dees", "text": "Bill Dees\n\nWilliam „Bill“ Dees (24. ledna 1939, Berger, Texas, USA − 24. října 2012) byl americký hudebník známý především svou skladatelskou spoluprací se zpěvákem a kytaristou Royem Orbisonem.\n\nBill Dees se narodil ve městě Berger v Texasu v USA. Hrál na kytaru a zpíval s hudební skupinou \"The Five Bops\", skupina se objevovala ve vysílání rozhlasové stanice ve městě Amarillo. V Nashvillu se Dees seznámil s Royem Orbisonem a z jejich spolupráce vzešla pak řada hitů, jako např. \"Oh, Pretty Woman\" nebo \"It's Over\". V roce 1967 spolupracoval Dees na všech písních alba The Fastest Guitar Alive vydavatelství MGM.\n\nKromě písní, na kterých spolupracoval s Royem Orbisonem, napsal Bill Dees stovky dalších písní, které nazpívali např. Johnny Cash, Loretta Lynn, Skeeter Davis, Glen Campbell, Billy Joe Royal, Frank Ifield, Mark Dinning a Gene Pitney. V roce 2000 vydal Bill Dees vlastní album \"Saturday Night At The Movies\" z písní již dříve interpretovaných Royem Orbisonem a na kterých se autorsky podílel.\n\nBill Dees žil ke konci života v Bransonu ve státě Missouri a spolupracoval při skládání písní s Jackem Pribekem.\n\n\n"}
{"id": "341342", "url": "https://cs.wikipedia.org/wiki?curid=341342", "title": "Ian Malcolm", "text": "Ian Malcolm\n\nIan Malcolm je fiktivní postavou excentrického matematika a specialisty na teorii chaosu z románu a dvou filmů série Jurského parku. Malcolm je dlouhou dobu jediný, který předpovídá budoucí katastrofu v parku na základě svých matematických vývodů. Nevěří totiž na bezproblémové fungování tak složitého systému, jakým je dinosauří park, řízený počítačem.\n\nV knize nakonec Malcolm umírá, ve filmu je naopak zraněn tyranosaurem, ale přežívá. V pokračování se však (navzdory svému knižnímu úmrtí) dokonce stává jakýmsi hlavním hrdinou, ačkoliv po značnou část děje kulhá a chodí o holi (pozůstatky zranění z parku). Ve filmovém zpracování, kde Malcolma ztvárnil Jeff Goldblum, se však tato zranění nijak neprojevila.\n"}
{"id": "341346", "url": "https://cs.wikipedia.org/wiki?curid=341346", "title": "The Complete Studio Recordings (album, Led Zeppelin)", "text": "The Complete Studio Recordings (album, Led Zeppelin)\n\nComplete Studio Recordings je box set deseti CD anglické rockové skupiny Led Zeppelin, vydaný vydavatelstvím Atlantic Records dne 24. září 1993. Obsahuje všechna studiová alba skupiny, nyní digitálně remasterovaná, včetně dosud nevydaných písní, které byly „nakousnuty“ v albech sérií Box Set, zde obsažených na desátém disku. Alba jsou chronologicky seřazena, kromě alba Presence, které je nyní mezi alby Houses of the Holy a Physical Graffiti. Záměr byl mít pozdější album v jednom dvoudiskovém obalu.\n\nObal setu také obsahuje esej od rockového novináře Camerona Croweho a fotografie skupiny.\n\n\n\n\n\n\n\n\n\n\nBonusové písně:\n"}
{"id": "341348", "url": "https://cs.wikipedia.org/wiki?curid=341348", "title": "Moqua Caves", "text": "Moqua Caves\n\nMoqua Caves jsou geologickým podzemním útvarem v jižní části ostrova a republiky Nauru.\n\nJeskyně jsou situovány v blízkosti oblasti Yaren, který se nachází v jižní části ostrova.\n\nSoučástí tohoto podzemního komplexu je i malé podzemní jezírko Moqua Well.\n\n"}
{"id": "341351", "url": "https://cs.wikipedia.org/wiki?curid=341351", "title": "Sulfolobus", "text": "Sulfolobus\n\nSulfolobus je rod archeí z kmene Crenarchaeota. Má kulovité buňky s množstvím laločnatých výběžků a buněčnou stěnu s neobvyklou strukturou. Z metabolického hlediska se vyznačuje fakultativní autotrofií a využívá k tomu síru či jednoduché organické látky. Také je acidofilní (optimální pH 2-3, ale žije v rozmezí 0,9–5,8 stupnice pH) a zároveň termofilní (optimum 70–75 °C, ale často až v rozmezí 55–80 °C či dokonce 85 °C).\n\nRod \"Sulfolobus\" je prokazatelně hostitelem některých virů zvláštní struktury.\n\n"}
{"id": "341366", "url": "https://cs.wikipedia.org/wiki?curid=341366", "title": "Tympány", "text": "Tympány\n\nTympán nebo tympány (česky též \"kotel\", \"kotle\") je rytmický blanozvučný bicí nástroj v symfonickém orchestru (slovo je odvozeno z italského výrazu \"timpano\"; má původ v antické řečtině, i když ne zcela synonymický). Skládá se z kůže (hlavně telecí nebo kozí) napnuté na měděné polokouli, přičemž se do kůže tluče paličkami. V dnešní době se místo kůže používají i plasty.\n\n"}
{"id": "341369", "url": "https://cs.wikipedia.org/wiki?curid=341369", "title": "Typ 96 (kulomet)", "text": "Typ 96 (kulomet)\n\nTyp 96 byl lehký kulomet používaný japonskou armádou ve 2. světové válce. Například se velmi osvědčila jako rychlá obrana zákopů, opevněných improvizovaných a rafinovaných bojových postavení na tropických ostrovech v Pacifiku. Na rozdíl od typu 97 nemá mnoho společného s lehkým kulometem ZB vz.26. Zbraň střílí pouze dávkou a z otevřeného závěru. Závěr je uzamčen příčně posuvným klínem tvaru obdélníku navlečeném okolo nosiče závorníku. Typ 96 měl nahradit starší a méně spolehlivý typ 11. Nástupcem typu 96 se stal Typ 99 (kulomet) upravený na ráži 7,7 × 58 mm Arisaka. \n"}
{"id": "341372", "url": "https://cs.wikipedia.org/wiki?curid=341372", "title": "Pistolník", "text": "Pistolník\n\nPistolník může být:\n\n"}
{"id": "341390", "url": "https://cs.wikipedia.org/wiki?curid=341390", "title": "Waymarking", "text": "Waymarking\n\nWaymarking je hra provozovaná společností Groundspeak. Jejím cílem je objevovat nová místa na Zemi a přidávat je do internetové databáze spolu s jejich geografickými souřadnicemi a fotografiemi. \nHra vznikla jako nástupce zrušených „Virtuálních cache” hry Geocaching na serveru Geocaching.com.\n\nHráč si na ze serveru waymarking.com stáhne souřadnice zajímavých míst a následně je hledá s použitím navigačního systému GPS. \nPokud uspěje, nalezené místo vyfotografuje podle podmínek dané kategorie do které místo patří a přidá do seznamu svých nálezu. Existují kategorie s výjimkami, kde není nutné přiložit fotografii místa, ale jen pouze popsat zážitek či dojem z jeho návštěvy.\n\nKaždý účastník také může přidávat vlastní místa a sledovat statistiky nálezů sebe, jiných hráčů i daných míst.\n\n"}
{"id": "341398", "url": "https://cs.wikipedia.org/wiki?curid=341398", "title": "Malcolm Gladwell", "text": "Malcolm Gladwell\n\nMalcolm Gladwell (narozen 3. září 1963) je současný kanadský novinář a spisovatel. Vystudoval University of Trinity College v Torontu. Během své kariéry přispíval například do The American Spectator, The Washington Post a The New Yorker. Znám je ale především díky svým knihám Bod zlomu: O malých příčinách s velkými následky (2000) a Mžik: Jak myslet bez přemýšlení (2005).\n\n"}
{"id": "341400", "url": "https://cs.wikipedia.org/wiki?curid=341400", "title": "Muchomůrka bílá", "text": "Muchomůrka bílá\n\nMuchomůrka bílá (\"Amanita phalloides var. alba\"), někdy muchomůrka zelená bílá, je poddruhem smrtelně jedovaté muchomůrky zelené. Jak název napovídá, plodnice této houby je celá čistě bílá. Proto je u nezkušených houbařů vyšší nebezpečí záměny se žampiony. Je třeba mít na paměti, že žampiony nemají bílé lupeny, na rozdíl od muchomůrek.\n\n"}
{"id": "341401", "url": "https://cs.wikipedia.org/wiki?curid=341401", "title": "Brněnský drak", "text": "Brněnský drak\n\nBrněnský drak je vycpaný krokodýl zavěšený u stropu průjezdu Staré radnice v Brně.\n\nPůvod Brněnského draka není věrohodně doložen. Mezi obyvateli Brna o něm již po staletí koluje řada pověstí. Podle jedněch byl krokodýl do Brna dovezen již vycpaný, podle jiných žil původně v jeskyni u řeky Svratky.\n\nNejčastěji se traduje, že krokodýla daroval Brnu markrabě Matyáš roku 1608. Zpráva o tom byla uložena do báně radniční věže roku 1749. Drak však musel být v Brně již před rokem 1608, protože podle účtů z brněnského archivu byl restaurován a odčervován již v letech 1578, 1579. Sama Stará radnice, v jejímž průjezdu je krokodýl zavěšen, však na vstupenkách do věže uvádí, že krokodýl byl darem tureckých poslů králi Matyášovi II. roku 1609.\n\nŘíká se také, že draka přivezli do Brna rytíři z křížových výprav.\n\nPodle jiné pověsti narazili lidé na draka ve skalách při budování města Trutnova. Draka ulovili, zabili a vycpaného uložili na trutnovském hradu. To se mělo odehrát již kolem roku 1006. Trutnovští jej pak věnovali roku 1024 na sněmu v Brně knížeti a dostali za to právo mít pečeť s obrazem draka.\n\n"}
{"id": "341402", "url": "https://cs.wikipedia.org/wiki?curid=341402", "title": "Hansi Hinterseer", "text": "Hansi Hinterseer\n\nHansi Hinterseer (* 2. února 1954, Kitzbühel, Rakousko) je rakouský lyžař ze 70. let, v současnosti známý nejen v Rakousku jako zpěvák, moderátor, sportovní komentátor a herec.\n\nMezi léty 1972 a 1977 vyhrál celkem 6 závodů světového poháru ve slalomu a obřím slalomu. V roce 1973 se stal celkovým vítězem světového poháru v obřím slalomu. Ve stejné disciplíně získal na mistrovství světa v St. Moritz stříbrnou medaili. Zúčastnil se také zimních olympijských her v roce 1976 v rakouském Innsbrucku.\nOd roku 1984 působí jako spolukomentátor lyžařských přenosů ORF, především slalomu a obřího slalomu, u olympijských her také kombinace.\n\n¹ Mistrovství světa\n\nPěveckou kariéru začal v roce 1994. Jeho první písnička \"Du hast mich heut´noch nicht geküsst\" se prakticky okamžitě po prvním uvedení ve vysílání Musikantenstadl (tehdy moderoval Karl Moik - \"autor\" Musikantenstadl, dnes uvádí Andy Borg) stala obrovským hitem.\n"}
{"id": "341424", "url": "https://cs.wikipedia.org/wiki?curid=341424", "title": "Norman Petty", "text": "Norman Petty\n\nNorman Petty (25. května 1927, Clovis, Nové Mexiko, USA – 15. srpna 1984, Lubbock, Texas) byl americký hudebník, skladatel a producent, který pomáhal v 50. letech formovat moderní populární hudbu, zejména pop a rock.\n\nPetty se narodil v Clovisu v Novém Mexiku blízko hranic s Texasem. Od mladých let hrál na klavír a v době studií na střední škole se již pravidelně objevoval ve vysílání místní rozhlasové stanice.\n\nPozději založil Petty spolu se svou ženou Vi a kytaristou Jackem Vaughnem \"Norman Petty Trio\". Skupina, která měla uzavřenou smlouvu s ABC Records, byla časopisem Cashbox vyhlášena objevem roku 1954 v kategorii skupin (\"Most Promising Group\"). Jejich hitu \"Mood Indigo\" se v roce 1956 prodalo půl miliónu výlisků a to umožnilo Pettymu zařídit si vlastní nahrávací studio. Navzdory úspěchům s vlastními nahrávkami je Petty znám především právě díky tomuto svému studiu. Ve studiu nahrávali do té doby nepříliš známí hudebníci, jako byli Roy Orbison, Buddy Knox, Waylon Jennings, Carolyn Hester a Buddy Holly, s nímž Petty spolupracoval velmi úzce. Byl prvním Hollyho manažerem (do konce roku 1958) a zvukovým technikem. Pak se ale pro přetrvávající rozpory rozešli.\n\nNorman Petty zemřel v Lubbocku v Texasu v roce 1984, jeho žena Vi zemřela v roce 1992.\n\nPůvodní \"7th Street Studio\" je stále přístupné. V září se v Clovisu koná \"The Clovis Music Festival\", na kterém pravidelně vystupují mnozí umělci, kteří nahrávali v Pettyho studiu.\n\n"}
{"id": "341425", "url": "https://cs.wikipedia.org/wiki?curid=341425", "title": "Antonín Reissenzahn", "text": "Antonín Reissenzahn\n\nAntonín Reissenzahn (17. října 1850 Pardubice – 14. října 1903 Praha-Holešovice), byl pražský podnikatel a továrník. Koncem devatenáctého století založil v Praze v Holešovicích v ulicí Na průhonu továrnu na výrobu hospodářských strojů. Výrobky ocelárny propagoval na mnoha výstavách, též na Jubilejní výstavě roku 1891.\nK popularitě jeho ocelárny přispěla také událost z roku 1891, kdy do areálu továrny havaroval svítiplynem plněný balón Kysibelka provozovatele Maxmilliána Wolfa.\n\n\n"}
{"id": "341426", "url": "https://cs.wikipedia.org/wiki?curid=341426", "title": "Muchomůrka citrónová", "text": "Muchomůrka citrónová\n\nMuchomůrka citrónová (\"Amanita citrina\") je jedovatá houba z čeledi muchomůrkovitých.\n\nKlobouk mívá průměr 4–10 cm. Je polokulovitý, pak sklenutý až rozložený, hladký, často pokrytý bílými až žlutavými strupy. \"A. citrina var. citrina\" má klobouk bledě citronově žlutý, \"A. citrina var. alba\" má klobouk čistě bílý.\n\nLupeny jsou bílé, u třeně volné.\n\nTřeň je bílý, s trvalým převislým prstenem (žlutavým nebo bílým) a s širokou odsedlou hlízou neobalenou zbytkem plachetky.\n\nDužnina je bílá, páchnoucí po syrových bramborech.\n\nVýtrusný prach je bílý.\n\nJe snadno zaměnitelná s muchomůrkou slámožlutou a muchomůrkou zelenou. Je slabě jedovatá. Způsobuje potíže střev a žaludku. Obsahuje bufotenin (ropuší jed) a indolové sloučeniny v nevelkém množství.\n\nRoste celkem hojně v jehličnatých lesích, smíšených i listnatých lesích; na kyselých, písčitých či hlinitých půdách. Roste jak v nížinách tak i ve větších nadmořských výškách. Lze se s ní setkat téměř všude.\n\n"}
{"id": "341437", "url": "https://cs.wikipedia.org/wiki?curid=341437", "title": "Jan Jiří z Arnimu", "text": "Jan Jiří z Arnimu\n\nJan Jiří z Arnimu, německy \"Hans Georg von Arnim-Boitzenburg\", (1583 – 28. dubna 1641) byl voják a později saský polní maršál, politik a diplomat během třicetileté války. Měl dobré kontakty s Valdštejnem z dob, kdy byl Valdštejn jeho nadřízený. Později, když se Sasko rozhodlo rozejít se s císařem ve zlém, stal se polním maršálem, vedl invazi do Čech a jednal s Valdštejnem.\n\nArnim se narodil v Boitzenburger Land, v braniborské marce. Studoval ve Frankfurtu nad Odrou, Lipsku a v Rostokách. Později v roce 1612 vstoupil do služeb pruského dvora v Königsbergu, později tuto službu musel vzdát následující rok kvůli souboji. Poté sloužil ve švédské i polské armádě a v roce 1624 vstoupil do služeb císařské armády.\n\nPoté švédský král přiměl saského kurfiřta Jana Jiřího ke spolupráci. Arnim vedl jízdu u Breitenfeldu v roce 1631 a později, když se armáda rozdělila, vedl saskou část při vpádu do Českého království a dobyl Prahu. Valdštejn po něm chtěl, aby se přidal na jeho stranu a společně vyhnali všechny cizince ze sv. říše, tedy Švédy, ale i Španěly, to však Arnim odmítal. V roce 1633 Arnim z Čech odtáhl a nechal švédskou armádu v čele s Thurnem napospas vévodovi frýdlantskému, který dobyl všechny pevnosti obsazené císařskými nepřáteli. Na protest proti pražskému míru v roce 1635 Arnim dezertoval, ale byl zadržen švédským vrchním velitelem Axelem Oxenstiernou a převezen do Švédska v roce 1637, odkud utekl následujícího roku a zemřel v Drážďanech.\n\n"}
{"id": "341445", "url": "https://cs.wikipedia.org/wiki?curid=341445", "title": "Rafinérie", "text": "Rafinérie\n\nRafinérie mohou být:\n\n"}
{"id": "341447", "url": "https://cs.wikipedia.org/wiki?curid=341447", "title": "Ferroplasma", "text": "Ferroplasma\n\nFerroplasma je rod archeí z kmene Euryarchaeota, čeledi Ferroplasmataceae, jenž zahrnuje několik málo druhů, zejména pak \"F. acidiphilum\", \"F. acidarmanus\" či F. cyprexacervatum. \n\n\"Ferroplasma\" jsou z hlediska teploty mezofilní organismy, žijí však v prostředí extrémním z hlediska pH - jsou to obligátní acidofilové a jejich optimální pH je asi 1,3. Typový druh, \"Ferroplasma acidiphilum\", oxiduje železnaté ionty, postrádá buněčnou stěnu a z hlediska získávání uhlíku je autotrofní, fixuje uhlík.\n"}
{"id": "341449", "url": "https://cs.wikipedia.org/wiki?curid=341449", "title": "Jean Clair", "text": "Jean Clair\n\nJean Clair, vlastním jménem Gérard Régnier, (* 20. října 1940 Paříž) je francouzský historik umění a spisovatel. Působil jako ředitel Picassova muzea, a je členem Francouzské akademie od května 2008.\n\nJean Clair na stránkách Francouzské akademie\n"}
{"id": "341458", "url": "https://cs.wikipedia.org/wiki?curid=341458", "title": "Zestaponi", "text": "Zestaponi\n\nZestaponi (gruzínsky:ზესტაფონი ) je město ve střední Gruzii, v regionu Imereti. Podle informací z roku 2014 zde žije 20 814 obyvatel. Ve městě působí fotbalový klub FC Zestaponi, jeden z nejlepších týmů v zemi.\n"}
{"id": "341459", "url": "https://cs.wikipedia.org/wiki?curid=341459", "title": "Kozel (rozcestník)", "text": "Kozel (rozcestník)\n\nKozel může znamenat:\n\n\nViz Kozel (příjmení)\n\n"}
{"id": "341463", "url": "https://cs.wikipedia.org/wiki?curid=341463", "title": "Dmitrij Danilovič Leljušenko", "text": "Dmitrij Danilovič Leljušenko\n\nDmitrij Danilovič Leljušenko (rusky: \"Дмитрий Данилович Лелюшенко\") (2. listopadu 1901 Novokuzněckij (nyní v Rostovské oblasti) – 20. července 1987, Moskva) byl sovětský vojevůdce, hrdina SSSR a hrdina ČSSR, od roku 1959 v hodnosti armádního generála. Za druhé světové války velel armádám, naposledy tankové.\n\nPocházel z ukrajinské rolnické rodiny. Jako voják bojoval v letech 1918–1920 již v ruské občanské válce. V sovětsko-finské zimní válce působil ve funkci velitele tankové brigády. Během Velké vlastenecké války velel zpočátku 21. mechanizovanému sboru, posléze několika armádám. Od roku 1944 velel 4. gardové tankové armádě, která společně s 3. gardovou tankovou armádou Pavla Semjonoviče Rybalka osvobodila dne 9. května 1945 Prahu. Od roku 1956 působil jako velitel několika sovětských vojenských okruhů.\n\n4. tanková mechanizovaná armáda vznikla dne 18. března 1945 přejmenováním 4. tankové armády (1943–1945), jako taková během Velké vlastenecké války bojovala na hlavním západním strategickém směru, kde spadala pod 1. ukrajinský front (1943–1945) maršála SSSR Ivana Stěpanoviče Koněva. Jako taková se v roce 1945 zúčastnila bojů o Berlín a v závěru války i Pražské operace. Armáda byla po válce dne 10. června 1945 přejmenováno na 4. gardovou tankovou armádu (1945–1957). Od března 1945 do června 1945 byl jejím velitelem Dmitrij Danilovič Leljušenko. Z výzbroje této armády také pocházel známý pražský Smíchovský tank číslo 23, který sovětská vláda prostřednictvím Rudé armády věnovala na památku osvobození ČSSR hlavnímu městu Praze (v 90. letech 20. století známý též jako \"Růžový tank\").\n\n\n\n\n\n\n"}
{"id": "341469", "url": "https://cs.wikipedia.org/wiki?curid=341469", "title": "Autonomní nervová soustava", "text": "Autonomní nervová soustava\n\nAutonomní nervová soustava (ANS) nebo také vegetativní soustava je součástí periferního nervového systému, jehož úlohou je udržovat optimální vnitřní podmínky organismu (homeostázu). Tato činnost je vykonávána bez vědomé činnosti jedince. ANS udržuje srdeční a dýchací frekvenci, vykonává proces trávení, pocení, močení, tvoří sliny, ovládá průměr zornice, má důležitou úlohu v pohlavním vzrušení. Ačkoliv nejvíce jeho činností je nevědomých, některé, jako proces dýchání, pracují v součinnosti s vědomými procesy. Jeho hlavními součástmi jsou senzorický systém, motorický systém (sestávající z parasympatického a sympatického systému) a enterický nervový systém.\n\nPojem \"autonomní nervový systém\" by se dal jednoduše definovat jako \"organizované skupiny senzorických a motorických neuronů, jež inervují útroby (latinsky \"viscera\"). Tyto neurony tvoří reflexní oblouky, z nichž část zasahuje do mozkového kmene, konkrétně do jeho části zvané prodloužená mícha. Pokud je poškozen pouze centrální nervový systém (CNS), život je stále možný, neboť nejsou zasaženy jeho hierarchicky podřízené části řídící činnosti kardiovaskulární, trávicí a dýchací soustavy.\n\nReflexní oblouk autonomní nervové soustavy sestává z aferentní senzorické větve a eferentní motorické větve.\n\nSenzorická větev je tvořena primárními viscerálními senzorickými neurony, jež se nachází v periferním nervovém systému (PNS), v kraniálních (hlavových) senzorických gangliích: v ganglion geniculi nervi facialis (v kolénkovém gangliu lícního nervu, tj. VII. hlavového nervu), v ganglion inferius nervi glossopharyngei neboli v ganglion petrosum (ganglion patřící IX. hlavového nervu) a v ganglion nodosum neboli v ganglion inferius nervi vagi (ganglion patřící k bloudivému nervu, tj. X. hlavovému nervu). Senzorické neurony sledují množství CO, kyslíku a glukózy v krvi (glykémie), arteriálních tlaků ve velkých tepnách a chemické složení obsahu žaludku a střeva. (Také přenáší signály z orgánů chuti). Množství kyslíku a CO v krvi jsou zjišťována tzv. karotickým tělískem (glomus caroticum), malou skupinou chemosenzorů nacházejících se v místě větvení karotidy (krkavice). Glomus caroticum je inervováno z ganglion petrosum patřícím IX. hlavovému nervu.\n\nPrimární senzorické neurony přenášejí signály viscerálního senzorického čití až neuronům tvořícím jádro v prodloužené míše zvané nucleus tractus solitarius, které shromažďuje veškeré aferentní viscerosenzorické informace. Nucleus tractus solitarii taktéž přijímá signály z nedalekého chemosenzorického centra area postrema, jež zjišťuje toxiny v krvi a mozkomíšním moku a je zodpovědné za zvracení vyvolané chemickými látkami (v praxi např. těmi obsaženými ve zkažených potravinách). Všechny tyto informace z viscerosenzorického čití zasahují do involuntární (nevědomé) aktivity motoneuronů autonomního nervového systému.\n\nMotoneurony ANS se také nacházejí v PNS. Jejich skupiny se nazývají autonomní ganglia. Dělí se na tři skupiny, které mají zcela odlišné účinky na cílové orgány. Jsou jimi sympatikus, parasympatikus a enterický nervový systém.\n\nAktivita neuronů autonomních ganglií je modulována pregangliovými neurony (proto někdy nazývány visceromotoneurony) lokalizovanými v CNS. Ty patřící k sympatiku jsou v hrudních a bederních' (lumbálních) míšních segmentech. Proto je sympatikus označován jako thorakolubální systém. Pregangliové parasympaticé neurony se nacházejí v prodloužené míše, kde tvoří tzv. visceromotorická jádra (latinsky \"nuclei\"): nucleus posterior nervi vagi patřící k bloudivému nervu, tj. X. hlavovému nervu. Dalšími jsou nucleus ambiguus, který sdružuje visceromotoneurony pro IX., X. a XI. hlavový nerv. Tyto nervy inervují hladké svaly hltanu, měkkého patra, jícnu, hrtanu aj. Nuclei salivatores jsou jádra, která řídí proces slinění ve velkých i malých slinných žlázách. Zcela isolovaným parasympatickým oddílem je oblast křížové (sakrální) míchy. Z tohoto důvodu se parasympatikus také nazývá kraniosakrální systém. Enterické neurony jsou pochopitelně zčásti řízeny a modulovány z určitých oddílů CNS, především se to týká nucleus posterior nervi vagi.\n\nSympatická ganglia se nacházejí v párovém sympatickém kmeni umístěném po obou stranách obratlů páteře. Tento párový kmen se nazývá sympatický kmen (latinsky truncus sympaticus). Tato sympatická ganglia se označují jako paravertebrální ganglia. Jsou po celé délce sympatického kmene od krčního oddílu po křížový. Krční oddíl obsahuje tři velká ganglia, další počty ganglií zhruba odpovídají počtu míšních segmentů jednotlivých segmentů. Z umístění sympatických ganglií blízko páteře vyplývá, že jejich eferentní postgangliová vlákna jsou na rozdíl od postgangliových vláken pasasympatiku dlouhá.\n\nParasympatická ganglia, jak už bylo naznačeno, jsou umístěna v blízkosti cílových orgánů a jejich postgangliová vlákna jsou tudíž krátká. Příkladem může být ganglion submandibulare, který je v blízkosti slinných žláz, nebo parakardiální ganglia umístěná v blízkosti srdce atd.\n\nEnterická ganglia, která inervují trávicí trubici, jsou lokalizovaná uprostřed jejích stěn a celkově obsahují tolik neuronů jako v celé míše zahrnujíc místní senzorické neurony (především sledující změny tenze stěn), motoneurony a interneurony. Enterický nervový systém je jedinou čistě samostatnou součástí ANS. Trávicí trubice proto může fungovat i v izolaci. Z tohoto důvodu označují někteří autoři enterický nervový systém za „enterický mozek“.\n\nSympatikus a parasympatikus obvykle pracují protichůdně. Jejich vztah však není absolutně antagonistický, neboť se často navzájem doplňují. Ne zcela platí představa, že sympatikus funguje jako \"akcelerátor\" a parasympatikus jako \"brzda\". Sympatikus se především účastní dějů vyžadujících okamžité reakce, zatímco parasympatikus dějů probíhajících v celkovém tělesném klidu. Z toho důvodu se k sympatiku pojí heslo \"bojuj, nebo uteč\" (v angličtině \"fight or flight\") a k parasympatiku \"odpočívej a zažívej\" (rest and digest).\n\nAvšak mnoho činností sympatiku a parasympatiku se nevztahují k výše uvedeným heslům. Například vstávání z pozice vsedě a vleže by v případě neexistence reakcí sympatiku vedlo k náhlému neudržitelnému vzestupu krevního tlaku. Jiným příkladem je stálá reakce sympatiku a parasympatiku na srdeční frekvenci v důsledku změn způsobených nádechem a výdechem. Celkově jsou tedy sympatikus a parasympatikus systémy, které (obvykle v protichůdném vztahu) regulují životní funkce jednotlivých orgánů za účelem dosažení homeostázy. Některé jejich typické činnosti a reakce jsou v tomto seznamu:\n\nJe zodpovědný za okamžité reakce organismu na hrozící nebezpečí: mobilizuje zásoby energie a inhibuje proces trávení:\n\n\nZajišťuje činnost organismu v klidu a bezpečí. Zařizuje zklidnění celkové činnosti organismu (přechod z vlivu sympatiku). Stimuluje proces trávení.\n\n\n\n\n\nPregangliové synapse sympatiku i parasympatiku jsou cholinergní (jako neurotransmiter funguje acetylcholin), stejně jako postgangliová synapse parasympatiku. Všechny postgangliové synapse sympatiku jsou adrenergní (neurotransmiterem je noradrenalin) s výjimkou těch na potních žlázách, které jsou cholinergní. Na synapsích sympatiku účinkuje i řada kotransmiterů, jako např. ATP. Neurotransmitery působí jen při navázání na specifické postsynaptické receptory, jichž je mnoho skupin a podskupin. Jsou uvedeny v tabulce pod touto kapitolou.\n\n\n\nBronchioly nemají sympatickou inervaci. Na místo toho na ně působí adrenalin z krevního oběhu.\n\n\n"}
{"id": "341470", "url": "https://cs.wikipedia.org/wiki?curid=341470", "title": "Ivana Pavlová", "text": "Ivana Pavlová\n\nIvana Pavlová, provdaná Ivana Hoblová (* 9. června 1946 v Plzni) je česká herečka a tanečnice. Jako herečka se proslavila svou jedinou hlavní rolí Hanky ve známém českém muzikálu \"Starci na chmelu\" režiséra Ladislava Rychmana z roku 1964. Tento režisér ji posléze přizval jako tanečnici k natáčení filmových písniček, z nichž patrně vůbec nejznámější jsou písně \"Dominiku\" a \"Moje střevičky\" (\"Zlaté střevíčky\").\n\nOd svého dětství pohybově nadaná dívka, proto také studovala tanec na pražské konzervatoři (jejím tehdejším spolužákem zde byl např. Vlastimil Harapes), ještě jako studentka konzervatoře zvítězila v konkurzu na hlavní roli ve filmu \"Starci na chmelu\", díky němuž se také stala velice známou a populární.\n\nPo absolutoriu školy vystupovala čtyři roky se zájezdovým souborem Divadla Balet-Praha. Zde se seznámila také se svým budoucím manželem režisérem Pavlem Hoblem. V roce 1967 však utrpěla těžký pracovní úraz, kdy na ni během zkoušky spadla divadelní kulisa. Toto zranění těžce poznamenalo celý její další život, neboť přineslo dlouhodobé zdravotní komplikace, které způsobily, že musela svého povolání tanečnice a choreografky v pražském Divadle E. F. Buriana v roce 1983 zanechat zcela.\n\n\n\n"}
{"id": "341474", "url": "https://cs.wikipedia.org/wiki?curid=341474", "title": "Robert Del Naja", "text": "Robert Del Naja\n\nRobert Del Naja (* 21. ledna 1965, Bristol, Anglie), také známý jako 3D, je zpěvák, a zároveň jeden ze zakládajících členů anglické hudební skupiny Massive Attack. Původně byl známý jako graffiti umělec a člen bristolské kapely The Wild Bunch.\n\nV roce 2017 se objevily spekulace, že jde také o jednoho z nejznámějších graffiti umělců, který si říká Banksy.\n\n"}
{"id": "341477", "url": "https://cs.wikipedia.org/wiki?curid=341477", "title": "Pioneer 8", "text": "Pioneer 8\n\nPioneer 8 byla bezpilotní sonda z roku 1967 organizace NASA z USA určená k průzkumu meziplanetárního prostoru. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1967-123A, nosná raketa 1967-123B.\n\nProgram mise byl obdobný, jako let předchozích sond Pioneer 5 – 7, tedy průzkum meziplanetárního prostoru. Opět bylo na programu měření částic a magnetických polí.\n\nSondu postavila firma TRW z USA na objednávku NASA, byla identická se sondou Pioneer 7. Její hmotnost byla necelých 64 kg. Nese sedm měřících přístrojů.\n\nS pomocí rakety Delta DSV 3E1 odstartovala sonda z rampy na kosmodromu Eastern Test Range na Floridě dne 13. prosince 1967. Brzy poté se dostala na požadovanou oběžnou dráhu ve vzdálenosti 150 – 160 milionů km od Slunce, tedy mezi drahami Země a Marsu. Doba oběhu byla 387 dní. Sonda dlouhodobě předávala na Zem požadované údaje.\n\nDne 2. srpna 1996 bylo naposledy se sondou navázáno spojení přes záložní vysílač a bylo zjištěno, že dosud (po 29 letech) jeden z přístrojů funguje. Hlavní vysílač se porouchal již dříve. Projektovaná životnost byla 6 měsíců.\n"}
{"id": "341480", "url": "https://cs.wikipedia.org/wiki?curid=341480", "title": "Peter Molyneux", "text": "Peter Molyneux\n\nPeter Douglas Molyneux OBE (* 5. května 1959 v Guildfordu, Surrey, Spojené království) je designér počítačových her a herní programátor zodpovědný za tituly, jako jsou Dungeon Keeper, Populous a Black & White, Theme Park nebo The Movies. V srpnu 1997 Molyneux opustil Bullfrog Productions, aby založil vlastní vývojářský tým, Lionhead Studios. V roce 2004 se dostal do síně slávy AIAS a 31. prosince téhož roku obdržel řád britského impéria. Mimo to dostal v březnu 2007 od francouzské vlády medaili rytíře Ordre des Arts et des Lettres.\n\nMolyneux je jedním z nejinovativnějších herních vývojářů. Je znám také tím, že během tvorby hry rád přehání, co se obsahu her týče. Nejznámějším případem je Fable, vydaný roku 2004 bez mnoha věcí, které Molyneux nasliboval v rozhovorech. Za to se ale všem hráčům po jejím vydání omluvil. Nelze však říci, že by tyto hry byly nekvalitní nebo špatné, právě naopak.\n\n6. dubna 2006 byli Lionhead Studios koupeni Microsoftem a nyní jsou částí Microsoft Game Studios. Na E3 2006 dal Peter Molyneux několik interview, v jednom z nich poznamenal: \"Myslím si, že od nás uvidíte mnohem více fantastických her díky tomuto vztahu.\"\n\nV červnu 2007 byl odměněn čestným titulem doktora věd na Southamptonské univerzitě.\n\nPeter Molyneux začal svou kariéru v roce 1982 prodejem disket s videohrami pro Atari a Commodore 64. Společnost se jmenovala Taurus a založili ji Molyneux a Les Edgar. Název se ukázal být šťastným, protože Commodore si je spletl s trochu větší společností TORUS a poskytl jim 8 počítačů.\n\nZhruba od roku 1984 se Molyneux zaměřil výhradně na herní vývoj. Jeho první počin byla hra nazvaná The Entrepreneur, textová obchodní simulace, která ale byla komerčním propadákem.\n\nV roce 1987 se rozhodl zkusit se v herním průmyslu prosadit znovu založením společnosti Bullfrog.\n\nV tomto období Molyneux pracoval s lidmi, jako jsou David Hanlon, Simon Hunter nebo Andrew E. Bailey na hrách Druid a Dragons Breath.\n\nZde je seznam her, na kterých se Molyneux nějakým způsobem podílel.\n\n\n\nJako jedna z nejznámějších postav tohoto průmyslu se Molyneux objevil v nespočtu televizních show a interview. Opakovaně se objevil v pořadech: Gamesmaster, Game Over, Games Wars, Gamezville, Bad Influence!, Gamepad, CHEATS, Gamer.tv, Rapture, Games World, Blue Chip, LanJam, Ultimate Gamer, a GameStars. Stal se i účastníkem několika herních konferencí.\n"}
{"id": "341482", "url": "https://cs.wikipedia.org/wiki?curid=341482", "title": "Joan Jett", "text": "Joan Jett\n\nJoan Jett, vlastním jménem Joan Marie Larkin (* 22. září 1958 Wynnewood, Pensylvánie), je americká rocková zpěvačka a kytaristka.\n\nJe původem z Pensylvánie. Od roku 1972 žije v Los Angeles, kde v roce 1975 s pomocí producenta Kima Fowleyho zakládá skupinu The Runaways. Ta je známá jako první pouze dívčí kapela v historii a vystupuje dokonce i v zámoří – Japonsku. V této době je na vrcholu slávy, ale v roce 1979 se kapela rozpadá a Jett v srpnu 1980 zakládá v New Yorku vlastní doprovodnou skupinu The Blackhearts. Úspěch se dostavuje až v roce 1982 coververzí I Love Rock 'N Roll, který dosahuje vrcholu americké hitparády. V roce 1985 ze skupiny odešli Crystal a Ryan, které nahradili Kasim Sulton a Thommy Price. V roce 1988 má Jett sólový hit I Hate Myself For Loving You. Jako producentka pracovala se skupinou Germs. V dnešní době Joan Jett opět nabyla slávu, a to dokonce i mezi mladší generací díky snímku The Runaways, kde ji v hlavní roli ztvárnila slavná herečka Kristen Stewart. Často také bývá označována jako tzv. Královna rock 'n' rollu.\n"}
{"id": "341483", "url": "https://cs.wikipedia.org/wiki?curid=341483", "title": "Saša Rašilov mladší", "text": "Saša Rašilov mladší\n\nSaša Rašilov mladší (někdy uváděn jako Saša Rašilov nejmladší) (* 26. července 1972 Praha) je český herec.\n\nPochází z umělecké rodiny, jeho mladší bratr Václav Rašilov je také herec. Jejich otcem byl kameraman Saša Rašilov a dědou herec Saša Rašilov starší (vl. jm. Wenzel Rasch).\n\nByl ženatý s herečkou Vandou Hybnerovou, s níž má dvě dcery – Antonii a Josefinu Rašilovovy.\n\nJe ženatý s herečkou Lídou Rašilovovou, roz. Němečkovou, se kterou má dceru Marii.\n\nStudoval na hudebně-dramatickém oddělení Pražské konzervatoře, jeho spolužáky byli například Markéta Hrubešová, Antonín Kala, a jiní. Následně studoval v letech 1990–1994 na DAMU. \n\n\n\nV letech 1991–1994 vystupoval ve Studiu GAG Borise Hybnera a v letech 1994–2002 byl členem pražského Divadla Komedie. Již v době studií hostoval v Národním divadle a od roku 2002 je řádným členem Činohry Národního divadla v Praze , objevuje se ale i jiných divadlech (Divadlo Na zábradlí, Divadlo v Řeznické a další). V Národním divadle ztvárnil například titulní roli v Gogolově \"Revizorovi\", Kristiána v \"Cyranu de Bergerac\", učitele v \"Našich furiantech\". V Divadle Komedie si zahrál například ve hře \"Židle\" po boku své manželky Vandy Hybnerové.\n\n\nSaša Rašilov propůjčuje svůj hlas mnoha zahraničním hercům například Johnnymu Deppovi, za své umění byl i oceněn Cenou Františka Filipovského za dabing (roku 2003).\n\nDaboval také ve filmu Quentina Becka/ Mysteria v roce 2019\n\n"}
{"id": "341487", "url": "https://cs.wikipedia.org/wiki?curid=341487", "title": "Helena Bonham Carterová", "text": "Helena Bonham Carterová\n\nHelena Bonham Carterová CBE (* 26. května 1966 Londýn) je anglická herečka nominovaná na Oscara a Zlatý glóbus. Nejznámější jsou její role Lucy Honeychurch ve filmu \"Pokoj s vyhlídkou\", Marly Singer v \"Klubu rváčů\", Belatrix Lestrangeová v \"Harrym Potterovi\", Kate Croy v \"Křídlech vášně\", paní Lovettová ve filmu \"\" nebo Elizabeth Bowes-Lyon ve filmu \"Králova řeč\".\n\nZa přínos dramatu jí královna Alžběta II. v roce 2011 udělila řád britského impéria a herečka vyznamenání z jejích rukou 22. února 2012 převzala.\n\nNarodila se v Londýně psychoterapeutce Eleně (roz. Propper de Callejón) a Raymondu Bonhamovi Carterovi, bankéři, který pocházel z významné britské politické rodiny. Je pravnučkou bývalého britského premiéra H. H. Asquitha, mezi její příbuzné patří členové různých šlechtických rodů. Má dva bratry Edwarda a Thomase.\n\nNemá žádné herecké vzdělání. Svůj herecký debut si odbyla v 16 letech v reklamě. Její první filmová role byla v roce 1984 ve filmu \"Lady Jane\". Prorazila díky roli Lucy Honeychurch ve snímku \"Pokoj s vyhlídkou\", který byl natočen až po \"Lady Jane\", ale uveden byl první.\n\nZatímco v těchto prvních filmech hrála především \"královny v korzetech\" nebo \"anglické růže\", později rozšířila svůj profil o role v takových filmech jako \"Klub rváčů\", \"\" a filmech Tima Burtona \"Karlík a továrna na čokoládu\", \"Mrtvá nevěsta Tima Burtona\", \"Velká ryba\" a \"\". V roce 2010 si zahrála Srdcovou/krvavou královnu ve filmu \"Alenka v říši divů\" režiséra Tima Burtona, v témže roce pak ztvárnila postavu manželky krále Jiřího VI. (současné britské královny matky) Elizabeth Bowes-Lyonové ve snímku \"Králova řeč\" a roli paní Potterové v úspěšné tragikomedii \"Toast\".\n\nZahrála si také Belatrix Lestrangeovou ve filmu \"Harry Potter a Fénixův řád\", kde nahradila těhotnou Helen McCroryovou (ta hrála Narcissu Malfoyovou v \"šestém\", sedmém a osmém filmu). Za tuto roli sklidila úspěch a Belatrix si zahrála také v dalších třech dílech filmového zpracování Harryho Pottera.\n\nV roce 2012 ztvárnila postavu slečny Havishamové ve filmové adaptaci románu Charlese Dickense \"Nadějné vyhlídky\" se stejným názvem. Rovněž se objevila ve filmovém zpracování muzikálu \"Bídníci\".\n\nDříve měla vztah s hercem Kennethem Branaghem, se kterým hrála v několika filmech. Později chodila také s Rufusem Sewellem a Stevem Martinem. V říjnu 2001 začala chodit s Timem Burtonem, se kterým se seznámila při natáčení filmu \"Planeta opic\". Zahrála si ve většině jeho pozdějších filmech. Společně mají dvě děti – syna Billyho Raye Burtona a dceru Nell Burton. Pár se rozešel koncem roku 2014.\n\n"}
{"id": "341491", "url": "https://cs.wikipedia.org/wiki?curid=341491", "title": "Biofilm", "text": "Biofilm\n\nBiofilm je společenstvo mikroorganismů, vázané k určitému povrchu a obklopené polysacharidy, které buňky v biofilmu vylučují. Obecně totiž platí, že povrchy v přírodě vykazují větší koncentraci živin než jejich okolí (např. volný vodní sloupec, roztok). Povrchy jsou nadto velmi rozmanité (může se jednat o povrch neživý stejně dobře jako živý – např. tkáň) a díky statickému náboji umožňují prokaryotním buňkách snadněji adherovat. Polysacharidové pouzdro kolem biofilmu pak společně s proteiny, nukleovými kyselinami a lipidy vytváří kolem shluklých buněk jakousi obalovou vrstvu, nazývanou matrix. Ta biofilmu poskytuje mechanickou stabilitu, zprostředkovává jeho adhezi k povrchu a vytváří polymerickou prostorovou síť, která jednotlivé prokaryotní buňky ukotvuje.\n\nMnohé organismy se uchylují k tvorbě biofilmu zejména v případě, kdy jsou ve vodním prostředí a okolí vykazuje nedostatek živin (oligotrofie). Tyto mikroorganismy reagují tak, že zmenší své buňky, povrch se stane hydrofobním a tím také přilnavějším (adheze). Pokud se jim podaří najít pevnou oporu, začnou opět růst a množit se. Nalezeny byly též biofilmy na povrchu rostlin.\n\nTímto způsobem mohou vznikat například na ponořených kamenech ve vodě zajímavé ekologické niky, které osídluje různorodé spektrum organismů. První obvykle kolonizují bakterie, později prvoci či řasy či dokonce mnohobuněčné organismy (larvy).\n\nMikrobiální společenstva, která označujeme jako biofilm, nacházíme především ve vodním prostředí (na ponořených větvích či vodovodních trubkách, na horninách), dále ale i na povrchu půdy. Biofilmů se využívá v biologickém čistění odpadních vod, přičemž biofilm na povrchu filtru čistí procházející vodu. Některé se též vyskytují na povrchu rostlinných těl, případně na různých částech těla živočichů, kde však mohou působit potíže.\n\nPodle některých odhadů jsou až v 80 % nemocí v těle přítomny biofilmy daného patogenního druhu. Zejména se to týká chorob močové soustavy, infekce močových katetrů, zánětů středního ucha a vzniku plaku na zubech, dále se uplatňují v zánětech dásní a mohou se objevovat i na povrchu kontaktních čoček. Vzácně mohou mít fatální následky v podobě endokarditid, infekcí během cystické fibrózy, ale také na cizorodých materiálech implantovaných do těla (kloubní náhrady, umělé chlopně).\n\nBakterie, které tvoří biofilm, jsou vážným problémem u osob se sníženou imunitou. Právě biofilm může být jedním z důvodů, proč bakterie tak perzistují. V tomto kontextu je významná bakterie \"Pseudomonas aeruginosa\".\n\n"}
{"id": "341501", "url": "https://cs.wikipedia.org/wiki?curid=341501", "title": "Diskografie Massive Attack", "text": "Diskografie Massive Attack\n\nNásledující článek pojednává o diskografii anglické triphopové skupiny Massive Attack.\n\n"}
{"id": "341505", "url": "https://cs.wikipedia.org/wiki?curid=341505", "title": "Muchomůrka červená", "text": "Muchomůrka červená\n\nMuchomůrka červená (\"Amanita muscaria\") je jedovatá houba z čeledi muchomůrkovitých. Patří k nejznámějším jedovatým houbám, ačkoliv fatální otravy jsou vzácností.\n\nKlobouk může mít průměr 8–20 cm. Je nejdříve polokulovitý, později sklenutý, ve stáří rozložený, někdy až mírně miskovitý s hřebenitým rýhováním na okraji. Barva klobouku může kolísat mezi jasně oranžovou až nachově červenou. Je pokryt bílými bradavkami. Lupeny jsou bílé, husté, u třeně volné. Třeň je bílý, válcovitý; na bázi hlízovitě ztlustlý, obalený na okraji bradavičnatou pochvou. Prsten je široký, převislý, rýhovaný. Dužnina je bílá, jemné chuti, bez pachu. Výtrusný prach je bílý.\n\nMožná je záměna s velmi podobnou muchomůrkou královskou, která je však také jedovatá. Méně pravděpodobná, ale také možná, je záměna s muchomůrkou císařskou, která je sice jedlá (dokonce výtečná), ale v České republice je vzácná a chráněná.\n\nCelkově hojná, místy velmi hojná. Roste nejčastěji v jehličnatých, převážně smrkových lesích, ale i ve smíšených a listnatých lesích.\n\nKromě nepříliš významného obsahu muskarinu obsahuje muscimol, který způsobuje poruchy vědomí a vyvolává halucinace. Muchomůrka červená byla v historii používána k navození stavů opojení nebo halucinací. Bylo však prokázáno, že užívání muchomůrky červené narušuje zdraví a ve vzácných případech vede i ke smrti.\n\nPrávě muchomůrka červená dala celému rodu název, neboť byla lidovým prostředkem k zabíjení much (původně muchomorka – od „mořit mouchy“). Klobouk se vymáčel v oslazené vodě nebo oslazeném mléce, případně se namáčel v mléce či vodě a pak posypal cukrem. Mouchy sály z povrchu klobouku sladký roztok i s rozpuštěnými jedy a došlo k jejich omámení, případně úplnému usmrcení.\n\n"}
{"id": "341507", "url": "https://cs.wikipedia.org/wiki?curid=341507", "title": "Filosofie života", "text": "Filosofie života\n\nFilosofie života je označení pro filosofický směr 19.–20. století, který obrátil hlavní pozornost na jev života. Reagoval tak na převládající racionalismus a idealismus předchozího období; jeho obsah lze zhruba shrnout do následujících tezí:\n\nOd filosofie života je třeba odlišovat vitalismus jako biologickou teorii (Hans Driesch).\n\nZvláštní pozornost jevu života vůbec věnoval už Aristotelés, který jej charakterizoval vnitřním zaměřením všeho živého k nějakému cíli čili entelechií. Novověká filosofie, zaujatá zkoumáním hmoty a ducha, se život snažila vysvětlovat mechanicky (Descartes). Zájem o živé a život se znovu vynořuje v německém preromantismu (Goethe) a „životní moudrost“ byla koncem 18. století velmi rozšířený pojem.\n\nProti filosofickým systémům, zejména Kantovu a Hegelovu, postavil romantický filosof Friedrich Schlegel své \"Přednášky o filosofii života\" (1827). Praktické vedení lidského života je hlavním tématem filosofie Schopenhauerovy a Nietzscheovy, i když u každého jinak. Ve druhé polovině 19. století k tomu přistupují i pokroky přírodních věd, zejména evoluční teorie, která ukázala dějinnost světa i člověka z úplně jiného pohledu.\n\nZa zakladatele filosofie života se pokládá německý filosof, psycholog a pedagog Wilhelm Dilthey (1833–1911) a francouzský filosof Henri Bergson (1859–1941). Dilthey, který poprvé použil pojem „filosofie života“, zdůrazňoval nedělitelnost lidské zkušenosti jako podstatné složky individuálního života. Člověk žije v celistvém, konkrétním a omezeném „životním světě“ (\"Lebenswelt\") či „osvětí“ (\"Umwelt\") své zkušenosti, v němž také poznává, vyjadřuje se a jedná. Proti přírodním vědám s jejich metodou rozboru na složky a příčinného vysvětlování obecných jevů postavil vědy duchovní (\"Geisteswissenschaften\"), které se často zabývají i jednotlivými jevy (například v historii) a snaží se jim porozumět. Život je pro Diltheye základní skutečnost a hlavními pojmy pro jeho popis jsou pro něho prožitek (\"Erlebnis\"), vyjádření (\"Ausdruck\") a porozumění (\"Verstehen\").\nNa rozdíl od psychologa Diltheye, pro něhož „život“ znamená především prožívaný život jednotlivého člověka, je pro Bergsona život jev kosmický, zvláštní způsob bytí, charakterizovaný „životním elánem“ (\"élan vital\") jako vnitřním důvodem pohybu, růstu a vývoje. Je to tedy jev bytostně dějinný, který je sice vždy nesen jednotlivci, tvoří však přesto obrovský, nezměrný celek. Bergsonův strhující styl jej učinil velmi populární osobou i v širší veřejnosti, jeho názory se ve Francii rychle rozšířily a dodnes ovlivňují francouzskou filosofii.\n\nRoku 1891 se německému biologovi Hansi Drieschovi (1867–1941) podařilo rozdělit zárodek mořské ježovky. K jeho velkému překvapení se z každé části nevyvinula příslušná část živočicha, nýbrž celá ježovka. Driesch z toho usoudil, že každá buňka nějak obsahuje „program“ celého živočicha a že se tedy vývoj (ontogeneze) organismu neřídí lokálními určeními, nýbrž celkovým cílem. Na těchto poznatcích založil Driesch svoji teorii vitalismu a specifickou filosofii živých organismů. Na Driesche navázala řada filosofujících biologů, zejména v Německu (Viktor von Weizsäcker, Adolf Portmann, Jakob Johann von Uexküll a další).\n\nK filosofii života patří dále chemik a filosof Ludwig Klages (1872–1956), který – stejně jako Dilthey nebo Bergson – odmítal dělení na subjekt a objekt, na duši a tělo, zdůrazňoval jednotu těchto stránek zkušenosti a člověka a demonstroval ji na zajímavých jevech, například na rytmu ručně prováděných zemědělských prací, doprovázených zpěvem. Volněji s filosofií života souvisí filosof a sociolog Georg Simmel (1858–1918), který se také zabýval studiem lidského jednání a společenskými institucemi.\nU nás se podobným směrem ubíral Emanuel Rádl, který ovšem Driesche ostře kritizoval. Na filosofii života později navázal také filosof Hans Jonas knihou \"The phenomenon of life\" (1966) a dalšími eseji. Některé z jejích myšlenek znovu ožily například v teorii autopoiesis chilského biologa Humberta Maturany nebo v současných pracích o souběžné přírodní a kulturní evoluci a o rozdílech mezi nimi. Ve Francii se – vedle početné školy následovníků Bergsonových – k filosofii života výslovně hlásí také Michel Henry.\n\n\n"}
{"id": "341512", "url": "https://cs.wikipedia.org/wiki?curid=341512", "title": "MSV", "text": "MSV\n\nMSV může znamenat:\n\n\n"}
{"id": "341518", "url": "https://cs.wikipedia.org/wiki?curid=341518", "title": "Fürstenfeldbruck", "text": "Fürstenfeldbruck\n\nFürstenfeldbruck je velké okresní město v Bavorsku, Německo. Ve městě žije přes třicet tisíc obyvatel. Nachází se 25 km severozápadně od Mnichova. Má rozlohu 32,52 km². Městem protéká řeka Amper. Mezi pamětihodnosti patří klášter Fürstenfeld.\n\n\n"}
{"id": "341519", "url": "https://cs.wikipedia.org/wiki?curid=341519", "title": "Lidice (film, 2011)", "text": "Lidice (film, 2011)\n\nLidice je český film, jehož scénář napsal Zdeněk Mahler na náměty své knihy \"Nokturno\". Režie byla svěřena Alici Nellis (původní jednání s Jiřím Svobodou či Polkou Agnieszkou Hollandovou neskončila dohodou), ale kvůli její nemoci (borelióza) ji nahradil Petr Nikolaev.\n\nNikolaev se tak dostal k tématu, které jej zaujalo již v době, kdy vyšla Mahlerova kniha \"Nocturno\". Po přistoupení k projektu vyměnil na postu kameramana Vladimíra Smutného za Antonia Riestru, později udělal i změny v obsazení – Lenku Vlasákovou nahradil Zuzanou Fialovou a Marthu Issovou Veronikou Kubařovou.\n\nRozpočet filmu činil 65–70 milionů korun, natáčení probíhalo od července 2010. Premiéra byla plánována původně na září 2010, nakonec byla posunuta na červen 2011. Na filmu v koprodukci spolupracovali také Poláci.\n\nNatáčení filmu začalo 26. července 2010 v bývalé mladoboleslavské věznici. Zahájení natáčení se zúčastnil i Karel Schwarzenberg. Natáčet se mělo 49 dní, mj. v Novém Strašecí, na gymnáziu v Kladně, v Roudnici na Labem (scény z filmového kladenského kina) a v Praze na Hradě. Jako filmové Lidice poslouží vesnice Chcebuz poblíž Štětí, která je podle režiséra filmu svým rozložením Lidicím velmi podobná.\n\nHlavní natáčení probíhalo 30 dnů, poté se film natáčel 10 dnů na podzim 2010 a později dalších devět dnů pro scény na sněhu. 27. dubna 2011 byla v Praze-Podolí ještě dotočena asi minutová scéna atentátu na Heydricha.\n\nDo rozpočtu filmu přispěla i města Praha, Kladno, Liberec, Opava a obec Lidice.\n\nNa filmovém festivalu v Karlových Varech 2010 byl 8. července 2010 představen teaser a první plakáty. Jejich autorem je Tomáš Vaverka. Na plakátech je Karel Roden, Jan Budař a Martha Issová. Dvouminutový trailer byl představen 8. února 2011.\n\nDěj se odehrává během 2. světové války v Protektorátu Čechy a Morava a je napsán podle skutečné události. Začátek je posazen do doby těsně před válkou. Protagonista filmu Šíma s manželkou a dvěma syny žijí v Lidicích. Šímova žena Anežka ochrnula a Šíma si najde milenku, sousedku Marii, o rodinu se ovšem stará dál. Šímův starší syn otcův vztah s milenkou těžce nese a v opilosti vyprovokuje rvačku, během níž ho otec nešťastnou náhodou zabije, načež je zatčen a odsouzen ke čtyřem letům vězení. Během jeho pobytu ve vězení, již za protektorátu, má ale jiný obyvatel vesnice, Pepík Fiala, mimomanželský vztah s dívkou Aničkou a maskuje ho předstíraným odbojem proti okupantům. Jeho dopis, kterým chce poměr ukončit (a aby se postavil do lepšího světla, naznačuje v něm, že pracuje v odboji, a proto musí zmizet), se však místo Aničce dostane do rukou gestapa v době po atentátu na Heydricha, je využit jako záminka k represím, Lidice jsou vypáleny a srovnány se zemí, muži popraveni, ženy odvlečeny do koncentračního tábora, děti dány na poněmčení nebo povražděny. Šíma se ve vězení nic nedozví a o to více je pak šokován.\n\nNámět, který částečně čerpá z vyhlazení Lidic v roce 1942, zpracoval Zdeněk Mahler již v roce 1962 v próze \"U zdi\", která byla pod názvem \"Mlýn\" inscenována na Slovensku režisérem Otomarem Krejčou. Zdeněk Mahler o Lidicích také napsal televizní hru \"Jak to, že žijete?\", která však nebyla realizována.\n\nV 60. letech navštívil Mahlera František Saidl, který přežil vyhlazení Lidic jen proto, že si ve vězení odpykával trest za usmrcení syna.\n\nV roce 2000 vydalo nakladatelství Primus Mahlerovu novelu \"Nokturno\", kterou přepracoval na filmový scénář. Ten získal Cenu Sazky za nejlepší dosud nerealizovaný filmový scénář v rámci ankety Český lev 2007.\n\nFilm podle této tragické události chtěl natočil už Martin Frič i Miloš Forman, který o tom uvažoval již se Zdeňkem Mahlerem. Forman však chtěl jako hlavní linii filmu vylíčit osud Pepíka Fialy a tak k realizaci nedošlo. Později mohli film natočit také Ján Kadár s Elmarem Klosem.\n\nK filmu vznikla zvláštní kolekce písniček vydaná samostatně na CD. Na albu se podíleli Jan Budař, Lucie Bílá, James Harries, Dan Bárta, Divokej Bill, Photolab, Michal Hrůza, Aneta Langerová, Xindl X, Vypsaná fiXa, Jana Lota, X-Core, Dorota Bárová, Vladimír Cirkus a Tobi.\n\nFilm se promítal v rámci Týdne českých filmů v Izraeli v Tel Avivu. Znovu zde byl uveden u příležitosti Mezinárodního dne vzpomínky na holocaust 28. ledna 2012. V České televizi byl premiérově uveden dne 10. června 2012, v den 70. výročí lidické tragédie.\n\nFilm byl vybrán do 24. ročníku soutěže Evropských filmových cen. V rámci ankety Český lev 2011 získal nominace v kategoriích pro nejlepší scénář, kameru, mužský herecký výkon v hlavní roli pro Karla Rodena, střih a zvuk; byl nominován také na cenu za nejlepší plakát.\nJihomoravský kraj věnoval v roce 2011 úspěšným jihomoravským maturantům vstupenku na film Lidice, aby se v případě vlastního zájmu mohli seznámit s lidickou tragédií. \n\n\n\n"}
{"id": "341526", "url": "https://cs.wikipedia.org/wiki?curid=341526", "title": "Muchomůrka růžovka", "text": "Muchomůrka růžovka\n\nMuchomůrka růžovka (\"Amanita rubescens\"), často nazývaná jen růžovka či masák, je výtečná jedlá houba z čeledi muchomůrkovitých.\n\nExistuje odrůda této houby se žlutým prstenem, která je klasifikována jako \"Amanita rubescens var. annulosulphurea\".\n\nKlobouk má průměr 5-15 cm. V mládí je polokulovitý, později sklenutý až rozložený. Může být červenavě hnědý, řidčeji bělavý, žlutohnědý nebo červenavě šedý. Bývá pokryt snadno stíratelnými, špinavě bílými až šedorůžovými zbytky plachetky. Lupeny jsou bílé, posléze červenavě skvrnité; husté, u třeně volné. Třeň je bělavý, často krytý růžovými skvrnkami, k bázi stejnoměrně ztlustlý, na bázi s bradavičnatou širokou hlízou. Prsten je převislý, široký, podobný sukni, vyrůstající z vrcholu třeně. V mládí je prsten přitisknut k lupenům, od nichž získává rýhování. Barva může být bílá, u \"A. rubescens var. annulosuphurea\" žlutá. Dužnina je bílá, při poškození pomalu červenající. Má slabou nenápadnou vůni. Výtrusný prach je bílý. Pochva chybí.\n\nRůžovku lze splést s prudce jedovatou muchomůrkou tygrovanou (panterovou). Určit se musí každý exemplář, protože obě muchomůrky mohou růst vedle sebe.\n\nHlavní rozlišovací body jsou:\n\n\nMuchomůrka růžovka je celkem hojná houba. Roste od června do listopadu v listnatých, smíšených i jehličnatých lesích.\n\nRůžovka je jednou z nejlepších hub pro všechny, mnohdy jsou sušeny nadrobno nakrájené plátky plodnic. Sbírá se však až od poloviny 20. století. \"Masák\" je velmi chutný jen osmažený na přírodno na másle, či sádle pouze s kmínem a solí, kdy chutí skutečně připomíná smažené maso. Muchomůrka růžovka je za syrova jedovatá – obsahuje hemolytické proteiny, které se ale degradují tepelnou úpravou.\n\n\n"}
{"id": "341530", "url": "https://cs.wikipedia.org/wiki?curid=341530", "title": "Alexander Duchnovič", "text": "Alexander Duchnovič\n\nAlexander Duchnovič, rusínsky Александер Духновіч (24. dubna 1803, Topoľa – 30. března 1865, Prešov) byl rusínský národní buditel, žijící na území dnešního Slovenska, spisovatel, řeckokatolický farář v Beloveži a Chmeľové. Od roku 1990 je po něm pojmenováno rusínské Divadlo Alexandra Duchnoviča v Prešově.\n"}
{"id": "341533", "url": "https://cs.wikipedia.org/wiki?curid=341533", "title": "Chiméra podivná", "text": "Chiméra podivná\n\nChiméra podivná (\"Chimaera monstrosa\" Linnaeus, 1758) je druh mořské paryby z čeledi chimérovitých žijící v Atlantském oceánu. Dorůstá velikosti okolo 1,5 metru. V hřbetní ploutvi se nachází jedový trn. Jed chiméry může být pro člověka nebezpečný.\n\nChiméra podivná bývá též nazývána chiméra hlavatá. V odborné literatuře pak byla popsána také jako:\n\nChiméra podivná obvykle dosahuje délky 1,5 m a hmotnosti okolo 2,5 kg. Má dlouhé a protáhle zakončené tělo se zužujícím se ocasem. Tvar ocasní ploutve připomíná osten. Na vrcholku těla vyrůstají dvě hřbetní ploutve. První je značně vyšší a obsahuje jedový trn. Za ní se nachází delší nižší ploutev, která se táhne až k ocasu. Na boční straně jsou umístěny párové velké prsní ploutve, za nimi se nachází menší břišní ploutve.\nPři spodním pohledu má chiméra bělostnou až stříbrnou barvu, na bocích je nazelenalá, nahnědlá, či načervenalá s nepravidelnou strukturou bílých pruhů.\nChiméry jsou vejcorodé a obvykle žijí v malých hejnech. Živí se bezobratlými živočichy žijícími na mořském dně.\n\nVyskytuje se v Atlantském oceánu od severního Norska a Islandu až po Maroko, a to v hloubkách od 40 do 1663 metrů, přičemž nejčastější záznamy udávají hloubku mezi 300 a 500 m. V oblasti norských fjordů však bylo pozorováno, že se v noci vynořuje do hloubky 10 až 15 metrů. K odpočinku využívá oblasti, kde je písčité či bahnité dno. Objevuje se též ve Středomoří, ačkoli v jeho východní části jen zřídka a v severní a střední části Jaderského moře není známa vůbec.\n\n\n"}
{"id": "341537", "url": "https://cs.wikipedia.org/wiki?curid=341537", "title": "Michael Amott", "text": "Michael Amott\n\nMichael Amott (* 28. července 1970) je britsko-švédský kytarista a skladatel. Žije v Hallandu na jihozápadním pobřeží Švédska. Je zakladatelem metalové skupiny Arch Enemy. Předtím působil ve skupinách Carcass, Carnage, Armageddon, Spiritual Beggars. Jeho bratr je kytarista Christopher Amott.\n\n"}
{"id": "341539", "url": "https://cs.wikipedia.org/wiki?curid=341539", "title": "Isopren", "text": "Isopren\n\nIsopren (též izopren), systematický název 2-methylbuta-1,3-dien, je nenasycený uhlovodík odvozený z 1,3-butadienu, od něhož se liší methylovou skupinou na druhém uhlíku. Za pokojové teploty je to bezbarvá prchavá kapalina, velmi hořlavé a zápalné povahy. \n\nIsopren slouží jako stavební jednotka pro tvorbu přírodních látek isoprenoidů, které dále dělíme na terpeny, jež jsou obsaženy hlavně v rostlinách, a steroidy, vyskytující se jak v říši rostlinné, tak i živočišné.\n\nIsopren se používá v chemickém průmyslu. Získává se především jako vedlejší produkt při krakování nafty či ropy. Z většiny získaného izoprenu se prostřednictvím polymerizace syntetizuje \"cis\"-1,4-polyisopren, což je látka, jež tvoří hlavní součást přírodního kaučuku. Tento polymer proto slouží jako jeho umělá varianta. Jiná pružná přírodní látka – gutaperča – je tvořena především \"trans\"-1,4-polyisoprenem, což je na rozdíl od přírodního kaučuku trans-izomer polymerovaného isoprenu. Díky tomu je gutaperča kromě jiného mnohem méně elastická.\n"}
{"id": "341546", "url": "https://cs.wikipedia.org/wiki?curid=341546", "title": "Rusifikace", "text": "Rusifikace\n\nRusifikace je jazyková, kulturní a politická integrace a asimilace neruského obyvatelstva Ruské říše, resp. Sovětského svazu.\n\nKořeny rusifikace sahají několik století nazpátek; masivní rusifikace se však stala součástí ruské vnitřní politiky především ve druhé polovině 19. století, a to hlavně v době vlády carů Alexandra II. (1855–1881), Alexandra III. (1881–1894) a Mikuláše II. (1894–1917). Nástup rusifikace byl přímo i nepřímo spojen s vzestupem nacionalismu a se stále větším tlakem na konkurenceschopnost Ruska ve velmocenském boji v Evropě. Rusifikace prosazovala kulturní asimilaci neruských národů ve formě jazyka, kulturní asimilace nebo konverzím k pravoslavnému náboženství, ale týkala se také prosazování a zavádění ruských institucí a ruských hodnot v neruském prostředí.\n\nRusifikační politika carského Ruska postrádala jednotnou povahu a lišila se ve své intenzitě a formě podle doby ale i místa. Nejintenzivnější rusifikace se podle kritiků Ruska dotýkala hlavně ukrajinských a běloruských částí Ruského impéria ačkoliv to je sporné. Protože ukrajinský národ nebyl definován do 19. století a běloruský do 20. století. Jejich státy neexistovaly až do 20. století. O prokázané rusifikaci se však dá mluvit u Pobaltí a Polska, méně intenzivně zasáhla také Finsko a neevropské součásti Ruska (Tataři a další si uchovali náboženství, jazyk i kulturu po 500 let, což vypovídá o velmi mírné asimilaci a tlaku ze strany Ruska). Rusifikace se objevovala také v odlišné formě v podobě národnostní politiky a ideje sovětského národa v Sovětském svazu; oficiálně si sice byly všechny jazyky rovny, znalost ruštiny však byla prakticky nezbytná.\n\nO rusifikaci se hovoří i v současnosti, neboť ruský vliv v především v zemích bývalého SSSR je stále silný. Pokračující rusifikaci lze pozorovat především v současném Bělorusku, zatímco například Lotyšsko, kde tvoří Rusové třetinu obyvatel, se jí poměrně intenzivně brání.\n\nRuské gubernie osídlené ukrajinsky a bělorusky mluvícím obyvatelstvem (přibližně dnešní Ukrajina a Bělorusko) byly podrobeny rusifikačním snahám již na konci 18. století a to především v oblasti administrativy. Ačkoliv i to je sporné, protože mnohé oblasti jako Oděsa, Sevastopol, Chersoň nebo Donbas nebyly nikdy v historii osídleny ukrajinsky mluvícím obyvatelstvem až do 20. století, protože tyto oblasti byly založeny až Rusy po dobytí Krymského chanátu a celé pobřeží Černého moře zůstávalo neosídlené až do porážky Turků pořádajících na oblast otrokářské nájezdy. Se sílícím vlivem nacionalismu ve druhé polovině 19. století byl ale zesílen rusifikační tlak týkající se jazyka a škol, ačkoliv to je to pravděpodobně tendenční tvrzení současných ukrajinských nacionalistů, protože právě Rusové založili na území současné Ukrajiny většinu prestižních škol a vyučovali tam přední ruští akademici jako Mendělejev, kteří investovali hodně vlastního času a porstředků do rozvoje těchto regionů. Dvě současné nejlepší ukrajinské školy jako Kyjevská technická univerzita a Univerzita st. Vladimira (dnešní Ševčenkova) byly založené ruským carem Alexandrem II. takže se dá těžko mluvit o nějaké násilné kulturní asimilaci. Podle velkoruské ideologie nebyli ani Ukrajinci ani Bělorusové považováni za nezávislé národy, ale pouze za členy ruského národa mluvící odlišnými dialekty ruského jazyka, protože tyto národy skutečně nebyly definovány až do 19. století a v té době neměli ani svoje státy. Například v ruských Guberniích dnešní Ukrajiny byly zakázané cizí dialekty ruštiny v rámci vyučovacího procesu a také v rámci publicistiky carským nařízením (1876). Obdobná situace byla i v běloruských guberniích. Dalším projevem rusifikace byla snaha o vytlačení cizí řeckokatolické církve kolem které se formoval ukrajinský národ ve Volyni a Haliči. Rusko tlačilo ke konverzi k pravoslaví na západní Ukrajině, především v Zakarpatí. Od poloviny 19. století se velkým problémem stala národnostní situace rakouských Rusínů, samostatného národa žijícího především v rakouské Haliči, který paradoxně současní Ukrajinci neuznávají a považují je za pouhou větev ukrajinského národa, stejně tak jako Ukrajince zase považují za polonizované Rusy některé ruské nacionalistické kruhy. Zatímco ruští Malorusové ve 20. století přejmenovaní na Ukrajince byli podrobováni zmíněným rusifikačním snahám, rakouští Ukrajinci a Rusíni mohli relativně svobodně rozvíjet svojí národní kulturu a jazyk, jak to zaručovala předlitavská ústava z roku 1867. Přeshraniční kontakty a komunikace potom podporovaly národní hnutí ruských Ukrajinců.\n\nOd zhruba 80. let 19. století se ruská carská vláda začala více orientovat na oblast Pobaltí osídleného malými národy Estonců, Litevců a Lotyšů, a po staletí kontrolovaného německými elitami. Prosazení národního uvědomění mezi těmito národními skupinami a další snahy o větší administrativní i kulturní integraci Ruska vyvolaly vlnu rusifikační politiky zaměřené především na školy, vzdělávací politiku obecně a národní život v Pobaltí.\n\nRusifikace Polska měla ve srovnání s Ukrajinou, Běloruskem nebo Pobaltím odlišný charakter. Po napoleonských válkách dostal ruský zábor Polska relativně autonomní status Polského království s vlastní ústavou a některými institucemi. Po revoluci v roce 1830 a zejména v roce 1863, kdy byla z ruského Polska vytvořena pouhá provincie Ruska (Poviselský kraj), je možné sledovat snahy o potlačování polského nacionalismu a další kulturní a jazykovou integraci. Rusifikační politika ale zvláště v případě Polska přilévala olej do ohně a často zostřovala už tak napjaté polsko-ruské vztahy v 19. století. Další rozdíl spočíval v tom, že na rozdíl od ukrajinských, běloruských nebo pobaltských národů měl polský národ v 19. století zformovanou politickou reprezentaci, která byla částečně také součástí ruských, imperiálních elit, což vytvářelo odlišné podmínky pro rusifikační snahy vůbec.\n\nFinsko se stalo součástí Ruské říše v roce 1809 a získalo autonomní status Finského velkoknížectví. Po relativně dlouhou dobu leželo mimo zvláštní zájem ruských vládních kruhů, bylo spravováno autonomně a ve srovnání s jinými ruskými provinciemi také velmi moderně. V první polovině 19. století Rusové dokonce podporovali růst finského národního uvědomění, a to ve snaze umenšit politický a ekonomický vliv místních švédských elit (a tedy Švédska vůbec). Ostře rusifikační snahy lze sledovat až během 90. let 19. století a znovu v době před 1. světovou válkou. V 90.letech 19.století se hlavní exponentem rusifikace Finska stal generální guvernér Finska Nikolaj Ivanovič Bobrikov (guvernérem v letech 1898-1904). Jeho snahou bylo v podstatě zlikvidovat finskou autonomii v oblasti administrativy, ekonomiky, vzdělávání i jazyka. Rusifikační snahy byly také spojeny se snahami o likvidaci politických práv a privilegií Finska.\n\nZájem ruského centra se v 19. století neomezoval jenom na oblast západních provincií Ruska, ale i východním směrem. Zde se rusifikace mísila s ruským orientalismem a kolonialismem. Civilizační misie a konverze k pravoslaví se stávaly hlavními nástroji rusifikačních snah mezi například kazaňskými Tatary a dalšími národy turkického původu.\n\n\n"}
{"id": "341550", "url": "https://cs.wikipedia.org/wiki?curid=341550", "title": "Lobečská skála", "text": "Lobečská skála\n\nLobečská skála je pískovcová skála, která se nachází severně od Kralup nad Vltavou, na levém břehu řeky Vltavy. Jedná se o součást karbonského masivu v oblasti kladensko-rakovnické a mšensko-roudnické pánve. a je stejného geologického složení, jako blízký Hostibejk.\n\nEroze zde postupem času vytvořila v pískovcových blocích a skalách rozsáhlé neobvyklé útvary, ne nepodobné skalním městům. Ve skále jsou vyraženy od roku 1850 tři železniční tunely (tzv. Nelahozeveský I, II a III) na trati 090 (nyní součást prvního tranzitního koridoru), souběžně podél řeky vede červeně značená Dvořákova stezka, která je součástí evropská dálkové turistické trasy E10.\n\nNedaleký skalní masiv Hostibejk, který se nachází blíže ke Kralupům, je vyhlášen jako přírodní památka.\n\n"}
{"id": "341554", "url": "https://cs.wikipedia.org/wiki?curid=341554", "title": "Alhaurín de la Torre", "text": "Alhaurín de la Torre\n\nAlhaurín de la Torre je obec v jižním Španělsku v Andalusii, ležící asi 15 km od centra Málagy.\n\nObec je situována v comarce Valle del Guadalhorce v Provincii Málaga, na východě sousedí s Málagou a je v současnosti jejím satelitem. Obec má přes 36 tisíc obyvatel, trojnásobek oproti roku 1991. Historické centrum je proto obklopeno novější zástavbou. Samotná obec pak obklopena několika sídlišti (\"Pinos de Alhaurín\", \"Los Tomillares\") rozprostírajícími se na úpatí pohoří Sierra de Mijas s výhledem do údolí řeky Guadalhorce.\n\nPůvod jména Alhaurín je nejasný. Poblíž obce jsou plantáže oliv a mandlí. Obec leží při silnici A 404 (silnice však obcí neprochází) spojující obce Churriana, Alhaurín de la Torre, Alhaurín el Grande a Coín s Málagou; buduje se pobřežní dálnice A7. Železniční napojení chybí. Hlavní třída procházející obcí se jmenuje \"Avenida de los Reyes Católicos\". Obec je dopravně dostupná autobusy jedoucími z Málagy ve směru Alhaurín el Grande, Coín a Ronda.\n\n"}
{"id": "341562", "url": "https://cs.wikipedia.org/wiki?curid=341562", "title": "Elbogen", "text": "Elbogen\n\nElbogen (něm. loket) může znamenat:\n\n\n"}
{"id": "341563", "url": "https://cs.wikipedia.org/wiki?curid=341563", "title": "Kupferberg", "text": "Kupferberg\n\nKupferberg je název více míst:\n\n\n"}
{"id": "341564", "url": "https://cs.wikipedia.org/wiki?curid=341564", "title": "Bitva u Mardž Ajjún", "text": "Bitva u Mardž Ajjún\n\nBitva u Mardž Ajjún se odehrála 10. června 1179 mezi křižáckým Jeruzalémským královstvím a egyptským sultánem Saladinem. Bitva skončila porážkou jeruzalémského vojska a samotný jeruzalémský král Balduin IV., který trpěl malomocentstvím, v bitevní vřavě jen těsně unikl zajetí.\n\nRoku 1177 Saladinova armáda podnikla invazi do latinského Jeruzalémského království z Egypta. Zatímco část jeho armády oblehla Askalon, kde byl i jeruzalémský král Balduin IV., zbytek vojsk pochodoval na Jeruzalém – hlavní město Jeruzalémského království, které v té chvíli mělo jen minimální posádku. Králi Balduinovi IV. se nicméně podařilo z obklíčení doručit templářům v Gaze rozkaz, aby napadli Saladinovu armádu ze zálohy. Saladin musel začít ustupovat, pronásledovaný oddíly jeruzalémských baronů, kteří se shromáždili v hradu Ibelin a jali se muslimy pronásledovat. U hradu Montgisard křižáci Saladina dohnali a rozprášili Saladinovy mamlúky. Zbytek egyptské armády v čele se svým vůdcem ustoupil přes Sinaj zpět do Egypta.\n\nRoku 1179 Saladin útok na Jeruzalémské království zkusil znovu, tentokrát invazi podnikl od severu z Damašku. Hlavní Saladinova armáda se utábořila v Baniasu v Golanských výšinách. Saladin odtud vysílal své jezdecké oddíly plundrovat vesnice a ničit úrodu do okolí Sidonu. Vesničané zbídačeni saracénskými nájezdy by tak nebyli schopni platit daně a dávky svým křižáckým pánům. Pokud by nebyl Saladin zastaven, jeho ničivá politika by oslabila Jeruzalémské království.\n\nV reakci na Saladinovy útoky král Balduin IV. shromáždil jeruzalémské vojsko do města Tiberias, ležícího na břehu Galilejského jezera. Odtud Evropané vrazili směrem na severozápad k pevnosti Safed. Tímto směrem křižáci došli k hradu Toron, ležícího 13 mil (21 km) jihovýchodně od přístavního města Tyros. Jeruzalémské vojsko, posílené o oddíly templářského řádu vedené samotným velmistrem řádu Odonem de Saint-Amand a armádu hraběte z Tripolisu Raimonda, z Toronu vyrazilo na severovýchod, aby se střetlo se Saladinem.\n\nKřižáci mohli z vyvýšeniny z povzdálí vidět stany Saladinova ležení od východní strany, nadosah středomořského pobřeží. Král Balduin a jeho šlechtici se rozhodli sestoupit na planinu a svést bitvu v otevřeném terénu. Jak franská armáda postupovala z kopce dolů, tak oddíly jezdců předjížděly pomalé pěšáky, čímž se armáda rozdělovala. O několik hodin později se vojsko znovu přeskupilo a vzápětí narazilo na oddíly Saladinových jezdců, které se vracely z kořistnického nájezdu na okolní vesnice. Křižáci tyto muslimy snadno porazili.\n\nKřižáci ve víře, že bitva je vyhrána, povolili v ostražitosti a rytíři Raimonda z Tripolisu a templáři Odona de Saint-Amand se přesunuli na vyvýšeninu mezi městem Mardž Ajjún a řekou Litasí. Křižácká pěchota se zatím utábořila a vojáci odpočívali od kvapného pochodu.\n\nNáhle se na obzoru vynořil Saladinův hlavní voj a zaútočil na překvapenou křižáckou armádu. Jeruzalémská armáda, nepřipravená na boj, byla tvrdě poražena. Současníci porážku kladli za vinu templářskému velmistrovi Odonu de Saint-Amand, který byl v bitvě zajat. Samotný král zajetí jen těsně unikl. Kvůli své nemoci nebyl Balduin schopný uprchnout na koni, ale jeden z rytířů jeho osobní stráže krále zvedl a prosekávaje si cestu skrze řady Saladinových vojáků krále odnesl do bezpečí. Mnoho Franků, kteří bitvu přežili, nalezli útočiště v hradu Beaufort, který se nacházel přibližně 9 kilometrů jihozápadně od bitevního pole.\n\nSaladin okamžitě využil svého skvělého vítězství. V následné bitvě u Jákobova brodu zničil nově budovanou pevnost Le Chastelet. Křižáčtí vůdci se snažili z porážky poučit a pro několik následujících Saladinových tažení – bitva u hradu Belvoir roku 1182 a Bitva u al-Fule o rok později – zachovávali striktně defenzivní taktiku a politiku. Tito baroni se později v 80. letech 12. století dostali do konfliktu s novou generací šlechticů, kteří do Svaté země přišli z Evropy, kteří prosazovali ofenzivní politiku vůči Saladinovi. Ti také s nástupem francouzského rytíře Guye de Lusignan na jeruzalémský trůn získali převahu u dvora a měli podíl na katastrofální porážce jeruzalémské armády v bitvě u Hattínu roku 1187, po níž bylo Saladiněm dobyto téměř celé území Jeruzalémského království, včetně hlavního města.\n\n"}
{"id": "341566", "url": "https://cs.wikipedia.org/wiki?curid=341566", "title": "Sol (měna)", "text": "Sol (měna)\n\nSol (množné číslo \"soles\") je zákonné platidlo jihoamerického státu Peru. Jeho ISO 4217 kód je PEN. Dílčí jednotkou (1/100) se nazývá céntimo. Mezi roky 1991 a 2015 nesla měna název \"„Nuevo Sol“\" (nový sol).\n\nDo oběhu byl uveden 1. července 1991, kdy nahradil doposud používanou měnu Inti, která byla ve velké inflaci. Směnný kurs těchto měn byl 1 Nuevo Sol = 1 000 000 Inti. V prosinci 2015 bylo z názvu odstraněno slovo „nuevo“.\n\n\nOsobnosti peruánské historie vyobrazené na bankovkách:\n\n"}
{"id": "341567", "url": "https://cs.wikipedia.org/wiki?curid=341567", "title": "Bainbridgeův reflex", "text": "Bainbridgeův reflex\n\nBainbridgeův reflex je reflex, jenž zvyšuje srdeční frekvenci v důsledku zvýšení objemu krve. Zvýšený objem krve je detekován baroreceptory lokalizovanými v obou srdečních síních. Větší význam pro tento reflex mají baroreceptory v pravé síni.\n\nBritský fyziolog Francis Arthur Bainbridge zveřejnil objev tohoto reflexu v roce 1915 po experimentech se psy. Bainbridge zjistil, že přidaný objem krve nebo sůl vyvolají u zvířete zvýšení srdeční frekvence, což se stalo i v případech, kdy nedošlo ke zvýšení arteriálního tlaku krve. Později pozoroval, že srdeční frekvence se zvýšila, když tlak v žilách se dostatečně zvýšil na to, aby mohl roztáhnout pravou předsíň. Denervace obou bloudivých nervů ke zvýšení srdeční frekvence nevedla.\n\nBainbridgeův reflex a baroreceptorový reflex (baroreflex) působí navzájem protichůdně. Baroreceptorový reflex působí snížení srdeční frekvence, když předtím vzrostl tlak krve. Když se objem krve zvýší, dominuje Bainbridgeův reflex. Když se objem krve sníží, dominuje baroreflex.\n\nZvýší-li se žilní návrat, tlak v horní a dolní duté žíle se zvýší. To vede ke zvýšení tlaku v pravé předsíni. Zvýšený tlak v pravé předsíni stimuluje tamní baroreceptory ve stěnách předsíně. Tyto receptory vyšlou signály do kardiovaskulárního centra nacházejícího se v prodloužené míše, které informuje centra řídící sympatikus. Sympatikus prostřednictvím beta receptorů na SA uzlu zapříčiní zvýšení srdeční frekvence, které může vést až k tachykardii.\n\nZvýšení srdeční frekvence vede ke snížení tlaku v horní a dolní duté žíle mechanismem zvýšení žilního návratu. Nejdříve se sníží tlak v pravé předsíni. Podtlak v pravé předsíni znamená vyšší přísun krve z horní a duté žíly, což vede ke snížení tlaku i v nich. Tento stav trvá, dokud tlak v pravé síni je normalizován. Postupně dojde i k normalizaci srdeční frekvence.\n\nV pravé síni se baroreceptory nachází blízko vyústění dutých žil a sinus coronarius. V levé síni blízko odstupu plicních žil. Reagují na změny objemů v síních, proto se také nazývají volumoreceptory. Síňové receptory se dělí na dvě skupiny: A a B. Součástí Bainbridgeova reflexu jsou receptory typu A, které reagují maximálně při systole síní. Signály do CNS jdou cestou bloudivého nervu (X.hlavového nervu - n. Vagus). Při zvýšeném žilním návratu se receptory typu A podráždí i mimo systolu síní.\n\nZvýšené roztažení nevyvolá jen zvýšení srdeční frekvence, nýbrž také snížení sekrece vasopresinu (antidiuretického hormonu) v neurohypofýze. Snížené množství vasopresinu v krvi vyvolá snížení resorpce vody v tubulech nefronů ledvin, tedy ke zvýšení diurézy (množství vyloučené vody ledvinami). To vede k normalizaci objemu krve a tím i krevního tlaku. Kromě toho zvýšené podráždění baroreceptorů vede ke zvýšení sekrece atriálního natriuretického peptidu (ANP), který také přispívá ke zvýšenému vylučování vody (a sodíku) ledvinami.\n\nBainbridgeův reflex se podílí na vzniku fyziologické respirační arytmie: Při nádechu dochází ke snížení nitrohrudního tlaku. To se promítá mimo jiné i ve zvýšeném žilním plnění během inspirace (nádechu). To zaznamenávají baroreceptory, které prostředním Bainbridgeova reflexu rytmicky konstantně aktivují sympatikus.\n\n"}
{"id": "341569", "url": "https://cs.wikipedia.org/wiki?curid=341569", "title": "Uživatel (informatika)", "text": "Uživatel (informatika)\n\nUživatel v oblasti počítačů označuje člověka, který používá počítačový systém. Pro účely bezpečnosti, záznamu prováděných akcí nebo správy zdrojů může být vyžadována identifikace uživatele. Pro potřebu identifikace má uživatel konto (uživatelské konto, účet), uživatelské jméno a ve většině případů heslo. Uživatelé pro přístup k systému používají uživatelské rozhraní.\n\nUživatelé jsou také obvykle líčeni jako typ lidí, kteří používají systém bez kompletní technické znalosti potřebné pro úplné pochopení systémů. V počítačovém žargonu jsou také děleni na začátečníky (lamy, BFU) a pokročilé uživatele (power-users).\n\nUživatelé jsou v operačním systému obvykle rozlišeni číslem a jsou definována oprávnění, která umožňují různým uživatelům provádět různé úkony. Většina současných systémů používá v systému správce počítače, který má na rozdíl od uživatelů neomezená oprávnění (Microsoft Windows, Linux a další). Základní rozdělení systémů podle rozhodování o oprávnění jsou DAC a bezpečnější MAC. Údaje o uživateli jsou uložena v systému ve formě jednoduché databáze (v unixových systémech v souboru codice_1, v systémech Windows NT je binární \"User Account Database\".\n\n"}
{"id": "341571", "url": "https://cs.wikipedia.org/wiki?curid=341571", "title": "Campbell", "text": "Campbell\n\nCampbell [\"khembl\"] má následující významy:\n\n\n\n\n"}
{"id": "341573", "url": "https://cs.wikipedia.org/wiki?curid=341573", "title": "Yves Saint-Laurent", "text": "Yves Saint-Laurent\n\nYves Saint-Laurent celým jménem Yves Henri Donat Mathieu Saint Laurent (1. srpna 1936, Oran, Alžírsko – 1. června 2008, Paříž, Francie) byl jedním z nejvlivnějších francouzských i světových modních návrhářů 20. století. Během své více než čtyřicetileté kariéry tvořil a měnil trendy v módě. Jeho značka YSL se stala symbolem kreativity a luxusu.\n\nSaint Laurent se narodil v rodině ředitele pojišťovací společnosti Charlese a jeho manželky Lucienne Andrée Mathieu-Saint-Laurent., rozené Wilbaux (1914–2010), jejíž předkové se přistěhovali do severní Afriky během Francouzsko-pruské války. Kvůli své křehkosti a jemnosti (a homosexualitě) neměl šťastné dětství, protože jej děti ve škole často šikanovaly.\n\nJako sedmnáctiletý odešel do Paříže, kde se stal spolupracovníkem Christiana Diora. Tato spolupráce vedla k nejkreativnějšímu a nejúspěšnějšímu spojení v historii módy. Saint Laurent patřil k nejlepším návrhářům v Diorově módním domě. V roce 1957, když mu bylo 21 let, mu bylo svěřeno vedení domu, zatímco Christian Dior odešel na dovolenou, z níž se však již nikdy nevrátil. Dva týdny po Diorově smrti, 15. listopadu 1957 se stal Saint Laurent uměleckým ředitelem Diorova módního domu a zároveň se stal nejmladším módním návrhářem ve světě \"haute couture\".\n\nKrátce po nástupu do funkce ho povolala francouzská armáda, aby si odsloužil povinnou vojenskou službu. Po dvaceti dnech neustálého stresu způsobeného zejména jeho kolegy vojáky, byl Saint Laurant hospitalizovaný v psychiatrické léčebně.\n\nYves Saint Laurent začal okamžitě vytvářet svůj nezaměnitelný styl kombinováním tradičních Diorových prvků s více nositelným realistickým stylem. Jeho první kolekcí byla Ligne Trapéze, která se stala okamžitým hitem, přičemž prodej vzrostl o 35 %. Svou poslední kolekcí před odchodem od Diora (1960) si však rozhněval většinu svých tehdejších zákazníků. Na předváděcí mola se dostala móda ulice a beatnické generace – černé roláky, kožené bundy, kalhoty a holínky.\n\nV roce 1961 vytvořil svou první kolekci pod vlastní značkou YSL. Nový módní dům založil spolu se svým tehdejším partnerem Pierrem Bergém. Výsledky byly úžasné: trapézové šaty inspirované abstraktními obrazy holandského malíře Pieta Mondriana a pop artovými serigrafiemi Andyho Warhola. Začal s navrhováním unisexového oblečení a přenášením mužských prvků do ženské módy, jakými jsou sako a nohavice. Vynalezl dámský kostým s nohavicemi a rovněž vytvořil ženskou verzi pánského smokingu pro svou kolekci z roku 1965, kterou nazval Le Smoking.\n\nV roce 1966 otevřel první ze sítě butiků \"prêt-à-porter\", kterou nazval Yves Saint Laurent Rive Gauche. Jméno řetězci butiků dala poloha prvního z nich. Ten se nacházel na levém břehu řeky Seiny. První kolekce dokonale kontrastovala svou neformálností s elegancí a luxusem jeho linie \"haute couture\".\n\nKoncem 60. let v dobách hippies vyměnil futuristický geometrismus svých kreací za delší a romantičtější vzhled. V roce 1968 navrhl kolekci ve stylu safari a rovněž poprvé použil průsvitné materiály. S oblibou používal samet a nechával se inspirovat Ruskem, Asií a Afrikou. V 70. letech se vrátil k androgynnímu vzhledu svých modelů – muži i ženy nosily saténové kalhoty, načechrané košile a šátky svázané okolo pasu.\n\nV roce 1971 představil další linii YSL Beauté – kolekci parfémů a dekorativní kosmetiky. Představil svůj první pánský parfém s názvem YSL. Reklamní kampaň pro nový parfém však způsobila obrovský skandál, protože na fotografiích pózoval nahý Saint Laurent s flakonem zakrývajícím jeho přirození. Kromě YSL představil roku 1971 i dámský parfém Rive Gauche. Dalším skandálem na poli parfémů bylo uvedení jeho klasického parfému Opium (1977), jehož drogově orientovaný název působil pohoršení. Následovaly další parfémy: Kouros (1981), Paris (1983), Jazz (1988), Yvresse/Champagne (1993), Opium pour Homme (1995), Live Jazz (1998), Nu (2001 a 2002) a M7 (2002).\n\nPánský parfém M7 způsobil obdobný skandál jako první Saint Laurentův parfém – na fotografiích v reklamní kampani se objevilo nahé tělo francouzského mistra Evropy v judu – Samuela de Cubbera – avšak flakon jeho přirození nezakrýval.\n\nNavzdory uznání a světové slávě nevedl Saint Laurent šťastný život. Byl plachý samotář a měl pouze málo dobrých přátel. Během svého života prožil několik nervových zhroucení, trpěl depresemi, měl problémy s alkoholem i drogami. Jeho múzou i přítelkyní byla herečka Catherine Deneuve.\n\nYves Saint Laurent nikdy nebyl dobrým obchodníkem, zato byl však dobrým umělcem. To však způsobilo, že se jeho módní dům dostal v polovině 90. let do ztráty. V roce 1993 koupila farmaceutická filma Sanofi společnost Yves Saint Laurent přibližně za 600 milionů amerických dolarů. V roce 1999 převzal značku Yves Saint Laurent módní konglomerát Gucci Group. Americký návrhář Tom Ford byl zodpovědný za design konfekční linie Rive Gauch a kosmetické značky YSL Beauté, zatímco Saint Laurent nadále navrhoval šaty v linii haute couture.\n\nSaint Laurent začal trávit většinu svého času ve svém domě v Marakéši v Maroku. Neshody s vedením Gucci Group vedly v roce 2002 k uzavření Yves Saint Laurent Couture. Poslední rozlučková módní přehlídka se konala 7. ledna 2002 v Pompiduově centru v Paříži.\n\nPo odchodu Toma Forda z Gucci Group je za návrhy linie Rive Gauche zodpovědný Stefano Pilati.\n\n100 % akcií společností Yves Saint Laurent, YSL Beauté a Luxury Timepieces International (společnost vyrábějící hodinky pro módní domy Yves Saint Laurent, Gucci a Boucheron) patří konglomerátu Gucci Group. V současnosti YSL vyrábí dámskou a pánskou konfekci, doplňky jako kabelky, kožené výrobky a obuv. V roce 2004 hospodařila se ziskem 196,4 milionů € a s 60 přímo řízenými prodejnami po celém světě.\n\nYSL Beauté navrhuje, vyrábí a distribuuje parfémy a kosmetiku pro značky Yves Saint Laurent a Roger&Gallet. Ve svém portfoliu parfémů má i parfémy Stelly McCartney, Alexandra McQueena, ale i společnosti Boucheron.\n\nSídlem Gucci Group je Amsterdam a sídlem Yves Saint Laurent je Paříž.\n\n\n"}
{"id": "341576", "url": "https://cs.wikipedia.org/wiki?curid=341576", "title": "Celuloid", "text": "Celuloid\n\nJako celuloid se označuje skupina termoplastů připravených reakcí nitrocelulózy s kafrem. Je považován za první termoplast — připraven byl poprvé roku 1856. Pro svou tavitelnost a tvárnost se nejprve používal na výrobu různých okrasných předmětů a především jako laciná náhrada slonoviny, želvoviny, ebenového dřeva a perleti. Používá se při výrobě klasických fotografických filmů. Dalšími výrobky jsou míčky na stolní tenis a trsátka pro hru na strunné nástroje. \n\nCeluloid je vysoce hořlavý a časem křehne, proto se už nevyužívá v tak velkém množství jako v minulosti. Zvětrávání celuloidu je velký problém při archivaci starých fotografických filmů. \n\nPoprvé celuloid připravil roku 1856 Alexander Parkes v anglickém městě Birmingham, ten však pro svůj objev \"Parkesin\" nenašel komerčně úspěšné využití. Celuloid získal jako tuhý zbytek po odpaření rozpouštědla z fotografického kolodia, produkt sám popsal jako \"„tvrdou, elastickou a vodě odolnou látku”\". Parkes patentoval celuloid jako vodě odolný materiál pro tkané textilie roku 1856.\n\nPozději, roku 1862, předvedl svůj objev na výstavě v Londýně, kde byl za celuloid (tehdy pod názvem \"Parkesin\") odměněn bronzovou medailí.\nParkesin se připravoval odpařením roztoku nitrocelulózy. Koncentrovaný roztok nitrocelulózy se přiváděl do zařízení, kde se velká část rozpouštědla při zvýšené teplotě a tlaku odpařila, teprve pak se přidala barviva a vznikla pevná hmota, tvárná za tepla.\nParkes se roku 1866 pokusil prorazit se svým vynálezem a založil společnost na výrobu a prodej Parkesinu. Firma neuspěla a roku 1868 zanikla.\n\nRok po neúspěchu Parkese založil Angličan Daniel Spill společnost \"Xylonite\", která vyráběla a prodávala produkt podobný Parkesinu. Spill neuspěl a roku 1874 vyhlásil bankrot. Později založil firmu \"Daniel Spill\" a pokračoval ve výrobě; přel se neúspěšně s bratry Hyattovými o jejich patent na celuloid v letech 1877–1884.\n\nV 60. letech 19. století experimentoval Američan John Wesley Hyatt s nitrocelulózou. Jeho cílem bylo nalézt materiál vhodný na výrobu biliardových koulí, které se doposud vyráběly z drahé slonoviny. Jako materiál použil plátno, slonovinový prach, šelak a především kolódium. Roku 1870 John a jeho bratr Isaiah patentovali proces výroby materiálu podobajícího se slonovině s přídavkem nitrocelulózy a kafru. V minulosti také Parkes a Spill uváděli jako přísadu kafr při experimentech, ale byli to bratři Hyattovi, kteří zjistili jeho přesná množství na plastifikaci nitrocelulózy. \n\nNázev \"„Celluloid”\" vznikl roku 1870 (po dlouhých sporech se Spillem) jako obchodní známka společnosti \"Celluloid Manufacturing Company\".\n\nKoncem 80. let 19. století sa různé druhy celuloidu začaly používat na výrobu fotografických filmů. Hannibal Goodwin (1887) a Eastman Company (1888) získali patent na film z celuloidu. Goodwin a investoři, kteří nejdříve své patenty prodali, vedli vůči společnosti Eastman Kodak spor o patent.\n\nS rozvojem celuloidových filmů byl položen základ pro fotografický průmysl — začala výroba kinofilmů (24 × 36 mm) a svitkových filmů. Rychle po nástupu celuloidových filmů zanikla jejich jediná konkurence — drahé fotografické desky. Záhy se ukázala jedna nevýhoda celuloidu a to že je velmi hořlavý. Jako materiál pro výrobu filmu začal být nahrazován ve čtyřicátých letech 20. století jinými, méně hořlavými plasty.\n\nJako termoplasty našly celuloidy široké využití v 19. století a v první polovině 20. století. Vyráběly se z nich například hřebeny, rámečky brýlí, rukojeti nožů, psací pera, pravítka atd. \n\nPočátkem druhé poloviny 20. století se celuloid postupně nahradil různými acetáty celulózy a polyesterem.\n\nRelativní permitivita ε celuloidu je 3,5 až 6,2.\n\nTypický celuloid obsahuje přibližně 70–80  dílů nitrocelulózy (s 11% obsahem dusíku), 30 dílů kafru, 0 až 14 dílů barviva, 1 až 5 dílů etanolu a malé množství různých stabilizátorů a přísad, které činí celuloid trvanlivějším a méně hořlavým.\n"}
{"id": "341579", "url": "https://cs.wikipedia.org/wiki?curid=341579", "title": "Sun Records", "text": "Sun Records\n\nSun Records bylo hudební vydavatelství založené Samem Phillipsem v Memphisu ve státě Tennessee. Je známé především tím, že poskytlo nahrávací kontrakt mnoha velmi známým a později i populárním hudebníkům v jejich začátcích. Svoji kariéru zde zahájili mezi jinými Elvis Presley (jehož kontrakt byl v roce 1956 z finančních důvodů prodán firmě RCA Records za 35000 dolarů), Carl Perkins, Roy Orbison a Johnny Cash.\n\nSpolečnost zahájila činnost 27. března 1952. Firemní logo navrhl Phillipsův spolužák ze střední školy John Gale Parker Jr.\n\nSam Phillips chtěl původně nahrávat především hudbu afroamerických hudebníků. Měl v oblibě styl rhythm and blues a chtěl prodávat nahrávky černošské hudby bílému publiku. Byl to producent a zvukový technik Sunu Jack Clement, kdo objevil Jerry Lee Lewise (zatímco majitel firmy Phillips byl pryč a cestoval po Floridě). Hudebníci Sunu byli průkopníky populární hudby druhé poloviny 20. století a tvůrci mnoha nových hudebních stylů, především rokenrolu a rockabilly. Produkce vydavatelství pak dále ovlivnila mnoho mladších interpretů, jako byli např. Beatles.\n\nV roce 1969 koupil vydavatelství od Phillipse producent firmy Mercury Records Shelby Singleton. Vznikla tak společnost Sun International Corporation, která v 70. letech vydávala reedice starších titulů Sunu. Společnost existuje dodnes pod názvem Sun Entertainment Corporation a prodává licence svých nahrávek nezávislým reedičním labelům. Pod Sun Entertainment Corporation spadají ještě další labely, které společnost postupně získala, jako jsou např. SSS International Records, Plantation Records, Amazon Records, Red Bird Records a Blue Cat Records.\n\nKromě společnosti Sama Phillipse existovalo v dřívější či stejné době ještě přinejmenším osm hudebních vydavatelství s názvem Sun Records. Žádné z nich ale nedosáhlo významu Phillipsovy společnosti.\n\n"}
{"id": "341583", "url": "https://cs.wikipedia.org/wiki?curid=341583", "title": "Launchy", "text": "Launchy\n\nLaunchy je bezplatný, open source nástroj pro spouštění softwaru a jiných souborů. Indexuje zástupce v nabídce start či zvolené soubory v určitých složkách a spouští je.\nByl původně napsán v C# (verze 0.5), ve verzi 0.6 byl přepsán do C++ a od verze 2.0 je kompletně přepsán v Qt.\n\nProgram se po spuštění zavede do paměti a uživatel ho může vyvolat použitím klávesové zkratky alt + mezerník, případně použije zkratky vlastní. Poté, co uživatel uživatel zadá název programu či souboru, Launchy prohledá vytvořené indexy a uživateli dá vybrat z nalezených programů nebo souborů.\n\nMimo to umí Launchy přidávat další složky a typy souborů a tím umožnit spustit téměř cokoliv včetně her, hudby, videa či internetu. Launchy podporuje pluginy, kterými lze přidávat další funkce, například plugin Calcy slouží jako jednoduchá kalkulačka, nebo s pluginem Runner lze vytvářet definice vlastních spouštěcích textů. Pomocí pluginu Weby zase umožňuje vyhledávání na internetu pomocí Googlu, Yahoo, Wikipedie a dalších portálů.\n\nVerze 2.0 obsahuje následující pluginy:\n\nTento plugin nalezne ovládací panely v počítači a indexuje jeho součásti.\n\nTento plugin pomocí nadefinovaných klíčových slov umožňuje vyhledávat na následujících webech: Google, MSN, Yahoo, Live, Weather, Amazon, Wikipedia, Dictionary, Thesaurus, imdb, netflix a msdn websearch.\n\nTento plugin indexuje záložky Firefoxu do databáze.\n\nJednoduchý kalkulátor.\n\nProgram dosáhl následujících ocenění:\n"}
{"id": "341589", "url": "https://cs.wikipedia.org/wiki?curid=341589", "title": "Petr Pololáník (dirigent)", "text": "Petr Pololáník (dirigent)\n\nPetr Pololáník je dirigent, aranžér, orchestrátor, hudební producent a manažer, zakladatel Capellen Music Production.\n\nPochází z hudebnické rodiny (otec Zdeněk Pololáník). Po maturitě na brněnské konzervatoři (housle) absolvoval JAMU v Brně (dirigování).\n\nJako dirigent spolupracoval s předními orchestry a sbory doma i v zahraničí, natáčel pro rozhlas, televizi a film.\n\nOd roku 1996 současně působil jako pedagog na Církevní konzervatoři v Kroměříži a na Vyšší odborné škole filmové ve Zlíně. V letech 1998–9 vedl letní Mezinárodní dirigentské kurzy v Kroměříži. V roce 2001 se stal ředitelem Karlovarského symfonického orchestru.\n\nDnes se věnuje exkluzivním hudebním projektům, zejména kompozici, orchestraci a natáčení filmové a populární symfonické hudby.\n\n"}
{"id": "341600", "url": "https://cs.wikipedia.org/wiki?curid=341600", "title": "Karadžić", "text": "Karadžić\n\nPříjmení Karadžić nosí více osobností:\n\n"}
{"id": "341606", "url": "https://cs.wikipedia.org/wiki?curid=341606", "title": "Čáp černý", "text": "Čáp černý\n\nČáp černý (\"Ciconia nigra\") je zástupcem čeledi čápovitých (Ciconiidae). Je to velký, převážně černý pták s bronzovým leskem, červeným dlouhým zobákem a bílým břichem. Mezi samcem a samicí téměř není rozdíl, mláďata jsou matně hnědá s šedozeleným zobákem. Dožívá se věku přes 15 let.\n\nTento plachý, vzácnější obyvatel horských lesů, pahorkatin a lužních lesů žije jednotlivě a velmi skrytě. Hnízdo z klacků a větví bývá schováno v lesích v korunách starých stromů nebo na skalách. Je rozšířen ve většině střední a východní Evropy a v mírnějších oblastech Asie až po Dálný východ. Evropské a západoasijské populace táhnou na zimu do střední a západní Afriky, ostatní do Indie a Číny.\n\nŽiví se převážně rybami a dalšími drobnými živočichy, které loví hlavně v menších vodních tocích. Snáší obvykle 3–5 vajec, ze kterých se po měsíci líhnou mláďata s bílým prachovým peřím.\n\nČáp černý je členem rodu \"Ciconia\", kam patří 6 dalších recentních (žijících) druhů čápů: především čáp bílý, čáp jihoamerický, africký čáp simbil a další. S příbuznými velkými ptáky jako např. marabu africkým je řazen do čeledi čápovitých (\"Ciconiidae\") a s ní do řádu brodivých (\"Ciconiiformes\").\n\nČáp černý je monotypický druh – netvoří tedy žádné poddruhy.\n\nČáp černý je o něco menší než běžnější čáp bílý: délka jeho těla dosahuje 90–105 cm a rozpětí křídel 173–205 cm.Váží 2,4 až 3,2 kg. Kromě bílého břicha je tělo celé leskle černé (u dospělých samců jde kovový lesk do zelena, mědi nebo purpuru). Samice bývají matnější, ale jinak zbarvené stejně. Čerstvě narozená mláďata jsou prakticky bílá; mladí ptáci pak zpočátku hnědí bez lesku, později spíš šedočerní s jen slabým nádechem lesku na zádech a na krovkách křídel. Dospělí jedinci mají zobák a nohy hnědočervené (při hnízdění svítivě červené), mláďata zprvu zobák citrónově žlutý a nohy zelené. Pak postupně přebarvují – dospívají a tedy i dobarvují se ve třetím roce života. V přírodě se dožívají nejvýše 18 let, v zajetí byl největší naměřený věk 30 let u jedince v Zoo Londýn.\n\nPouze u hnízda vydává zvláštní syčivé a hvízdavé zvuky, zobákem klape jen zřídka. Toto klapání je slabší než u čápa bílého a také kratší.\n\nČápi černí staví svá hnízda na vysokých stromech, řidčeji na skalách. Někdy použijí a dostaví i stará hnízda dravců. Hnízdí většinou jednotlivě a dvě hnízda nebývají blíž než 500 m od sebe. Byly však zaznamenány i případy, kdy vyhnízdili v kolonii čápa bílého.\n\nKe stavbě hnízda používají především klacky a větve, někdy spojené blátem. Stejně jako čápi bílí používají hnízdo opakovaně a pokaždé ho kus přistaví, takže časem může mít obrovské rozměry. Uvádí se průměr 1,5 m, jinde 2 m. Hnízdo bývá většinou na jižních svazích, obvykle blízko lesní paseky nebo mýtiny. Zde se po prohřátí země vytvářejí stoupavé proudy vzduchu, které čáp využívá ke svému vzletu.\n\nHnízdí od dubna do srpna jednou ročně, snáší obvykle 3–5 bílých slabě nazelenalých vajec, která jsou dlouhá kolem 65 mm a váží přes 80 g. Oba rodiče se v jejich zahřívání střídají. Inkubační doba vajec se udává 32–38 dní. Protože však rodiče sedí obvykle již od prvního vejce, je celková doba sezení 35–46 dní. Oba také mláďata na hnízdě krmí nejméně další dva měsíce (až 73 dní). V té době jsou již mláďata schopná letu, ale zůstávají ještě přibližně další dva týdny na hnízdě, kde je rodiče přikrmují. Pohlavně dospívají ve třech letech, někdy je udáváno rozmezí 3–5 let.\n\nČáp černý je monogamní druh – po dobu hnízdění má tedy stálého partnera. V jednotlivých letech však své partnery střídá.\n\nČáp černý vyhledává především rozsáhlé lesy v blízkosti vodních toků nebo stojatých vod. Podle některých zdrojů převažuje v lesích listnatých a smíšených, jiné prameny však uvádějí jeho výskyt spíše v jehličnatých porostech. V bezlesé či přímo kulturní krajině s ojedinělými stromy se vyskytuje jen zřídka; v poslední době však častěji. Po vyhnízdění a za tahu se objevuje i na otevřených vodách.\n\nŽije velmi skrytě – jeho hnízdo je těžké najít i pro zkušenější ornitology. Teprve pomocí satelitního sledování v rámci projektu Africká odysea se zjistilo, že v noci přichází až k okrajům lidských sídel a zde skrytě u vodních toků loví potravu.\nJeho potrava je téměř výlučně živočišná – hlavní podíl připadá na ryby, které jsou v ní zastoupeny více než u čápa bílého. Loví ale také žáby, mloky, vodní hmyz a hady, méně pak drobné savce a ptáky. Potravu hledá převážně v mělkých vodách – většinou v lesních potocích a horských bystřinách. Je ochoten za ní letět i dvacet kilometrů od hnízda.\n\nUdává se, že čáp černý nemá žádné přirozené predátory s výjimkou člověka. To však může platit jen pro jejich rozšíření v Evropě; bylo zjištěno, že první a nejslavnější čáp projektu Africká odysea – samice Kristýna – se na zimovišti v Senegalu stal zřejmě obětí nějakého dravce.\n\nČápi černí hnízdí ve střední a východní Evropě (na západ zde zasahuje až části Francie a zemí Beneluxu) a dále v Asii severně od Himálaje. Menší populace je navíc ve Španělsku a Portugalsku. Dále hnízdí v některých částech jižní Afriky – zdejší populace vznikla patrně počátkem 20. století ze zde zimujících ptáků.\n\nV průběhu 19. století čáp černý vymizel, zřejmě vlivem pronásledování, z celé západní a většiny střední Evropy. Nejnižší stavy byly zaznamenány ve 30. letech 20. století. Tehdy zasahoval nejdále do východních částí Německa, polského Slezska, části Slovenska, nejjižnějšího okraje Moravy a maďarského Podunají. Odtud se pak znovu rozšiřoval na západ a na sever. Tato expanze stále pokračuje, takže je možné, že se opět rozšíří i do Dánska a jižního Švédska, kde hnízdili čápi černí naposledy v roce 1952, resp. 1953.\n\nCelková populace čápů černých na celém světě se odhaduje na 24 000–44 000 jedinců (z toho v Evropě asi 15 500) a velikost jeho hnízdního areálu na 18 800 000 km².\n\nKromě jihoafrické a větší části pyrenejské populace jde o tažné ptáky, kteří přezimují v tropech. Tažné cesty se liší hlavně podle hnízdní lokality. Západní část populace táhne do Afriky na jih od Sahary a do východní Indie, zatímco populace z východu zimují v Číně. Odlétají většinou v září, místy už na konci srpna a vrací se od konce března do poloviny dubna, většinou až po bílých čápech.\n\nČápi z východních Čech a Moravy táhnou obvykle přes Turecko a Blízký východ do středních nebo východních oblastí rovníkové Afriky, zatímco z ostatních českých území letí většinou přes Gibraltar do západních částí subsaharské Afriky. Při tahu uletí za den 100–300 km, výjimečně i 500 km. Ptáci z jednoho páru mohou létat do zimovišť různými směry nebo volit i odlišná zimoviště. Svým zimovištím však bývají po celý život věrní.\n\nČápi táhnou vždy jednotlivě – nikdy v hejnech nebo ve formacích. Mladí jedinci létají do zimovišť nezávisle na svých rodičích. Před tahem někdy podnikají tzv. předtahové potulky (přelety mimo směr pravidelných tahů), jak je to běžné např. u volavek.\n\nAž do konce 19. století nebylo u nás doloženo jeho hnízdění. Teprve v 30. letech 20. století začal pravidelně hnízdit v lužních lesích u soutoku Moravy a Dyje. Odtud se šířil dále na sever; v 50. letech bylo zaznamenáno první hnízdění v Podkrkonoší.\n\nNyní hnízdí roztroušeně v příhodných biotopech v podstatě na celém území až téměř po horní hranici lesa – na Šumavě bylo zjištěno zahnízdění v nadmořské výšce 1050 m. Počet hnízdících párů se stále zvyšuje: na konci 19. století šlo o nejvýše desítky párů, v letech 1973–77 už 100–150 párů. roce 1994 proběhlo v Česku sčítání, při němž bylo napočítáno minimálně 288 párů. Na začátku 21. století se stavy čápa černého odhadují na asi 300–400 hnízdících párů.\n\nV letech 1995–2000 se v Českém rozhlasu uskutečnil projekt Africká odysea, kdy byli sledováni čápi černí při své cestě na zimoviště v Africe a zpět do Čech. Čápi byli při těchto sledováních vybaveni „batůžky“ s vysílačkami a byli sledování satelitní i pozemní telemetrií. Posluchači Českého rozhlasu Praha se o osudech čápů dozvídali pravidelně v pořadech \"Dobré jitro\" a \"Meteor\". Hlavním organizátorem projektu byl Miroslav Bobek, tehdejší redaktor Českého rozhlasu, od ledna 2010 ředitel Zoologické zahrady Praha.\n\nNejznámějším čápem, sledovaným v rámci tohoto projektu, byla samice Kristýna, která byla vybavena vysílačkami poprvé 24. července 1995 v lesích v jižní části Brd. Podařilo se ji sledovat 3 a půl roku, což je rekord v délce nepřetržitého sledování konkrétního živočicha pomocí vysílačů. Další dva čápi, se kterými sledování v roce 1995 začalo, byli Viktor a Zuzana, odchycení na Rakovnicku.\n\nPodle červeného seznamu IUCN je čáp černý tzv. málo dotčený druh (LC). Znamená to, že u něj jsou jen velmi malé nebo žádné obavy z vyhynutí. Toto hodnocení je však posuzováno z celosvětového hlediska – v Česku je stále řazen mezi silně ohrožené ptáky, i když se jeho stavy zvyšují.\n\n\n\n"}
{"id": "341608", "url": "https://cs.wikipedia.org/wiki?curid=341608", "title": "Čáp bílý", "text": "Čáp bílý\n\nČáp bílý (\"Ciconia ciconia\") je velký druh brodivého ptáka z čeledi čápovitých (Ciconiidae).\n\nČápa bílého popsal Carl Linnaeus v roce 1758 pod názvem \"Ardea ciconia\". Do rodu \"Ciconia\" druh zařadil francouzský zoolog Mathurin Jacques Brisson v roce 1760. Vědecký název pochází z latinského \"cǐcōnia\" a podle antických autorů má nejspíš původ ve slovese \"canere\" (zpívat, zvučet), odkazujícího na čapí klapání zobákem. Staročeský ekvivalent \"czap\" (čáp) se objevuje již v latinských pramenech ze 14. století a vznikl pravděpodobně odvozením od názvu \"czapľa\", označujícího nohatého ptáka.\n\nRozlišují se 2 poddruhy:\n\n\nDříve byl mezi poddruhy čápa bílého uváděn také čáp východní (\"Ciconia boyciana\"), který je nyní široce uznáván jako samostatný druh.\n\nVelký, s dlouhým krkem a dlouhýma nohama. Délka těla je 95-110 cm a rozpětí křídel 180-218 cm, samec je o něco větší než samice. Hmotnost se pohybuje v rozmezí 2,3–4,4 kg. Ve zbarvení převažuje bílá barva, letky jsou černé, zobák a nohy červené. Obě pohlaví jsou zbarvena stejně, mladý pták má matněji červený zobák s tmavou špičkou. V letu drží na rozdíl od volavek a pelikánů krk natažený.\n\nTypickým zvukovým projevem je klapání zobákem, kterým se ozývá hlavně na hnízdě.\nHnízdní areál zahrnuje Evropu, Přední a střední Asii a severozápadní Afriku. Od 70. let 20. století hnízdí malá populace také v Jihoafrické republice.\n\nČáp bílý je tažný pták se zimovišti v subsaharské Africe a jižní Asii. V posledních letech přibývá také případů přezimování v Evropě (např. ve Španělsku, Francii, Bulharsku) a na Blízkém východě, což bývá připisováno mírnějším zimám a také větší potravní nabídce.\n\nJde o denního migranta táhnoucího ve větších hejnech čítajících i několik tisíc ptáků. Většinu vzdálenosti urazí pomocí plachtění, při kterém využívá stoupavých termálních proudů nad pevninou. Ptáci z evropských populací se na podzimní tah vydávají od srpna (mladí ptáci o několik dnů dříve než dospělý pár) a migrují dvěma hlavními tahovými cestami – západní, vedoucí přes Gibraltar do západní Afriky, a východní, která vede přes Turecko do východní, jihovýchodní a jižní Afriky. Hranice mezi těmito tahovými cestami leží mezi Rýnem a Labem (tedy i na území ČR) a obě populace se v této oblasti mísí. Ptáci z ČR se do Afriky vydávají převážně jihovýchodním a méně (především ptáci ze západních a jižních Čech) i jihozápadním směrem přes Německo, Francii a Španělsko. Na zimovištích většinou nesetrvávají dlouho; staří ptáci se na jarní tah vydávají zpravidla během února, někteří (hlavně mladí) ptáci se však občas do Evropy nevracejí vůbec a v Africe setrvávají i následující letní období. Jarní tah je výrazně rychlejší než podzimní a čápi při něm dělají i méně zastávek.\n\nPtáci zimující v Jihoafrické republice každý rok uletí cestou na zimoviště a zpět více než 20 000 km. Během podzimního tahu přitom denně zdolají vzdálenost kolem 200 km, na jarním tahu okolo 300-400 km.\nHnízdí jednotlivě nebo ve volných koloniích v otevřené zemědělské krajině s přístupem k bažinatým říčním břehům, mokřadům a zaplavovaným územím. Na hnízdiště obvykle jako první přilétá koncem března nebo začátkem dubna samec, který obsazuje pokud možno loňské hnízdo a hájí ho před ostatními samci. Po příletu samice se na něm oba ptáci zdraví hlasitým klapáním zobákem.\n\nHnízdo stavějí oba ptáci na střechách, komínech, sloupech, stromech, speciálních podložkách a jiných vyvýšených místech. Hnízdění na lidských obydlích je doloženo již od středověku, například v díle Fridricha II. Štaufského \"De arte venandi cum avibus\"Stavebním materiálem jsou suché větve, kotlinka je vystlána drny, trávou, srstí zvířat, méně často obsahuje i textilie a jiné odpadky včetně kusů igelitu nebo provázků. Nové hnízdo mívá průměr 80 cm a výšku 15-30 cm, každý rok však bývá trochu přistavováno, takže může časem dosahovat značných rozměrů (výšky přes 3 m a průměru až 2 m). Hnízdí 1x ročně od dubna do srpna. Snůška čítá 2-7 bílých vajec o rozměrech 73 x 53 mm. Inkubace začíná od snesení prvního vejce a trvá přibližně 33 dnů, sedí oba rodiče. Mláďata se líhnou postupně a je tak mezi nimi patrný věkový rozdíl. K utlačování mladších mláďat staršími sourozenci na hnízdě nedochází, slabší mláďata však mohou být občas zabita rodiči. Děje se tak v případě nedostatku potravy, kdy se dospělí ptáci zabitím nejslabších mláďat snaží zajistit větší šanci na přežití zbylých potomků. Ačkoli je ale tento způsob rychlý a efektivní, bývá praktikován jen vzácně. Mláďata se ve stáří 14 dnů začínají držet na nohou a od 25. dne již na hnízdě zpravidla stojí. Hnízdní péče trvá zhruba 8 týdnů a po dalších 10 dnech jsou mláďata již plně samostatná. Po vyhnízdění se rodiny slučují do menších i větších hejn, v kterých později táhnou do zimovišť.\n\nKe ztrátám na hnízdech dochází nejčastěji z důvodu dlouhodobě nepříznivého počasí, kdy mohou malá mláďata prochladnout nebo zahynout hlady. Pohlavní dospělosti dosahují ve stáří 3 let, poprvé ale hnízdí často o 1–2 roky později. Délka dožití ve volné přírodě je průměrně 8-10 let, rekord je 34 let a 10 měsíců.\n\nČáp bílý je potravní oportunista. Živí se hlavně drobnými savci (hraboši, krtky), hmyzem, žábami a žížalami, méně požírá také plazy, plže, ryby, ptačí vejce i mláďata a mršiny. V Africe často sleduje hejna sarančat. Kořist vyhlíží za pomalé rozvážné chůze, na hlodavce někdy nehybně čeká u nor podobně jako volavky.\n\nPočetnost čápa bílého v Evropě od poloviny 19. století výrazně klesala a z některých zemí zcela vymizel; v roce 1895 byl naposledy pozorován v Belgii, v roce 1955 ve Švédsku a roku 1950 ve Švýcarsku. Hlavními příčinami úbytku byly industrializace zemědělství a nepříznivé změny v krajině, zahrnující vysoušení mokřin a přeměny luk na pole. Od 90. let 20. století se začaly stavy na většině území opět zvyšovat a čáp bílý jako hnízdič postupně osídlil řadu oblastí, odkud v minulosti vymizel. Zatímco v letech 1984 byla velikost evropské populace odhadována na 135 000 párů, v roce 2004 to bylo již 233 000 párů. Dřívějších počtů však evropská populace stále nedosahuje, a je proto hodnocena jako zmenšená. Čáp bílý je jedním z druhů, na které se vztahuje \"Dohoda o ochraně africko-euroasijských stěhovavých vodních ptáků\" (AEWA). Vedle zmiňovaných změn v krajině je ohrožován hlavně kolizemi s dráty, zasažením elektrickým proudem na sloupech VN, pesticidy používanými při hubení sarančí v Africe a ilegálním lovem na tahu a zimovištích. U 567 čápů bílých okroužkovaných na území ČR v letech 1934-2012 byly nejčastějšími příčinami úhynu náraz na dráty (50 %), zasažení elektrickým proudem (23 %), zástřel (10 %) a jiné antropogenní příčiny (14 %; nejčastěji nárazy a pády do lidských staveb, srážky s dopravními prostředky). Přirozené příčiny představovaly pouze 3 % případů.\n\nVětšina evropské populace je soustředěna do východní části Evropy. Z výsledků mezinárodního sčítání z let 2004/05 vyplývá, že nejvíce párů hnízdí v Polsku (52 500), Španělsku (33 217), na Ukrajině (30 000), v Bělorusku (20 000), Litvě (13 000), Lotyšsku (10 700) a Rusku (10 200). Stavy v západní Evropě zůstávají i přes intenzivní ochranná opatření nízké; ve Francii v roce 2004 hnízdilo 973 párů, v Nizozemsku 528 párů, v Dánsku jen 3 páry.\n\nNa území ČR hnízdil čáp bílý až do konce 19. století jen vzácně, a to prakticky pouze na Třeboňsku, Písecku a jižní Moravě. Šířit se začal až na počátku 20. století; při prvním sčítání v roce 1934 bylo na celém území 194 hnízd s mláďaty, roku 1958 byla velikost celkové populace odhadnuta na 459 párů a v roce 1984, kdy začalo pravidelné každoroční sčítání, již na 648 párů. V roce 2001 u nás bylo zaznamenáno 1282 hnízd, z čehož bylo obsazeno celým párem 901 hnízd a alespoň jedno mládě bylo vyvedeno z 634 hnízd. Dle vyhlášky č. 395/1992 Sb. je v ČR zvláště chráněn jako ohrožený druh.\n\nČáp bílý se díky životu v těsné blízkosti lidí stal významnou součástí lidové kultury a folklóru. Ve starověkém Egyptě symbolizoval zbožnost a spravedlnost, v Číně nesmrtelnost. V muslimských zemích čápy nepronásledovali, neboť věřili, že se v každém z nich ukrývá duše muslima, který za svůj život nepodnikl pouť do Mekky. Ve středověké Evropě byla jeho užitečnost shledávána především v tom, že loví obojživelníky a plazy, kteří byli považováni za nežádoucí havěť spřízněnou s peklem a černou magií. V řadě zemí byl považován za symbol štěstí, zdraví a Božího požehnání, stejně jako ztělesněním věrnosti v rámci páru a věrnosti hospodářství, na jehož střeše hnízdil. Přesto byl podle údajů z 19. století na tahu běžně ve velkém odstřelován obyvatelstvem, ať již pro zábavu, či pro maso.\n\nZřejmě nejznámější evropskou pověrou spojenou s čápem je ta, že nosí děti. Původ má v germánské mytologii, kde byl čáp považován za posla bohyně Holdy, na jejíž pokyn lovil duše nenarozených z vody a vkládal je do těla matky. V lidové tradici je dobře znám též jako posel jara, o čemž svědčí i česká pranostika „na svatého Řehoře (12. 3.) čáp letí za moře, žába hubu otevře, líný sedlák, který neoře“. Čáp bílý je národním ptákem Litvy, Polska a Běloruska a objevuje se ve znaku Haagu a řady jiných evropských měst.\n\nČáp bílý je chován v mnoha českých zoologických zahradách (např. ZOO Děčín, ZOO Plzeň).\n\n\n\n"}
{"id": "341612", "url": "https://cs.wikipedia.org/wiki?curid=341612", "title": "Shetlandský pony", "text": "Shetlandský pony\n\nShetlandský pony je druh koně původem ze Shetlandských ostrovů, vzdálených asi 160 km na severovýchod od Skotska, ležících na stejné severní délce jako Grónsko. Nepříznivé podmínky na severu a nekvalitní pastva daly vzniknout velmi odolnému plemenu.\n\nJe menší než všechna britská plemena. Dožívá se přibližně 30 let. Postavou je malý, ale velmi silný – asi se dá říct, že je jeden z nejsilnějších koní světa vzhledem ke své velikosti (unese v sedle klidně i dospělého muže). Ceněnou ochranou proti nepřízni počasí je jeho bohatá hříva, ohon a také srst, která v zimě narůstá dvojnásobně hustá.\n\nTento poník se vyváží do celého světa. Patrně nejvíce se jich chová v Nizozemsku, i když velmi veliké chovy s vlastními plemennými knihami můžeme nalézt v USA, Kanadě i ostatních evropských zemích. Využívá se i ke křížení. V Severní Americe ovlivnil společně s hackney ponym vznik amerického shetlanda, a s appaloosou zase vývoj amerického ponyho. V Argentině se shetland podílel na vzniku miniaturního plemene falabella.\n\nShetlandský pony je pojmenován po Shetlandských ostrovech vzdálených asi 160 km na severovýchod od Skotska, ležících na stejné severní délce jako Grónsko. Dostal se na ostrovy před 2000 roky s norskými osadníky a zde se v drsných podmínkách stal nejmenším a nejotužilejším poníkem na světě. Později se rozšířil do jiných států. Pochází ze Skotska a Evropy.\n\nShetlandský pony je inteligentní, avšak tvrdohlavý. Reaguje na správné vedení, proto se nehodí pro nezkušeného jezdce (dítě). Dosahuje výšky v kohoutku od 102 cm do 107 cm, do chovu jsou zařazováni jen poníci do 100 cm. Shetlandští poníci jsou viděni ve všech barvách až na strakáče. Mají malou hlavu s širokým čelem, malýma ušima a poměrně širokou hubou. Silné a hluboké tělo má krátký hřbet a záď je široká. Na svou postavu je velmi silný – je to jedno z nejsilnějších a nejodolnějších plemen vůbec i přes jeho malý vzrůst. Má jisté rovné kroky s vysokou akcí, a to i v hrubém skalnatému terénu.Kopyta jsou malá a pevná. V zimě shetlandům naroste dvojnásobně hustá srst, která je chrání proti mrazivému podnebí Shetlandských ostrovů. Srst má ochranou vrstvu, která brání kůži před namočením – odolává jak dešti, tak i sněhu. Hříva s ocasem je velmi hustá. Tento pony sežere cokoliv, na co přijde; většinou potřebuje rázné zacházení, jinak by se mohlo stát, že bude neovladatelný.\n\nTento pony se dříve využíval v anglických dolech – díky jeho výšce se perfektně hodil k práci v podzemí. Shetlandští poníci se však využívají i dnes v Evropě jako jezdečtí poníci pro děti, nebo se také chovají v cirkusech. Také je uvidíme v spřeženích nebo v mezinárodních soutěžích.\n\n"}
{"id": "341616", "url": "https://cs.wikipedia.org/wiki?curid=341616", "title": "Arriva Transport Česká republika", "text": "Arriva Transport Česká republika\n\nARRIVA TRANSPORT ČESKÁ REPUBLIKA a.s., od roku 2006 do června 2013 Veolia Transport Česká republika a.s., předtím od roku 2005 Connex Czech Holding a. s. je společnost zastřešující skupinu společností, které provozovaly hromadnou osobní dopravu, zejména autobusovou, od roku 2002 v rámci skupiny Connex, od roku 2006 v rámci skupiny Veolia Transport a od roku 2013 v rámci skupiny Arriva (pod níž již předtím a souběžně působí v České republice též holding Arriva holding Česká republika s. r. o.), která patří od roku 2010 ke skupině Deutsche Bahn. V květnu 2013 byla skupina Veolia Transport ČR označována za největšího autobusového dopravce v České republice; v té době údajně zaměstnávala v Česku 2600 lidí a provozovala 1600 autobusů a 4 regionální vlaky. Působí hlavně v Praze a Středočeském kraji, ve východních Čechách a rozsáhlé severní části Moravy a v českém Slezsku. Dceřiná společnost Arriva Teplice s.r.o. provozuje mimo jiné městskou autobusovou i trolejbusovou dopravu v Teplicích.\n\nK 22. prosinci 2016 se podle obchodního rejstříku společnost ARRIVA TRANSPORT ČESKÁ REPUBLIKA a.s. stala vlastníkem společnosti ARRIVA holding Česká republika s.r.o. Následně se byla k 31. květnu 2017 do společnosti ARRIVA TRANSPORT ČESKÁ REPUBLIKA a.s. sloučena společnosti Arriva holding Česká republika s.r.o., která tím zanikla, její dceřiné společnosti byly však na nového vlastníka přepsány až 2. června 2017. K 1. červnu 2017 uskutečnila vlna transformace a přeskupování dceřiných společností skupiny Arriva, například sloučení společností Arriva Teplice a části společnosti Arriva Praha do nové společnosti Arriva City, zrušení společnosti OSNADO (začlenění do společnosti Arriva Východní Čechy) a rozšíření společnosti Arriva Střední Čechy o část zrušené společnosti Arriva Praha a další centralizace servisních činností do společnosti Arriva Services.\n\nPodle článku ze srpna 2017 skupina Arriva v České republice provozuje 2150 autobusů, 35 trolejbusů, 5 vlaků osobní dopravy a zaměstnává téměř 3500 zaměstnanců. Celkový roční obrat skupiny převyšuje 4,5 miliardy korun.\n\n5. března 2001 švédská společnost Connex Transport AB koupila předzaloženou společnost SC99E, s. r. o. a téhož dne ji přejmenovala na Connex CR, s. r. o. Tato společnost nikdy přímo neprovozovala veřejnou autobusovou dopravu, ale jejím prostřednictvím skupina Connex od roku 2004 vlastnila dopravní společnost Connex Příbram s. r. o. až do jejího sloučení s Connex Praha s. r. o. v roce 2008.\n\n1. ledna 2002 skupina Connex provedla první velkou akvizici v České republice. Švédská společnost Connex Transport AB se stala jediným akcionářem společnosti ČSAD BUS Ostrava a. s. a přejmenovala ji na Connex Morava a. s. Společnost provozovala autobusovou dopravu v oblasti severní Moravy. Od 1. října 2002 Connex Morava a. s. převzala po dosavadním dopravci Stavební obnova železnic a.s. provozování železniční dopravy na Železnici Desná.\n\n29. května 2002 se švédská společnost Connex Transport AB stala jediným akcionářem společnosti ČSAD AUTOBUSY CZ Chrudim a. s. a k témuž dni ji přejmenovala na CONNEX Východní Čechy a. s.\n\n29. listopadu 2002 švédská společnost Connex Transport AB získala od ČSAD Třinec a. s. stoprocentní vlastnictví společnosti BUS Slezsko a. s.\n\n20. února 2003 byla zapsána nová společnost CONTEP, s. r. o., kterou ze dvou třetin vlastnila švédská společnost Connex Transport AB a z jedné třetiny soukromá společnost DP Teplice, s. r. o. Podnik provozoval městskou autobusovou a trolejbusovou dopravu v Teplicích, zřejmě jako subdodavatel pro svého menšinového vlastníka, pod jehož jménem byla doprava provozována. \n\n3. března 2003 převzala švédská společnost Connex Transport AB předzaloženou společnost Licorne, s. r. o. a téhož dne ji přejmenovala na Connex Praha s. r. o. Tato společnost převzala činnosti a majetek po ČSAD Praha-Vršovice a. s., která pak prošla likvidací o mnoho let později. \n\n31. března 2004 byla zapsána nová společnost Connex Česká Železniční s. r. o., jejímž vlastníkem byla švédská společnost Connex Transport AB. Společnost byla založena za účelem provozování dálkové železniční dopravy, která však nikdy nebyla zahájena a 10. března 2008 byla Connex Česká Železniční s. r. o. zrušena s likvidací.\n\nK 20. říjnu 2004 ziskala skupina prostřednictvím své společnosti Connex CR, s. r. o. společnost Česká silniční automobilová doprava Příbram s. r. o., kterou k témuž dni přejmenovala na Connex Příbram s. r. o. Předchozími vlastníky bylo Sdružení měst a obcí okresu Příbram „Doprava 99“ (40 %) a tři fyzické osoby. Společnost byla dominantním autobusovým dopravcem na Příbramsku a Sedlčansku. \n\n12. září 2005 získala CONNEX Východní Čechy a. s. od města Kolín 95% podíl ve společnosti Městská autobusová doprava Kolín, s. r. o., který provozoval městskou dopravu v Kolíně od 1. října 1995, zbylý 5% podíl si město nejprve ponechalo a až 23. února 2007 jej prodalo většinovému vlastníkovi. 1. července 2008 Městská autobusová doprava Kolín, s. r. o. zanikla fúzí se svým vlastníkem.\n\n15. srpna 2005 byla do obchodního rejstříku zapsaná společnost Connex Czech Holding a. s., která poté sama veřejnou dopravu neprovozovala, ale do jejího vlastnictví se postupně soustředily všechny české dopravní společnosti skupiny Connex (4. října 2005 Connex CR, s. r. o., jejíž dceřinou společností byl Connex Příbram s. r. o., 4. října 2005 Connex Česká Železniční s. r. o., 7. října 2005 BUS Slezsko a. s. a Connex Morava a. s., 11. října 2005 CONNEX Východní Čechy a. s. a podíl v CONTEP, s. r. o., 12. října 2005 Connex Praha s. r. o.). Jediným akcionářem byla původně švédská společnost Connex Transport Aktiebolag\", od 19. září 2005 švédská společnost \"Connex Northern Europe Aktiebolag\", od 26. ledna 2006 německá společnost \"Connex Central Europe GmbH\".\n\nZačátkem roku 2006 českou skupinu Connex převzala skupina Veolia Transport, ale k faktickému rebrandingu došlo až v létě 2008. 30. března 2006 byla česká zastřešující společnost Connex Czech Holding a. s. přejmenována na Veolia Transport Česká republika a. s., ale až k 28. června 2006 bylo do obchodního rejstříku zapsáno, že se jejím jediným akcionářem stala německá společnost VEOLIA Transport Central Europe GmbH. Vlastníkem VEOLIA Transport Central Europe GmbH byla Veolia Envrironnement spolu s francouzskou státní bankou Caisse des Dépôts et Consignations (CDC). \n\n12. dubna 2007 získala Veolia Transport Česká republika a. s. od soukromých vlastníků společnost DOPRAVNÍ PODNIK Teplice, s. r. o. (zkráceně DP Teplice, s. r. o.) a převedla na ni činnost společnosti CONTEP, s. r. o., která pak byla 26. února 2008 zrušena s likvidací. \n\nOd 5. února 2008 byla Veolia Transport Česká republika a. s. zapsána v obchodním rejstříku jako společník se stoprocentním podílem na do té doby soukromé společnosti NERABUS s. r. o. Ta k 1. červenci 2009 zanikla fúzí s Veolia Transport Praha s. r. o.\n\n10. března 2008 byla s likvidací zrušena Connex Česká Železniční s. r. o.\n\nV létě 2008 došlo k postupném rebrandingu na značku Veolia Transport a ke sloučení dosavadních 8 společností do 4. V létě 2009 pak zanikla sloučením s Veolia Transport Praha s. r. o. i společnost NERABUS s. r. o.:\n\n1. ledna 2010 se Veolia Transport Česká republika a. s. stala stoprocentním vlastníkem firmy Spojbus s. r. o., která byla následně sloučena s Veolia Transport Praha a. s. Vozový park Spojbusu činil 25 vozů, roční výkon byl 1,6 milionu linkových kilometrů, dopravce provozoval linky PID, zvláštní linkovou dopravu a zájezdovou dopravu.\n\n1. září 2011 se Veolia Transport Východní Čechy a.s. stala jediným akcionářem společnosti ORLOBUS a.s. (sídlo v Novém Městě nad Metují a provozovna v Jaroměři). Orlobus měl zatím nadále provozovat dopravu pod svým původním jménem a v dosavadním rozsahu. K 1. červenci 2012 byla společnost ORLOBUS a.s. zrušena sloučením s mateřskou společností. K červnu 2013 byla pod firmou Orlobus a.s. vedena v celostátním informačním systému o jízdních řádech již pouze mezinárodní linka 000261.\n\nNezávisle na této české skupině působí v České republice společnost Veolia Eurolines CZ a.s., do roku 2007 SODELI CZ a.s., jejímž jediným akcionářem byla Sociéte de Développement et d´Exploitation de Lignes Internationales Brusel, v letech 2008–2010 francouzská společnost Veolia Eurolines, od roku 2010 VT Eurolines. \n\nSkupina Veolia v České republice podniká i ve vodním hospodářství.\n\nV únoru 2013 agentura Reuters zveřejnila zprávu, že Deutsche Bahn koupí od francouzské firmy Veolia Transdev její středoevropskou dceřinou firmu Veolia Transport Central Europe včetně aktivit v Česku, na Slovensku, v Polsku, Srbsku, Chorvatsku a Slovinsku, o rozsahu přes 3300 (kolem 3400) vozidel v přibližně 60 depech v 6 zemích () a přes 6300 zaměstnanců; roční tržby VTCE za rok 2011 činily 252 milionů eur. Veolia Transport Central Europe se stala součástí skupiny Arriva; Arriva tak rozšířila svou působnost na 15 zemí a přesáhla počet 55 tisíc zaměstnanců. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností.\n\nK 1. červenci 2013 došlo k přejmenování mateřské společnosti i pěti dceřiných společností. K témuž dni byl v českém obchodním rejstříku přepsán název mateřské společnosti (jediného akcionáře) z VEOLIA Transport Central Europe GmbH na ARRIVA EUROPE GmbH. \n\nSpolečnosti pocházející ze skupiny Veolia až do 1. června 2017 nebyly přímo vlastnicky propojeny se společnostmi skupiny Arriva, které již předtím působily v České republice sdružené do holdingu ARRIVA holding Česká republika s.r.o. \n\nNa začátku prosince 2013 se výkonným ředitelem skupiny Arriva pro region střední a východní Evropy stal Radim Novák, do roku 2012 generální ředitel Veolia Transport Česká republika, současně došlo v řadě zemí střední a východní Evropy ke změně vedení v řadě společností Arriva na úrovni zemí. Ve druhé polovině roku 2013 se Radim Novák podílel na integraci provozů v České republice, na Slovensku, v Polsku, Slovinsku, Chorvatsku a Srbsku do společnosti Arriva, nyní do jeho působnosti přibylo i Maďarsko. V celém tomto regionu bude postupně docházet ke slučování dosavadních provozů Veolia Transport se stávajícími podniky společnosti Arriva. Úkolem Radima Nováka je zaměřit se na růst a budování silných vazeb skupiny Arriva se zadavateli dopravy a cestujícími na stávajících trzích.\n\nK 1. březnu 2014 byl generálním ředitelem Arriva Transport Česká republika se zodpovědností za řízení a integraci celé skupiny Arriva v České republice včetně společnosti Abellio jmenován Daniel Adamka. Prohlásil, že po integraci všech společností je jeho prioritou rozvoj železniční dopravy. Od roku 2010 byl manažerem rozvoje ve Veolii Transport, od roku 2012 je prezidentem Asociace dopravních, spedičních a servisních společností Středních Čech.\n\nK 1. březnu 2014 se Arriva Praha s. r. o. stala jediným společníkem společnosti CUP TOUR bus s. r. o., ta 1. července 2014 zanikla fúzí s mateřskou společností, která převzala provozování jejích dvou autobusových linek.\n\nK 22. říjnu 2016 bylo zapsáno, že se Arriva Transport Česká republika a.s. stala jediným akcionářem ČSAD MHD Kladno a.s., předchozím vlastníkem byla REGA a.s. Přerov.\nK 22. prosinci 2016 se podle obchodního rejstříku ARRIVA TRANSPORT ČESKÁ REPUBLIKA a.s. stala vlastníkem společnosti ARRIVA holding Česká republika s.r.o. Následně k 31. květnu 2017 společnost ARRIVA holding Česká republika s.r.o. zanikla fúzí s mateřskou společností. Poté se k 1. červnu 2017 uskutečnila další vlna transformace a přeskupování dceřiných společností skupiny Arriva, dceřiné společnosti Arrivy holding byly však v obchodním rejstříku přepsány na Arrivu Transport až k 2. červnu 2017. Společnost Arriva Praha byla přejmenována na Arriva City a byla do ní sloučena společnost Arriva Teplice. Do společnosti Arriva Střední Čechy byla sloučena společnost PROBO BUS a některé provozovny (Příbram, Sedlčany a Praha-Stodůlky) dosavadní společnosti Arriva Praha a sídlo společnosti bylo přeneseno do stávajícího sídla společnosti PROBO BUS. Společnosti ČSAD MHD Kladno a.s. však stále zůstal původní název a dosud nepřešla na značku Arriva. Společnost Osnado byla sloučena do společnosti Arriva Východní Čechy. Arriva Services převzala provoz technického zázemí všech provozoven včetně skladů náhradních dílů, čerpacích stanic a myček.\n\nV květnu 2013, před převzetím skupinou Arriva, byla Veolia Transport Česká republika označována za největšího autobusového dopravce v České republice. \n\nV březnu 2009 měla VT v České republice 5 společností a Slovensku 2 společnosti, celkový roční obrat za obě země převyšoval 3,3 miliardy korun, a provozovala přes 600 příměstských a městských linek. Její vozový park čítal přes 1800 autobusů a 46 trolejbusů a ve svých společnostech zaměstnávala přes 3000 zaměstnanců (zřejmě i tyto údaje zahrnují i Slovensko). Na trhu pravidelné autobusové dopravy zaujímala s více než 20% podílem jedno z čelních postavení v rámci České republiky.\n\nV květnu 2013 údajně skupina zaměstnávala v Česku 2600 lidí a provozovala 1600 autobusů a 4 regionální vlaky. Působí hlavně v Praze a Středočeském kraji, ve východních Čechách a rozsáhlé severní části Moravy a v českém Slezsku. Dceřiná společnost Arriva Teplice s.r.o. provozuje městskou autobusovou i trolejbusovou dopravu v Teplicích, na základě výběrového řízení též regionální autobusovou dopravu v oblasti příměstské dopravy Teplice (což představuje 13 % výkonů autobusové dopravy objednávané Ústeckým krajem), od 1. března 2012 též MHD v Bílině.\n\nConnex Morava a. s. (později jako Veolia Transport Morava a. s. a Arriva Morava a. s.) od 1. října 2002 provozuje v rámci Integrovaného dopravního systému Olomouckého kraje (IDSOK) drážní dopravu na regionální železniční dráze Železnice Desná, tedy na trati č. 293 Šumperk–Petrov nad Desnou–Kouty nad Desnou s odbočnou tratí Petrov nad Desnou–Sobotín.\n\nPoté, co trať byla elektrifikována, se podle zprávy z listopadu 2015 Olomoucký kraj dohodl s Českými drahami, že od června 2016 nasadí na trať své elektrické jednotky v rámci stávající desetileté celokrajské smlouvy. Smlouva s Arrivou Morava platí do konce roku 2016, od června 2016 však bude Arriva zřejmě provozovat dopravu jen na odbočném úseku z Petrova nad Desnou do Sobotína.\n\nConnex Česká Železniční s. r. o. v prosinci 2004 požádala Správu železniční dopravní cesty o přidělení kapacity dopravní cesty na období 2005/2006 pro rychlíky na trati 030 (Pardubice–Liberec) s návazností na trať 089 z Liberce ke státní hranici. Chtěl provozovat dopravu až do Zittau, kde měly navazovat spoje německé společnosti Lausitzbahn do Německa. Na trať měly být nasazeny nízkopodlažní klimatizované a bezbariérové jednotky Siemens-Desiro. Počátkem roku 2005 požádala tato společnost Ministerstvo dopravy České republiky o uzavření smlouvy o závazku veřejné služby. Podle některých zpráv byly požadované spoje do jízdního řádu pro rok 2005/2006 již zařazeny, podle jiných Správa železniční dopravní cesty žadateli kapacitu dopravní cesty nepřidělila a přednostní přidělení nebylo možné, protože žádný z dopravců neměl ještě uzavřenou smlouvu o závazku veřejné služby na rok 2006. Smlouvy se totiž dosud obvykle uzavíraly až těsně před obdobím, na které měly platit. Mluvčí ministerstva dopravy Marcela Švejnohová 31. května 2005 řekla, že ministerstvo dohodu o zajištění veřejné rychlíkové dopravy na rok 2006 již připravuje s Českými dráhami a zajištění dopravy Connexem by přicházelo v úvahu až od jízdního řádu pro rok 2007.\n\n10. března 2008 byla \"Connex Česká Železniční s. r. o.\" zrušena.\n\nFirma Veolia Transport Česká republika podala 6. června 2007 Středočeskému kraji a organizaci ROPID nabídku na provozování osobní dopravy na trati 173 Praha hl. n. – Rudná u Prahy – Beroun od 1. ledna 2009 motorovými jednotkami švýcarské výroby STADLER RegioShuttle RS-1. Zároveň Veolia Transport projevila zájem provozovat od 15. prosince 2007 pravidelný sobotní pár spojů na této trase motorovou jednotkou Siemens Desiro jako nedotovanou propagační akci. Předváděcí jízdu uspořádal dopravce 6. června 2007.\n\nV srpnu 2007 Veolia Transport ČR podala ministerstvu dopravy nabídku na provozování tří dálkových železničních linek počínaje 14. prosincem 2008 na dobu osmi let, moderními nízkopodlažními vozidly Siemens Desiro DMU Classic. Šlo o tratě Praha hl. n. – Turnov – Tanvald v délce 136 km, Nymburk – Česká Lípa – Rumburk (130 km) a Liberec – Ústí nad Labem (113 km).\n\nMinisterstvo dopravy se k nabídce vyjádřilo prostřednctvím médií. Mluvčí ministerstva konstatoval, že termíny výběrových řízení nejsou zatím určeny a že ministerstvo čeká na nový zákon o veřejné dopravě, jehož účinnost předpokládá od ledna 2009, na dokončení restrukturalizace Českých drah a na přechod tvorby jízdních řádů z ČD na SŽDC. Veolia Transport ve své reakci obvinila ministerstvo z nekonzistentnosti postojů, protože ministr dopravy Aleš Řebíček v dopise ze 4. prosince 2006 sdělil, že „Ministerstvo dopravy… je připraveno vyhlásit v průběhu roku 2007 zadávací řízení na výběr dopravce na zvolených linkách dálkové drážní dopravy pro jízdní řád platný v období 2008/09.“ \n\nTyto linky provozuje od 15.12.2019, nasazuje na ně motorové jednotky 845, ale první týden provozu měla Arriva problémy a mnoho vlaků bylo bez náhrady odřeknuto, nebo byly vedeny náhradní soupravou.\n\nTam provozuje Arriva vlaky také od 15.12.2019 i ve Zlínském kraji se první týden potýkala s problémy.\n\nZačátkem února 2008 se Petr Moravec, dosavadní generální ředitel Veolia Transport Česká republika a. s. od roku 2004, stal náměstkem pro osobní dopravu u konkurenční firmy České dráhy a. s. Do té doby vystupoval jako kritik ministerstva dopravy, které neumožnilo firmě Connex získání zakázky na rychlíkovou dopravu a prodlužovalo monopol Českých drah. Moravec se má podílet na vzniku dceřiné společnosti Českých drah pro osobní dopravu.\n\nNovým generálním ředitelem společnosti od 1. února 2008 byl Dick ten Voorde, dosavadní generální ředitel Středomořské oblasti Veolia Transport (Slovinsko, Chorvatsko a Srbsko). Od 1. června 2008 byl generálním ředitelem Michel Fourré, který byl současně provozním ředitelem Veolia Transport pro střední Evropu (Česko, Slovensko, Polsko, Maďarsko, Slovinsko, Chorvatsko a Srbsko). \n\nK 1. březnu 2009 byl Radim Novák, dosavadní finanční ředitel a místopředseda představenstva VT ČR, jmenován generálním ředitelem VT ČR, s působností i pro Slovensko. \nV listopadu 2012 byl Radim Novák jmenován zároveň zástupcem generálního ředitele Veolia Transport Central Europe.\n\n"}
{"id": "341617", "url": "https://cs.wikipedia.org/wiki?curid=341617", "title": "Arriva Morava", "text": "Arriva Morava\n\nARRIVA MORAVA a.s., do června 2013 Veolia Transport Morava a.s., do července 2008 Connex Morava a. s., do konce roku 2001 ČSAD BUS Ostrava a. s., je dopravní společností holdingu ARRIVA TRANSPORT ČESKÁ REPUBLIKA a.s. skupiny Arriva, dříve holdingu Veolia Transport Česká republika a. s., který byl součástí nadnárodní skupiny Veolia Transport. Provozuje zejména autobusovou dopravu v Olomouckém kraji, v němž je největším dopravcem, dálkovou a zájezdovou autobusovou dopravu a železniční dopravu na Železnici Desná a městskou autobusovou dopravu v Moravskoslezském kraji. Generálním ředitelem je Ing. Jaromír Walaski, MBA.\n\nNa jaře 2013 se celá Veolia Transport Central Europe stala součástí skupiny Arriva. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností.\n\nPředchůdcem této dopravní společnosti byla organizační jednotka „osobní doprava“ ČSAD Ostrava a. s., která v roce 1999 přešla do základního jmění nově zakládané dceřiné společnosti ČSAD BUS Ostrava a. s. Od 1. ledna 2002 se jejím jediným akcionářem stala švédská společnost \"Connex Transport AB\", která ji k témuž dni přejmenovala na Connex Morava a. s. Od 7. října 2005 byl vlastníkem \"Connex Czech Holding a. s.\", od 29. května 2006 \"Veolia Transport Česká republika a. s.\". Od 1. srpna 2008 se společnost jmenuje Veolia Transport Morava a. s. Od 1. října 2008 se k ní fúzí připojiila společnost \"BUS Slezsko a. s.\"\n\nBUS Slezsko a. s. vznikla 1. února 2002 jako dceřiná společnost \"ČSAD Třinec a. s.\" (ta se do roku 1997 jmenovala ČSAD Český Těšín a. s.). 29. listopadu 2002 se novým vlastníkem BUS Slezsko a. s. stala švédská společnost \"Connex Transport AB\", od 7. října 2005 \"Connex Czech Holding a. s.\", od 29. května 2006 \"Veolia Transport Česká republika a. s.\", avšak k přejmenování BUS Slezsko a. s. nedošlo. 1. října 2008 zanikla fúzí se společností \"Veolia Transport Morava a. s.\" Generálním ředitelem byl Ing. Miroslav Mihula (8/2006).\n\nAutobusová doprava společnosti \"Connex Morava a. s.\", poté \"Veolia Transport Morava a. s.\" byla před fúzí BUS Slezsko organizačně rozdělena na provozní region Olomoucký (provozní oblasti Olomouc, Přerov, Šumperk a Jeseník) a provozní region Moravskoslezský (provozní oblasti Ostrava, Nový Jičín, Bruntál). Mezinárodní linky provozovala samostatná organizační jednotka DK Transtour.\n\nDosavadní provoz společnosti BUS Slezsko a. s., který zahrnoval MHD v Třinci a Českém Těšině, cca 40 příměstských linek do 30 obcí v okolí Třince a 3 mezinárodní linky (1 na Slovensko a 2 do Polska), byl při fúzi začleněn jako provozní oblast Třinec k provoznímu regionu Moravskoslezskému.\n\nProvozuje městskou autobusovou dopravu ve městech\nDo 31. prosince 2009 provozovala také městskou autobusovou dopravu v Přerově (linky 1–8, licenční čísla 92500x), kterou od roku 2010 převzal dopravce SAD Trnava. Od února 2016 opět provozuje MHD Přerov, na kterou od 1.1.2018 nasadila 11 nových autobusů IVECO Crossway.\nOstatní regionální linky dopravce zasahují do těchto integrovaných dopravních systémů:\n\nDopravce provozuje\n\nVeolia Transport Morava provozovala na konci roku 2011 celkem 442 pravidelných linek, během roku 2011 přepravila 50 385 000 cestujících.\n\nK 31. 12 .2018 má ARRIVA MORAVA a.s. ve vozovém parku 684 autobusů, ze kterých je 326 vozidel nízkopodlažních. Zastoupeny jsou v největší míře vozidla značky SOR a IVECO. Nalinkách městské dopravy provozuje dopravce 76 autobusů. V zájezdové dopravě má k dispozici 19 vozidel. 63 autobusů je s pohonem na zemní plyn a 15 vozidel je čistě elektrických - elektrobusy.\n\nARRIVA MORAVA a.s. (původně pod názvem Connex Morava a.s., poté Veolia Transport Morava a.s.) provozuje od 1. října 2002 v rámci Integrovaného dopravního systému Olomouckého kraje (IDSOK) drážní dopravu na regionální železniční dráze Železnice Desná, tedy na trati č. 293 Šumperk–Petrov nad Desnou–Kouty nad Desnou s odbočnou tratí Petrov nad Desnou–Sobotín.\n\nŽelezniční dopravu zajišťuje samostatný Odbor železniční dopravy, který nespadá pod provozní regiony a provozní oblasti společnosti.\n\nPoté, co trať byla elektrifikována, se podle zprávy z listopadu 2015 Olomoucký kraj dohodl s Českými drahami, že od června 2016 nasadí na trať své elektrické jednotky v rámci stávající desetileté celokrajské smlouvy. Smlouva s Arrivou Morava platí do konce roku 2016, od června 2016 však bude Arriva zřejmě provozovat dopravu jen na odbočném úseku z Petrova nad Desnou do Sobotína.\n\nARRIVA MORAVA a.s. nyní neprovozuje žádnou železniční dopravu k 31. 12. 2018.\n\n"}
{"id": "341620", "url": "https://cs.wikipedia.org/wiki?curid=341620", "title": "Arriva Teplice", "text": "Arriva Teplice\n\nARRIVA TEPLICE s.r.o., do června 2013 Veolia Transport Teplice s.r.o., do června 2008 DOPRAVNÍ PODNIK TEPLICE, s. r. o., do prosince 2000 DOPRAVNÍ PODNIK Teplice, s. r. o. (zkratkou DP Teplice, s. r. o.), do března 1995 DOPRAVNÍ PODNIK FRYDRYCH Teplice, s. r. o. (zkratkou DP FRYDRYCH Teplice, s. r. o.) byla dopravní společností holdingu ARRIVA TRANSPORT ČESKÁ REPUBLIKA a.s. skupiny Arriva, dříve holdingu Veolia Transport Česká republika a. s., který byl součástí nadnárodní skupiny Veolia Transport. Provozovala městskou a příměstskou dopravu na Teplicku. Ředitelem firmy byl Ing. Petr Havlík, bývalý majitel. K 1. červnu 2017 společnost zanikla fúzí s částí společnosti Arriva Praha s.r.o., která byla zároveň přejmenována na Arriva City s.r.o.\n\nV letech 2001 až 2012 byla společnost kategorizována do pásma společností s 250 až 500 zaměstnanci. V letech 2001 až 2009 měla roční obrat v pásmu 100 až 200 milionů Kč, v letech 2010 až 2012 roční obrat v pásmu půl miliardy až miliarda Kč. Firma ARRIVA TEPLICE s.r.o. získala celkově tři veřejné zakázky v hodnotě 7 920 100 Kč.\n\n22. listopadu 1993 byla do obchodního rejstříku zapsána společnost DOPRAVNÍ PODNIK FRYDRYCH Teplice, s. r. o., zkráceně DP FRYDRYCH Teplice, s. r. o., jejímiž vlastníky byli Petr Frydrych, Petr Havlík, Andrej Hroza, Miloš Gaisler a Jan Gaisler. Od 7. března 1995 byli vlastníky již jen Petr Havlík, Miloš Gaisler a Jan Gaisler a společnost se přejmenovala na DOPRAVNÍ PODNIK Teplice, s. r. o., zkráceně DP Teplice, s. r. o. Od 24. ledna 1996 vlastnil společnost jen Petr Havlík. Od 11. prosince 2000 byl zápis slova „Teplice“ v dlouhé variantě názvu změněn na velká písmena (DOPRAVNÍ PODNIK TEPLICE, s. r. o., zkráceně stále \"DP Teplice, s. r. o.\"). Od 21. října 2004 získali navýšením základního jmění opět podíl i Miloš Gaisler a Jan Gaisler.\n\n20. února 2003 byla do obchodního rejstříku zapsána společnost \"CONTEP, s. r. o.:\". Jejím třetinovým vlastníkem byl výše uvedený \"DP Teplice, s. r. o.\". Dvě třetiny vlastnila původně švédská společnost \"Connex Transport AB\", od 11. října 2005 \"Connex Czech Holding a. s.\", od 12. června 2006 \"Veolia Transport Česká republika a. s.\" Společnost provozovala městskou dopravu v Teplicích zřejmě jako subdodavatel pro svého menšinového vlastníka, jehož jménem byla provozována. \n\nOd 12. dubna 2007 je podle obchodního rejstříku stoprocentním vlastníkem společnosti \"DP Teplice, s. r. o.\" holding \"Veolia Transport Česká republika\" a. s. (podle informace na webu firmy se stoprocentním vlastníkem stal již před koncem roku 2006). Od 1. července 2008 byla společnost \"DP Teplice, s. r. o.\" přejmenována na Veolia Transport Teplice s. r. o. Někdejší společný podnik \"CONTEP, s. r. o.\" byl 26. února 2008 zrušen s likvidací.\n\nNa jaře 2013 se celá Veolia Transport Central Europe stala součástí skupiny Arriva. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností. K 1. červenci 2013 byla společnost Veolia Transport Teplice s.r.o. přejmenována na ARRIVA TEPLICE s.r.o.\n\nProvozovala zejména městskou autobusovou a trolejbusovou dopravu v Teplicích. Infrastruktura a trolejbusy patří městu, které je dopravci pronajímá.\n\nNa základě výběrového řízení z roku 2006 provozuje v režimu závazku veřejné služby v letech 2007–2014 regionální autobusovou dopravu v oblasti příměstské dopravy Teplice, což představuje 13 % výkonů autobusové dopravy objednávané Ústeckým krajem.\n\nV roce 2008 Evropská komise na základě stížnosti Dopravního podniku Ústeckého kraje a. s. prošetřovala Českou republiku pro podezření ze zakázané finanční podpory zejména Dopravního podniku Teplice s. r. o. a Dopravního podniku města Ústí nad Labem a. s., ze strany měst a Ústeckého kraje. Komise měla podezření, že pro meziměstskou dopravu byly zneužity dotace, které jsou účelově vázány na provozování městské dopravy.\n\nV sérii výběrových řízení na provozování autobusové dopravy v Ústeckém kraji v letech 2015–2024, pro něž zadávací podmínky vyžadují zcela nové, nízkopodlažní a klimatizované autobusy s elektronickými informačními prvky a sledováním polohy pomocí GPS a v jednotném zeleném krajském nátěru, uspěla Arriva Teplice ve dvou oblastech, a to \n\nOd 1. března 2012 provozuje VT Teplice též městskou autobusovou dopravu v Bílině. Tu od 1. listopadu 2011 na základě výběrového řízení provozoval Dopravní podnik měst Chomutova a Jirkova a.s., avšak po dvou měsících sporů mezi městem a dopravcem, zvláště kvůli nasazování nízkokapacitních autobusů na vytížené spoje, s ním město spolupráci ukončilo a DPMCHJ a.s. se svých nároků domáhá u ÚOHS a soudů.\n\nDne 21. března 2016 začal provoz Arriva Expresu na trati Teplice, Celní → Teplice, Hlavní nádraží → Teplice, Benešovo náměstí → Teplice, Pražská → Praha, Nádraží Holešovice, stanoviště 11. Základní cena je 69Kč. Jezdí osm párů autobusů denně, je zde připojení k wi-fi zdarma a další vymoženosti.\n\n\n"}
{"id": "341623", "url": "https://cs.wikipedia.org/wiki?curid=341623", "title": "Arriva Východní Čechy", "text": "Arriva Východní Čechy\n\nARRIVA VÝCHODNÍ ČECHY a.s., do června 2013 Veolia Transport Východní Čechy a.s., do konce srpna 2008 CONNEX Východní Čechy a. s., do května 2002 ČSAD AUTOBUSY CZ Chrudim a. s. je dopravní společností holdingu ARRIVA TRANSPORT ČESKÁ REPUBLIKA a.s. skupiny Arriva, dříve holdingu Veolia Transport Česká republika a. s., který byl součástí nadnárodní skupiny Veolia Transport. Provozuje autobusovou dopravu zejména v Královéhradeckém, Pardubickém a Středočeském kraji a v kraji Vysočina.\n\nV roce 2011 společnost provozovala 310 autobusů a 246 autobusových linek a zaměstnávala 423 lidí, z toho 377 řidičů. Za rok 2010 vykázala 14,134 milionu přepravených osob.\n\nNa jaře 2013 se celá Veolia Transport Central Europe stala součástí skupiny Arriva. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností.\n\nK 1. červnu 2017 byla ke společnosti připojena dosavadní společnost OSNADO spol. s r.o. Po sloučení tak má provozovny: Hradec Králové, Nové Město nad Metují, Chrudim, Pardubice, Chotěboř, Čáslav, Kolín, Trutnov (sídlo dispečinku pro okres Trutnov), Svoboda nad Úpou.\n\nK začátku roku 1994 byla založena společnost ČSAD BUS Chrudim a.s., která vznikla privatizací osobní dopravy dopravních závodů Hradec Králové (501, provozovny Chlumec nad Cidlinou, Nový Bydžov), Chotěboř (507, provozovny Havlíčkův Brod, Ledeč nad Sázavou, Světlá nad Sázavou, Habry), Chrudim (508, provozovny Hlinsko, Skuteč) a Pardubice (509, provozovny Přelouč, Holice v Čechách) podniku ČSAD KNV Hradec Králové (vymazána byla 12. července 2013). K začátku roku 1994 vznikla privatizací státního podniku ČSAD Kutná Hora s.p. (vzniklého z bývalého dopravního závodu 112 ČSAD KNV Praha n. p., provozovny Čáslav a Uhlířské Janovice) společnost ČSAD Kutná Hora a.s., ta v roce 1998 přesídlila z Chrudimi do Čáslavi. V roce 2001 byly autobusové sekce obou společností spojeny do nové společnosti ČSAD AUTOBUSY CZ Chrudim a.s. K 19. září 2012 bylo do obchodního rejstříku zapsáno, že jediným akcionářem společnosti ČSAD Kutná Hora a.s. je ČSAD BUS Chrudim a.s., již valná hromada 4. května 2012 konstatovala, že je podílem 92,17996 % hlavním akcionářem, a rozhodla o převodu zbylých akcií na hlavního akcionáře.\n\nSpolečnost ČSAD AUTOBUSY CZ Chrudim a. s. byla zapsána do obchodního rejstříku 1. ledna 2001. 29. května 2002 se švédská společnost \"Connex Transport AB\" stala jediným akcionářem dosavadní společnosti ČSAD AUTOBUSY CZ Chrudim a. s. a téhož dne ji přejmenovala na CONNEX Východní Čechy a. s. Od 11. října 2005 se jejím vlastníkem stal \"Connex Czech Holding a. s.\", od 31. května 2006 \"Veolia Transport Česká republika a. s.\" Od 1. července 2008 k ní byla připojena zanikající společnost \"Městská autobusová doprava Kolín, s. r. o.\" Od 1. září 2008 má být \"CONNEX Východní Čechy a. s.\" přejmenována na Veolia Transport Východní Čechy a. s. Generálním ředitelem je Ing. Petr Seidner (8/2006).\n\nMěstský dopravní podnik Městská autobusová doprava Kolín, s. r. o. začal provozovat městskou dopravu v Kolíně 1. října 1995. 12. září 2005 se novým dominantním vlastníkem stala \"CONNEX Východní Čechy a. s.\", která 95 % podílu koupila od města Kolína, zbylých 5 % si město ponechalo. Generálním ředitelem byl František Martínek (8/2006). Od 23. února 2007 město ponechalo Connexu stoprocentní podíl. Od 1. července 2008 společnost zanikla fúzí se svým vlastníkem. \nK 1. září 2011 se Veolia Transport Východní Čechy stala jediným akcionářem společnosti ORLOBUS a. s. Orlobus má zatím nadále provozovat dopravu pod svým původním jménem a v dosavadním rozsahu. Kromě regionální dopravy provozuje i 4 dálkové linky z různých míst regionu Orlických hor do Prahy a má 51 autobusů a 104 zaměstnanců, z toho 70 řidičů. K 1. červenci 2012 společnost ORLOBUS a.s. zanikla fúzí se společností Veolia Transport Východní Čechy.\n\nVeolia Transport Východní Čechy a. s. má provozovny Čáslav, Hradec Králové, Chrudim, Chotěboř a Pardubice.\n\nProvozuje městskou autobusovou dopravu ve městech \n\nDopravce dále provozuje \n\nMěstská autobusová doprava Kolín, s. r. o. (MAD Kolín) vlastnila 20 autobusů a zaměstnávala 39 pracovníků (informace z webu 8/2006). Provozovala 9 linek MHD v Kolíně (1–10 kromě 9). Od 1. ledna 2006 zavedla nové označovací strojky akceptující čipové karty. Městská doprava je začleněna do Středočeské integrované dopravy (SID). V současnosti (2016) má MHD Kolín 13 linek: 1 - 6, 9 - 13, 22, 30.\n\nDceřiná společnost Orlobus a. s. k 1. září 2011 provozovala veřejnou linkovou autobusovou dopravu v oblasti Orlických hor, přibližně v území ohraničeném městy Náchod, Jaroměř, Hradec Králové, Rychnov nad Kněžnou a Deštné v Orlických horách, a 4 dálkové linky z různých míst této oblasti do Prahy.\n\nDne 17. července 2009 vytvořili čtyři dopravci (OSNADO spol. s r. o., ČSAD Semily a. s., Veolia Transport Východní Čechy a. s., Orlobus a. s.) „Sdružení dopravců Královéhradeckého kraje“, jehož deklarovaným cílem bylo bránit se způsobu, jakým kraj a organizace OREDO chtěly od 1. září 2009 rozšiřovat integrovaný systém IREDO a optimalizovat autobusovou dopravu v kraji. Poté, co kraj optimalizaci a integraci odložil na termín 13. prosince 2009 a předtím ještě snížil svou objednávku výkonů od společnosti OSNADO asi o 20 % a výkony na těchto linkách si objednal u tří jiných dopravců, nečlenů Sdružení, bylo 1. září 2009 bylo oznámeno, že ČSAD Semily a. s. vystoupila ze Sdružení dopravců Královéhradeckého kraje a rozhodla se dále jednat samostatně; 3. září 2009 pak oznámili vystoupení ze sdružení a jeho zánik i zbylí tři členové.\n\n"}
{"id": "341625", "url": "https://cs.wikipedia.org/wiki?curid=341625", "title": "Arriva Praha", "text": "Arriva Praha\n\nARRIVA PRAHA s.r.o., do června 2013 Veolia Transport Praha s.r.o., do konce srpna 2008 Connex Praha s. r. o., byla dopravní společností holdingu ARRIVA TRANSPORT ČESKÁ REPUBLIKA a.s. skupiny Arriva, dříve holdingu Veolia Transport Česká republika a. s., který byl součástí nadnárodní skupiny Veolia Transport. Navazovala na činnost dřívějších podniků ČSAD Praha-Vršovice a. s., Česká silniční automobilová doprava Příbram s. r. o., NERABUS s. r. o. a Spojbus s. r. o., jejichž transformací či slučováním vznikla. Provozovala autobusovou dopravu zejména ve Středočeském kraji a v Praze. Měla provozovny v Praze-Vršovicích, na Černém Mostě a ve Stodůlkách, v Neratovicích, Jílovém u Prahy, Příbrami a v Sedlčanech. V roce 2014 ovládla i příbramského dopravce CUP TOUR bus s. r. o., který s ní byl k 1. červenci 2014 sloučen.\n\nK 1. červnu 2017 byla do společnosti sloučena společnost Arriva Teplice s.r.o. a ARRIVA PRAHA s.r.o. byla přejmenována na ARRIVA CITY s.r.o. Stávající provozovny Praha-Vršovice, Praha-Satalice, Neratovice, Jílové u Prahy zůstaly u společnosti Arriva City, zatímco provozovny Příbram, Sedlčany a Praha-Stodůlky jsou převedeny do společnosti Arriva Střední Čechy s.r.o.\n\nFirma vznikla faktickým převzetím dřívější firmy ČSAD Praha-Vršovice a. s. Generálním ředitelem přitom zůstal až do roku 2008 Bohumil Kraus, který podnik vedl celkem 40 let.\n\nConnex Praha s. r .o. vznikla 3. března 2003 přejmenováním z \"Licorne, s. r. o.\", jejímž jediným vlastníkem byl \"Mazars Audit s. r. o.\" Od 3. března 2003 je jediným akcionářem švédská společnost \"Connex Transport AB\", od 12. října 2005 \"Connex Czech Holding a. s.\", od 5. června 2006 \"Veolia Transport Česká republika a. s.\" Dne 30. května 2003 byla uzavřena smlouva o prodeji části podniku, na základě které společnost ČSAD Praha Vršovice a.s. převedla na společnost Connex Praha s.r.o. s účinností k témuž dni část podniku. Tím společnost převzala autobusovou dopravu po ČSAD Praha-Vršovice a. s. Část podniku ČSAD Praha Vršovice a.s. byla již 21. března 2003 převedena na společnost DEHTOCHEMA BITUMAT z Bělé pod Bezdězem. Dne 26. března 2008 rozhodla valná hromada o zrušení společnosti ČSAD Praha Vršovice a.s. s likvidací ke dni 1. dubna 2008, z obchodního rejstříku byla vymazána 10. prosince 2012.\n\nPodnik ČSAD KNV Praha n. p. byl k 2. lednu 1991 rozdělen na 22 státních podniků, jejichž zakladatelem bylo Ministerstvo pro hospodářskou politiku a rozvoj České republiky. Provozovna Vršovice podniku ČSAD Praha-Vršovice, státní podnik, byla privatizována na základě privatizačního projektu č. 21216, který předložilo vedení podniku. Projekt navrhoval přeměnu provozovny na akciovou společnost s použitím investičních kuponů. Projekt byl Ministerstvu pro správu národního majetku a jeho privatizaci předložen 20. srpna 1992 a ministerstvo jej rozhodnutím o privatizaci schválilo dne 3. února 1993. 30. června 1993 byl projekt aktualizován a přípis ministerstva dopravy z 19. července 1993 aktualizující dokumenty ověřilo a potvrdilo jejich správnost. Na základě výzvy Fondu národního majetku z 18. srpna 1993 ministr dopravy rozhodnutím z téhož dne vyjmul ze státního podniku ČSAD Praha-Vršovice majetek v hodnotě, která ke dni 30. června 1993 byla oceněna na 80,420 milionu Kč, a převedl je na Fond národního majetku za účelem založení akciové společnosti ČSAD Praha-Vršovice a. s. Privatizaci pražských podniků ČSAD prověřoval v roce 1996 Nejvyšší kontrolní úřad a v případě ČSAD Praha-Vršovice a. s. neshledal žádné zjevné pochybení státních orgánů.\n\nConnex Příbram, s. r. o. vznikla tak, že 20. října 2004 \"Connex CR, s. r. o.\" koupila společnost \"Česká silniční automobilová doprava Příbram s. r. o.\" od původního vlastníka, jímž bylo \"Sdružení měst a obcí okresu Příbram „Doprava 99“\" (40 %) a tři fyzické osoby, a téhož dne ji přejmenovala na \"Connex Příbram, s. r. o.\" Od 1. září 2007 dosavadní ředitel Connex Příbram s. r. o. Petr Čihák přešel do jiné funkce (ve firmě Connex Východní Čechy a. s.) a Connex Příbram od té doby spravoval jako prokurista ředitel Connex Praha s. r. o. Od 1. července 2008 se zanikající Connex Příbram s. r. o. fúzí přípojila k Connex Praha s. r. o.\n\nOd 1. září 2008 byla \"Connex Praha s. r. o.\" přejmenována na Veolia Transport Praha s. r. o.\n\nOd 5. února 2008 byla Veolia Transport Česká republika a. s. zapsána v obchodním rejstříku jako společník se stoprocentním podílem ve společnosti NERABUS s. r. o. Ta byla od 1. července 2009 připojena k Veolia Transport Praha s. r. o.\n\nOd 1. ledna 2010 je Veolia Transport Česká republika a. s. stoprocentním vlastníkem firmy Spojbus s. r. o., která byla následně sloučena s Veolia Transport Praha a. s. Vozový park Spojbusu činil 25 vozů, roční výkon byl 1,6 milionu linkových kilometrů, dopravce provozoval linky PID, zvláštní linkovou dopravu a zájezdovou dopravu.\n\nNa jaře 2013 se celá Veolia Transport Central Europe stala součástí skupiny Arriva. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností. Veolia Transport Praha s. r. o. byla k 1. červenci 2013 přejmenována na Arriva Praha s. r. o.\n\nK 1. březnu 2014 se Arriva Praha s. r. o. stala jediným akcionářem příbramského dopravce CUP TOUR bus s. r. o. Tato společnost k 1. červenci 2014 zanikla fúzí se společností Arriva Praha s. r. o. a ta převzala její linky SID č. 302097 a 302098 z Prahy na Dobříš a Příbram.\n\nConnex Praha s. r .o. a Veolia Transport Praha s. r. o. před sloučením s příbramským podnikem provozovala\n\nOd 1. ledna 2007 firma převzala provozování dalších 11 městských a 10 příměstských linek PID, které dosud provozovala firma Hotliner s. r. o. Jedná se zejména o linky jedoucí přes Horní Počernice. Od 1. září 2009 provozuje i linku 153, která posiluje linku 165 v oblasti Modřan.\n\nConnex Příbram, s. r. o. měla provozovny v Příbrami a Sedlčanech a provozovala\nSPOJBUS s. r. o., která je od 1. ledna 2010 vlastnictvím Veolia Transport Česká republika a. s., byla k 1. říjnu 2010 začleněna do Veolia Transport Praha s. r. o. a tím zanikla. V době akvizice vlastnila asi 25 autobusů a provozovala 12 příměstských linek PID a jednu linku zvláštní linkové dopravy mimo PID. Převážná většina autobusů na těchto linkách si i poté zachovala firemní barvy Spojbusu, ale označení bylo změněno na Veolia Transport Praha.\n\nSpolečnost Veolia Transport Praha s.r.o. po sloučení rozdělovala své linky do provozních oblastí podle původních společností:\nV jízdních řádech je nerozlišovala názvem či sídlem provozovny, ale pouze telefonním číslem, přičemž v jízdních řádech oblasti Praha-Stodůlky byla uváděna stejná čísla jako pro oblast Praha.\n\nPodle výroční zprávy organizace ROPID za rok 2011 se společnost podílela 12,26 % na dopravních výkonech v rámci autobusové dopravy PID.\n\nArriva Praha s.r.o. v červenci 2013 rozdělovala svou činnost na 5 provozních oblastí (Praha Vršovice, Praha Černý Most, Příbram, Neratovice, Praha Stodůlky) a provozovnu Sedlčany příslušející k provozní oblasti Příbram. V roce 2015 uváděla rozdělení linek podle 7 provozoven (přibyla provozovna Jílové u Prahy) a nebyl již používán termín provozní oblast. V Celostátním informačním systému o jízdních řádech jsou v záhlaví jízdních řádů názvem provozovny a telefonním číslem odlišeny pouze provozovny Příbram a Sedlčany, později i Neratovice. V rámci PID jsou jednotlivé provozovny rozlišeny telefonním číslem.\n\n\nLinky původně vedeny pod provozovnou Vršovice.\n\nProvozovna Černý Most (se sídlem v Satalicích)\n\n\n\n\n\nDopravce používá autobusy různých výrobců, zejména Karosa a Irisbus, SOR, Scania, v malém počtu jsou zastopeny autobusy Mercedes-Benz, MAN, Solaris a Volvo.\n\nV době Connexu převažoval modrobílý nátěr ČSAD s modrožlutým logem Connex. Autobusy pořízené za značky Veolia Transport měly typicky červené zbarvení s šedým pruhem. Autobusy pořízené pod značkou Arriva mají tyrkysovo-bílý nátěr. To však neplatí pro autobusy pořízené v posledních letech pro PID, které mají červeno-modro-bílý nátěr PID. Při fúzích, rebrandingu nebo převodech autobusů mezi sesterskými společnostmi není nátěr starších autobusů měněn, takže například část autobusů na rudenských linkách měla ještě mnoho let červenožlutý nátěr firmy Spojbus.\n\n"}
{"id": "341633", "url": "https://cs.wikipedia.org/wiki?curid=341633", "title": "Korarchaeota", "text": "Korarchaeota\n\nKorarchaeota je navrhovaný kmen v rámci domény archea. Jeho existence je založena pouze na sekvenaci DNA ze vzorků vody v okolí horkých vřídel (např. v okolí Yellowstone National Park). Právě sekvenace genu pro 16S rRNA (malou ribozomální podjednotku) ukazuje, že korarchaeota jsou nezávislou evoluční větví, ačkoliv se také spekuluje, že u nich proběhla jen rychlá evoluce tohoto genu a výsledky jsou tím zkreslené. Sekvenace DNA korarchea z druhu Candidatus Korarchaeum cryptofilum ukazuje, že korarchaeota jsou velmi starou skupinou v rámci archeí, která je možná příbuzná kmeni crenarchaeota, ačkoliv některé znaky ukazují na příbuznost s euryarchaeota.\n"}
{"id": "341635", "url": "https://cs.wikipedia.org/wiki?curid=341635", "title": "Alžběta Dufková", "text": "Alžběta Dufková\n\nAlžběta Dufková (* 19. dubna 1990 Brno, ČSFR) je česká plavkyně, reprezentantka v synchronizovaném plavání. K jejím největším úspěchům patří 8. místo z ME 2006 v závodě dvojic.\n\nNa olympijských hrách v Pekingu reprezentovala Českou republiku v závodě dvojic společně se Soňou Bernardovou, jak v technickém tak ve volném programu obsadily 18. místo a skončily tak již v kvalifikaci. Od postupu do finále je dělilo 2,25 bodu.\n\nV roce 2009 se jí a její kolegyni Soně Bernardové podařil největší úspěch v historii českého synchronizovaného plavání, když se dostaly na Mistrovství světa v Římě do finále. Obsadily 12. příčku a zařadily se tak mezi světovou špičku.\n\nV roce 2010 se jim dařilo však ještě lépe. Na světovém poháru v Šanghaji skončily pod vedením Stefana Miermonta a Libuše Zídkové na neuvěřitelném 8. místě a potvrdily tak své kvality.\n\nÚspěchy měla Alžběta i v juniorské kategorii. Na ME juniorů 2008 skončila na 7. místě.\nVelký ohlas mělo i její \"dobytí Ameriky\", když se na Mistrovství USA 2008 umístila na 2. místě v sólové kategorii.\nAlžběta je s Lucií Svrčinovou a Soňou Bernardovou považována za největší talent v historii českého synchronizovaného plavání.\n\nAlžběta studuje francouzskou sekci Gymnázia Matyáše Lercha v Brně. Kvůli olympiádě na rok přerušila studium a odjela trénovat do USA. Nastupuje proto v září 2008 do 5. ročníku šestiletého studia.\nMezi její záliby patří také hra na příčnou flétnu. V roce 2006 se umístila na 1. místě v krajském kole v tomhle hudebním oboru.\n\n"}
{"id": "341637", "url": "https://cs.wikipedia.org/wiki?curid=341637", "title": "Halofil", "text": "Halofil\n\nHalofil je extrémofilní organismus, který žije v prostředí s vysokou koncentrací solí. K halofilům patří zejména mnohá archea, jako jsou Haloarchaea (\"Halococcus\", \"Halobacterium\"), ale i některé bakterie či dokonce eukaryota (jako řasa \"Dunaliella salina\"). \n\nExtrémní halofilové se vyskytují například v Mrtvém moři či ve Velkém solném jezeře, kde jsou koncentrace solí velmi vysoké (až 25% NaCl). Tyto organismy často vyžadují soli pro svůj růst a bez nich buňky praskají. Některá Haloarchaea dávají díky svým barvivům, tzv. bakteriorodopsinům, červenou barvu okolní vodě. Tyto pigmenty pohlcují světlo a vytváří protonový gradient pro syntézu ATP. Jedná se o typ fotofosforylace, ačkoliv celý jev není fotosyntetický. Jinak se totiž jedná o heterotrofy, které ovládají i normální způsob respirace.\n"}
{"id": "341643", "url": "https://cs.wikipedia.org/wiki?curid=341643", "title": "Osjotr", "text": "Osjotr\n\nOsjotr ( ) je řeka v Moskevské, na hranici Rjazaňské a v Tulské oblasti v Rusku. Je dlouhá 228 km. Povodí řeky má rozlohu 3 480 km².\n\nPramení na Středoruské vysočině. Ústí zprava do Oky (povodí Volhy).\n\nZdrojem vody jsou převážně sněhové srážky. Průměrný roční průtok vody ve vzdálenosti 42 km od ústí činí 13,3 m³/s. Zamrzá v listopadu a rozmrzá v první polovině dubna\n\nLeží na ní město Zarajsk.\n"}
{"id": "341644", "url": "https://cs.wikipedia.org/wiki?curid=341644", "title": "Rmut (vinařství)", "text": "Rmut (vinařství)\n\nRmut je hmota tvořená rozemletými bobulemi vinné révy, která vzniká při výrobě vína. Hrozny vinné révy nejprve zbaví stopek a třapin a pak se rozemelou. K tomuto procesu se používají tzv. mlýnkoodzrňovače.\n\nV další fázi výroby se rmut lisuje nebo fermentuje. Lisováním rmutu se získává mošt. \n\nPři výrobě bílého nebo růžového vína se rmut lisuje již několik hodin po rozemletí. Při výrobě červeného vína se rmut fermentuje. Nechá se několik dnů stát a nakvášet. Červené barvivo ze slupek se tak vyluhuje do rmutu a dodá mu typickou barvu.\n"}
{"id": "341645", "url": "https://cs.wikipedia.org/wiki?curid=341645", "title": "Andrej Šeptyckyj", "text": "Andrej Šeptyckyj\n\nAndrej Šeptyckyj ( , Andrzej Szeptycki; 29. července 1865, Prilbiči – 1. listopadu 1944 Lvov) byl ukrajinský řeckokatolický duchovní a baziliánský mnich, od roku 1901 až do své smrti archeparcha a metropolita lvovský, hlava ukrajinské řeckokatolické církve. Je považován za jednoho z největších metropolitů v celé historii své církve a v současné době běží proces jeho blahořečení.\nMetropolita Šeptyckyj byl velice agilní v ekumenické oblasti. V roce 1907 předsedal Prvnímu unionistickému kongresu na Velehradě, jehož byl též hlavním organizátorem. V roce 1913 pozval na Ukrajinu redemptoristy. Oponoval polonizační politice druhé polské republiky a jejím snahám násilně zkonvertovat řeckokatolíky na římské katolíky, snažil se dosáhnout porozumění mezi různými etniky a psal rozličná díla na téma spirituality a sociálních otázek.\n\nZa druhé světové války nechal skrýt stovky Židů ve svém paláci a řeckokatolických klášterech a 21. listopadu 1942 vydal pastýřský list \"Nezabiješ!\" (orig. Не убий!), ve kterém odsoudil nacistická zvěrstva. V této době též tajně vysvětil jako svého nástupce Josipa Slipého.\n\nSnahy dosáhnout jeho prohlášení spravedlivým mezi národy však byly dosud navzdory snaze jím zachráněných Židů neúspěšné, což je odůvodňováno tím, že na počátku německého vpádu se stavěl k Němcům značně vstřícně, neboť je původně považoval za civilizovanější než bolševiky a doufal, že umožní Ukrajincům utvořit vlastní stát. \n\n\n"}
{"id": "341647", "url": "https://cs.wikipedia.org/wiki?curid=341647", "title": "Jan Kudlička", "text": "Jan Kudlička\n\nJan Kudlička (* 29. dubna 1988 Opava, Československo) je český atlet, reprezentant ve skoku o tyči. Jeho největším sportovním úspěchem bylo zpočátku 5. místo z mistrovství světa juniorů v roce 2006, pak přišly úspěchy další i účast na olympijských hrách.\n\nZačínal s vícebojem. Jeho talent pro skok o tyči nakonec rozhodl o specializaci v této disciplíně. Na světovou scénu se uvedl šestým místem na juniorském mistrovství světa v marockém Marakéši v roce 2005. Hladce zvládl kvalifikaci a ve finále pak obsadil na výborné umístění díky tehdy druhému výkonu v kariéře 505 cm. Zdolal je na třetí pokus, horší zápis jej při výkonnostní shodě s Američanem Scottem odsunul právě na 6. pozici.\n\nV roce následujícím (2006) se nominoval na MS juniorů do Pekingu. Znovu se probojoval do finále a svou pozici vylepšil ještě o jednu oproti předešlému roku. Díky dvěma osobním rekordům - v kvalifikaci 520, ve finále 530 na druhý pokus - dosáhl na nejlepší umístění z české výpravy.\n\nV sezoně 2007 posunul národní juniorské rekordy v hale na 543 cm, venku 561. Výkon pod otevřeným nebem by mu stačil na start na vysněném MS dospělých, přišel však v době, kdy v Ósace závodil Michal Balner. Druhé zklamání pro závodníka přišlo na ME juniorů v Hengelu, kde nezvládl svůj kvalifikační základ 490 cm.\n\n9. července 2008 skočil na atletickém mítinku Praga Academica na stadiónu Evžena Rošického v Praze na třetí pokus 570 cm, čímž splnil A limit pro účast na olympijských hrách v Pekingu . Na olympiádě v Pekingu prošel sítem kvalifikace a ve finále se umístil na desátém místě (545 cm).\n\nV roce 2009 skončil na mistrovství Evropy do 22 let v Kaunasu na osmém místě. Na mistrovství světa v Berlíně v témž roce neprošel kvalifikací a obsadil celkové čtyřiadvacáté místo.\n\nDne 13. 6. 2011 v Plzni na náměstí Republiky skočil na první pokus 581 cm, což byl jeho nejlepší výkon.\n\nV roce 2013 se výkonem 577 cm kvalifikoval na Mistrovství světa v atletice v Moskvě. Na něm s přehledem postoupil do finále, kde skončil sedmý.\n\nV březnu 2014 na Halovém mistrovství světa v polských Sopotech vybojoval bronzovou medaili výkonem 580 centimetrů.\n\nV srpnu téhož roku na Mistrovství Evropy ve švýcarském Curychu skončil Jan Kudlička na děleném třetím místě společně s Francouzem Kévinem Menaldem a vybojoval tak výkonem 570 cm bronzovou medaili.\n\nV červnu 2016 výkonem 583 cm na mítinku Pražská tyčka stanovil nový český rekord.\n\nVe finále olympiády 2016 v Rio de Janeiro překonal výšku 575 cm, po neúspěšném pokusu na 585 cm si nechal laťku zvýšit na 593 cm, což by mu zajistilo medaili, ale nepodařilo se mu ji zdolat a skončil na čtvrtém místě, o které se rozdělil s Piotrem Liskem z Polska.\n\nJeho partnerkou je Jiřina Ptáčníková. V lednu 2019 se jim narodila dcera Tereza.\n"}
{"id": "341650", "url": "https://cs.wikipedia.org/wiki?curid=341650", "title": "Vítězslav Veselý (atlet)", "text": "Vítězslav Veselý (atlet)\n\nVítězslav Veselý (* 27. února 1983 Hodonín, Československo) je český atlet, reprezentant v hodu oštěpem. Vybojoval bronzovou medaili na olympijských hrách v Londýně 2012, která mu byla udělena dodatečně po diskvalifikaci dopujícího Ukrajince Oleksandra Pjatnycji. Je také mistrem světa z roku 2013 z Moskvy a mistrem Evropy z roku 2012 z Helsinek. Jeho trenérem je světový rekordman a trojnásobný olympijský vítěz v oštěpu Jan Železný. Osobní rekord 88,34 metru si vytvořil v kvalifikaci na OH v Londýně roku 2012 a řadí se s ním na druhé místo dlouhodobých českých tabulek za svého trenéra Jana Železného.\n\nDne 12. června 2008 zvítězil na Zlaté tretře hodem ze druhé série dlouhým rovných 78 metrů. Tím zároveň splnil B limit pro účast na olympijských hrách v Pekingu. Na olympiádě si v kvalifikaci zlepšil osobní rekord na 81,20 m a do finále postupoval jako pátý. Ve finále však hodil jen 76,76 m a obsadil poslední, 12. místo.\n\nV sezóně 2009 měřil jeho nejdelší hod 80,35 m. Tohoto výkonu dosáhl 20. května na mítinku v Sušici. Na světovém šampionátu v Berlíně nepostoupil do finále, když v kvalifikaci s výkonem 75,76 m obsadil až 28. místo.\n\nV roce 2010 si výrazně vylepšil osobní rekord. Na závodech v Olomouci poslal 8. května 2010 oštěp do vzdálenosti 86,45 m. Byl to zároveň jeho první hod za hranici 85 m.\n\nNa mistrovství Evropy v Barceloně příliš nezazářil. V kvalifikaci hodil podprůměrných 77,76 m, na postup to však stačilo. Ani ve finále nepřehodil 80 m, výkon 77,83 m stačil jen na deváté místo.\n\nNa mistrovství světa v korejském Tegu jako jediný český oštěpař pronikl do finále. V kvalifikaci hodil 81,64 m a postupoval jako osmý. Ve finále obsadil dne 3. září 2011 svým nejlepším hodem roku 84,11 metru 4. příčku, když ho od bronzové medaile, kterou získal Kubánec Guillermo Martínez, dělilo pouhých 19 centimetrů.\n\nSkutečný průlom přišel v sezóně 2012. Vyhrál hned úvodní závod Diamantové ligy v Šanghaji, na dalším mítinku v Eugene skončil druhý. Dne 7. června 2012 si na dalším mítinku Diamantové ligy v Oslu výrazně vylepšil osobní rekord na 88,11 metru, což byl až do olympiády nejdelší hod sezóny.\n\nVýborně si vedl i na mistrovství Evropy v Helsinkách. V kvalifikaci se sice trápil, hodil jen 79,09 m, na postup to ale stačilo (postupoval z 10. místa). Ani ve finále jeho oštěp nepřeletěl 85 m, výkon 83,72 m byl však nejdelším hodem celé soutěže. Dočkal se tedy první velké medaile, a to hned té nejcennější, zlaté.\n\nNa olympijské hry do Londýna odjížděl jako držitel nejdelšího výkonu roku a byl jasným kandidátem na jednu z medailí. Roli favorita potvrdil i v kvalifikaci, kterou vyhrál v novém osobním rekordu 88,34 metru. Tento výkon znamenal mimo jiné posun na druhé místo českých historických tabulek, dále házel již jen Jan Železný. Finále olympijského závodu konané 11. srpna 2012 mu však nevyšlo. Jeho nejdelší pokus ze šesté série měřil 83,34 m, což stačilo pouze na čtvrté místo. Senzačním vítězem se stal Keshorn Walcott z Trinidadu a Tobaga, kterému na zlato stačilo 84,58 m. \n\nPo selhání na olympiádě alespoň uhájil vítězství v Diamantové lize, kterou zakončil čtvrtým místem v závěrečném závodě v Curychu.\n\nV roce 2016 byl ale zjištěn doping stříbrného olympijského medailisty a Veselému byla dodatečně dána bronzová medaile z OH v Londýně. \n\nVýborně vstoupil i do sezóny 2013. Vyhrál tři závody Diamantové ligy (Dohá, Oslo, Monako). Hod 87,68 m z Monaka znamenal nejlepší výkon roku, než jej těsně před mistrovstvím světa překonal Rus Dmitrij Tarabin, který poslal oštěp do vzdálenosti 88,84 m.\n\nNa mistrovství světa v Moskvě jej trápilo bolavé koleno, přesto se zde dočkal životního úspěchu. V kvalifikaci (postupový limit byl stanoven na 82,50 m) při prvním pokusu přešlápl, druhým pokusem hodil 81,51 m, zariskoval a dále již neházel. Jeho výkon však na postup bez problémů stačil, mezi finálovou dvanáctkou jej zařadil na páté místo. Ve finále konaném 17. srpna 2013 poslal hned v prvním pokusu oštěp do vzdálenosti 87,17 m. Tento hod se nakonec ukázal jako vítězný. Veselého další pokusy byly již podstatně kratší, spíše sledoval, jak si povedou soupeři. Ve třetí sérii předvedl výborný pokus Fin Tero Pitkämäki, vzdálenost 87,07 m znamenala druhé místo pouhých 10 cm za Veselým. Do konce soutěže se však již nezlepšil, a protože hranici 87 m nepřekonal ani nikdo další, mohl Veselý svůj poslední pokus již vynechat a oslavovat titul mistra světa.\nNa mistrovství Evropy v Curychu v oštěpařském finále podlehl pouze Finu Ruuskanenovi. Veselého úvodní pokus nestačil ani na užší osmičku, pak se ovšem v dalších dvou sériích dostal za 81 metrů a na medailové pozice. Po pátém pokusu Fina Etelätala (83,16) z ní vypadl, ale svým pátým hodem 84,79 vybojoval stříbrnou medaili.\n\nV průběhu olympijských her v Riu v roce 2016 bylo oznámeno, že Veselý dodatečně získá bronzovou medaili z olympijských her v Londýně, kde původně skončil na 4. místě. Stříbrný Ukrajinec Oleksandr Pjatnycja byl diskvalifikován za doping. Jím odevzdaný vzorek byl zpětně pozitivně testován na anabolický steroid turinabol. Na stříbrnou pozici za Keshorna Walcotta z Trinidadu a Tobaga se posunul Fin Antti Ruuskanen. Veselý převzal bronzovou medaili 28. června 2017 na zahájení mítinku Zlatá tretra z rukou předsedy Českého olympijského výboru Jiřího Kejvala.\n\nVítězslav Veselý vystudoval obchodní akademii ve Zlíně a FTVS UK v Praze.\n\nJe křesťan a ke své víře se veřejně hlásí.\n\nJeho dlouhodobou partnerkou je česká oštěpařka Nikola Ogrodníková.\n\n\n"}
{"id": "341655", "url": "https://cs.wikipedia.org/wiki?curid=341655", "title": "Sam Phillips", "text": "Sam Phillips\n\nSamuel Cornelius Phillips, známý jako Sam Phillips (5. ledna 1923, Florence, Alabama, USA – 30. července 2003, Memphis, Tennessee) byl americký hudební producent, zakladatel a majitel společnosti Sun Records a nahrávacího studia Sun. Phillips hrál hlavní úlohu v rozvoji populární hudby, zejména rokenrolu, který se v 50. letech stal dominantním hudebním stylem. Objevil mnoho slavných hudebníků, které podpořil v začátcích jejich kariéry, když jim poskytl nahrávací kontrakt.\n\nSam Phillips pochází z města Florence ve státě Alabama a byl absolventem Coffee High School.\n\nVe 40. letech pracoval Phillips jako DJ rádia WLAY ve městě Muscle Shoals ve státě Alabama. Stanice, která vysílala černošskou i bělošskou hudbu inspirovala Phillipse v jeho pozdější práci v Memphisu.\n\n3. ledna 1950 Phillips otevřel na 706 Union Avenue v Memphisu ve státě Tennessee \"Memphis Recording Service\", který v 50. letech sloužil také jako nahrávací studio pro jeho vlastní label Sun Records. Kromě umělecké produkce také pořizoval a prodával dokumentární nahrávky např. svateb, pohřbů apod.\n\nPhillips nahrál to, co někteří, zejména hudební historik Peter Guralnick, považují za první rokenrolovou nahrávku: \"Rocket 88\". Interprety byli Jackie Brenston and his Delta Cats; band vedl devatenáctiletý Ike Turner, který byl též autorem písně. Nahrávka vyšla u Chess/Checker record label v Chicagu v roce 1951. V době mezi roky 1950 a 1954 nahrával Phillips hudbu rhythm and blues černošských interpretů, jako byli James Cotton, Rufus Thomas, Rosco Gordon, Little Milton, Bobby Blue Bland a další. Bluesové legendy B. B. King a Howlin' Wolf pořídili své první nahrávky právě ve Phillipsově studiu.\n\nKdyž Elvis Presley nahrál ve Phillipsově studiu svoji verzi písně Arthura „Big Boye“ Cruddupa \"That's All Right, Mama\", trefil do černého. Nahrávka měla v Memphisu obrovský úspěch, který se záhy rozšířil na celý jih Spojených států. Během prvních šesti měsíců měla ještě o něco větší úspěch píseň z opačné strany singlu, \"Blue Moon of Kentucky\", upbeatová verze bluegrassové písně Billa Monroe. Presleyho singly a jeho úspěch, i když zatím omezený jen na jih USA, se stal pro Sun Records kasovním trhákem.\n\nNavzdory úspěchům se v polovině roku 1955 dostalo Phillipsovo studio do finančních problémů. Sam Phillips prodal kontrakt Elvise Presleyho firmě RCA Victor za 35000 dolarů. Peníze získané z prodeje mu pak umožnily podpořit distribuci Perkinsova singlu \"Blue Suede Shoes\" a Sun Records tak získaly první hit.\n\nV době, kdy Elvis Presley přišel do Sun Records, neměl vlastní doprovodnou skupinu. Sam Phillips vybral dva hudebníky, kterými byli kytarista Scotty Moore a baskytarista Bill Black. Společně s bubeníkem D. J. Fontanou pak později nahráli největší rokenrolové hity, jako \"Heartbreak Hotel\", \"Hound Dog\", a \"Don't Be Cruel\", a to i v době po prodeji kontraktu firmě RCA.\n\nPhillipsovy nahrávky Presleyho byly inovativní; zatímco většina soudobých nahrávek zdůrazňovala vokál, Phillips potlačil poněkud Presleyho hlas ve prospěch instrumentálního doprovodu. Nově také použil magnetopáskové echo, když nechal běžet pás přes další magnetickou hlavu, do které přiváděl zpět původní signál. Když ve studiích RCA nahrávali novou verzi písně \"Heartbreak Hotel\", nebyli schopni docílit původní echo nahrávky Sun Records. Nevěděli, jak Phillips tohoto efektu dosáhl, a tak při nahrávání využili ozvěny velké prázdné chodby studia. Výsledek se ale s originálem nedal srovnat.\n\nZatímco někteří zpěváci, např. Sonny Burgess (\"My Bucket's Got A Hole In It\"), Charlie Rich, Junior Parker a Billy Lee Riley, nahrávali pro Sun s úspěchem nevýrazným, z dalších, jako byli Jerry Lee Lewis, B. B. King, Johnny Cash, Roy Orbison a Carl Perkins, se staly mezinárodní hvězdy.\n\nNa Phillipsovu klíčovou roli v začátcích rokenrolu poukázala i jam session ze 4. prosince 1956, kdy se víceméně náhodou sešli ve studiu čtyři hudebníci. Jerry Lee Lewis hrál na klavír při Perkinsonově nahrávací frekvenci ve Phillipsově studiu. Když do studia přišel neočekávaně Elvis Presley, zavolal Phillips i Johnnyho Cashe a zorganizoval tak improvizovanou session těchto čtyř hudebníků. Tato náhodná formace je známa pod názvem Million Dollar Quartet.\n\n29. října 1955 spustil Sam Phillips rádio WHER. Každá z mladých žen, jež se účastnily konkurzu, předpokládala, že v rádiu bude pracovat nanejvýš jedna žena, jak bývalo v té době běžné. Teprve několik dní před zahájením prvního vysílání se dozvěděly o čistě ženském obsazení („All-Girl Radio“ format) – téměř na každém místě v tomto rádiu pracovala žena.\n\nProzíravým investováním nashromáždil Phillips značné jmění. Byl jedním z prvních investorů v hotelovém řetězci Holiday Inn. S tímto řetězcem začal být spojován krátce poté, co prodal nahrávací práva Elvise Presleyho firmě RCA za 35000 dolarů; tuto částku pak během let v Holiday Inn mnohokrát znásobil. Vlastnil také kavárny \"Sun Studio Café\". Phillips také založil další dvě nahrávací společnosti – \"Phillips International\" a \"Holiday Inn Records\". Ani jedna z nich nedosáhla vlivu společnosti Sun Records, kterou Phillips nakonec v 60. letech prodal Shelby Singletonovi.\n\nSam Phillips byl v první skupině oceněných, kteří byli v roce 1986 uvedeni do Rokenrolové síně slávy (Rock and Roll Hall of Fame) a jeho průkopnický příspěvek žánru byl oceněn uvedením do Rockabilly Hall of Fame. V roce 1987 byl uveden do Alabama Music Hall of Fame. V roce 1991 obdržel Grammy Trustees Award za celoživotní práci. V roce 1998 byl uveden do Bluesové síně slávy (Blues Hall of Fame), v říjnu 2001 pak do Countryové síně slávy (Country Music Hall of Fame).\n\nJako postava byl Phillips ztvárněn Charlesem Cyphersem ve filmu \"Elvis\" z roku 1979, Treyem Wilsonem ve filmu \"Great Balls of Fire\" z roku 1989 a Dallasem Robertsem ve filmu \"Walk the Line\" z roku 2005. Gregory Itzin jej hrál v epizodě \"Memphis Melody\" seriálu \"Quantum Leap\". Ve filmu \"This Is Elvis\" z roku 1981 jej ztvárnil vlastní syn Knox Phillips.\n\nPhillips zemřel na dechové selhání v nemocnici \"St. Francis Hospital\" v Memphisu 30. července 2003, pouhý jeden den před vyhlášením původního Sun Studia národní kulturní památkou (National Historic Landmark). Je pohřben na hřbitově \"Memorial Park Cemetery\" v Memphisu.\n\n"}
{"id": "341660", "url": "https://cs.wikipedia.org/wiki?curid=341660", "title": "Jean de Silhon", "text": "Jean de Silhon\n\nJean de Silhon (1596 Sos – 1667 Paříž) byl francouzský filozof a politik.\n\nByl tajemníkem kardinála Richelieu a zastával funkci conseiller d'État. Roku 1634 byl jedním ze zakládajících členů Francouzské akademie.\n\n\nJean de Silhon na stránkách Francouzské akademie\n"}
{"id": "341661", "url": "https://cs.wikipedia.org/wiki?curid=341661", "title": "Halobacteria", "text": "Halobacteria\n\nHalobacteria (též Halomebacteria, ve skutečnosti správně Haloarchaea) je třída archeí z kmene Euryarchaeota. Nejedná se tedy o bakterie.\n\nHalobacteria je možné označit za halofily, protože se vyskytují ve vodách s velmi vysokým obsahem solí. Nejlépe rostou při koncentraci NaCl 2,3 mol/l a nedokaží žít pod hranicí 2,0 mol/l NaCl, mořská voda ale běžně obsahuje 0,6 mol/l NaCl, proto osídlují oblasti jako je Mrtvé moře. Mimo vysoký obsah solí vyžadují též vlhkost a dostatek organického materiálu. Mohou růst aerobně i anaerobně. Probíhá u nich fotofosforylace, tedy jev, při němž pigment bakteriorodopsin absorbuje světlo a poskytuje energii k tvorbě ATP. Ta se však nedá považovat za fotosyntézu v pravém slova smyslu, při níž totiž musí sluneční záření být využíváno nejen jako zdroj energie, ale též jako prostředek k fixaci uhlíku, čehož halobakterie nejsou schopné. Bakteriorodopsiny působí i červené zabarvení vod, v nichž se Halobacteria vyskytují v masivním množství. Jiný pigment, tzv. halorodopsin, pumpuje do buňky chloridové ionty a rovněž asistuje při výrobě energie.\n\nDo třídy Halobacteria se zařazuje pouze jediný řád (Halobacteriales) a v rámci něj známe jen jednu čeleď (Halobacteriaceae). Rodů je mnoho:\n\n"}
{"id": "341674", "url": "https://cs.wikipedia.org/wiki?curid=341674", "title": "Sokoke", "text": "Sokoke\n\nSokoke je plemeno kočky domácí, které pochází z Keni a jehož název je odvozen z tamního národního parku Arabuko Sokoke. Plemeno je chováno především v Dánsku a v USA.\n\nPrvní kočku sokoke objevila Jeni Slater v roce 1978 na kokosových plantážích v Keni. Zaujala ji, protože nikdy tak zvláštně zbarvenou kočku neviděla. V roce 1984 přivezl Moldrup (přítel Jeni) chovný pár těchto koček (jménem Jeni a Mzuri) do Dánska. První mláďata se narodila v roce 1985. Další kočky sokoke byly do Evropy importovány v roce 1991 s cílem vybudovat nové chovné plemeno. První výstavu absolvovaly 6. 9. 1992 ve Vissenbjergu v Dánsku, kde byly představeny jako nové plemeno a od roku 1993 je toto plemeno uznané FIFe.\n\nPravý původ sokoke koček je stálé záhadný, nežily s lidmi ani s domácími kočkami. Chovatelé museli dlouho čekat na rozvinutí chovu, protože nebylo možné přivézt další jedince.\n\nSokoke jsou velice aktivní zvláštní kočky, které si zachovaly přírodní instinkty . V případě ohrožení volí ústup nebo použijí jen zuby a drápky. Jsou výbornými běžci díky svým dlouhým zadním nohám, které jsou delší než přední, a středně dlouhému štíhlému svalnatému tělu. Hlava je v porovnání s tělem malá, oči jsou výrazné a uši velké. Sokoke stále vypadají jako kočky džungle, ale mají již domácí temperament.\n\nJsou to inteligentní společenské kočky. Užívají si společnost dalších koček, zvláště pak koček svého druhu. Na všech činnostech se podílejí společně. Společně doprovázejí majitele, společně komunikují a společně chtějí být na jednom klíně. Na majitele jsou fixované do té míry, že jeho změna může vést ke změnám v jejich povaze. Nepožadují speciální péči a nejsou náročné. Milují teplo, proto by neměly být delší dobu chovány v teplotách pod 20 – 22 stupňů. Jejich srst je hladká, přiléhavá, bez podkladu. Zbarvení je hnědé až černé na světle hnědém až šedohnědém pozadí. Pro toto plemeno je specifické tečkování na břiše. Barevná škála očí jde od žluté, přes zlatou až po zelenou.\n\nSvé majitele milují a jsou vždy připraveny k pohlazení. Obvykle se nerady nosí v náruči, ale spokojeně spí na klíně, pokud se tak rozhodnou. Také s nimi lze vést dlouhou konverzaci, kdy šťastně a hlavně hlasitě odpovídají.\n\nVady:\n\nBody:\n\n"}
{"id": "341676", "url": "https://cs.wikipedia.org/wiki?curid=341676", "title": "Petr Stehlík", "text": "Petr Stehlík\n\nPetr Stehlík (* 15. dubna 1977 Turnov, Československo) je český atlet specializující se na vrh koulí. Jako závodník AC Turnov však nastupoval i v dalších vrhačských disciplínách: hodu diskem, oštěpem i kladivem.\n\nV roce 2004 reprezentoval na olympijských hrách v Athénách Českou republiku ve vrhu koulí a obsadil 12. místo. Na atletickém mítinku kategorie Super Grand Prix v Dauhá vybojoval výkonem 20,05 metru šesté místo a zároveň tak splnil B limit pro účast na olympijských hrách v Pekingu.\n\nV roce 2011 začal trénovat a vytvořil skupinu českých reprezentantů vrhačů s dobrými výsledky. Ve skupině má v roce 2013 Ladislava Prášila, Martina Staška, Tomáše Staňka, Martina Nováka a další atlety.\n"}
{"id": "341677", "url": "https://cs.wikipedia.org/wiki?curid=341677", "title": "Tyrannosaurinae", "text": "Tyrannosaurinae\n\nPodčeleď Tyrannosaurinae patří do čeledi Tyrannosauridae a zahrnuje samotný rod \"Tyrannosaurus\" a zhruba pět jemu blízce příbuzných rodů. Jedná se o středně velké až obří masožravé dinosaury (teropody), rozšířené koncem křídového období v Severní Americe a Asii. Typickým znakem je masivní lebka s velkými zuby, uzpůsobenými k drcení a párání kořisti.\n\nNejvětší zástupci (rod \"Tyrannosaurus\" a \"Tarbosaurus\") měřili zřejmě 12–13 metrů na délku a jejich hmotnost dosahovala 6 až 9 tun. I nejmenší druhy (\"Nanuqsaurus hoglundi\") zřejmě dosahovaly délky kolem šesti metrů a hmotnosti zhruba jedné tuny. Jejich zadní končetiny byly relativně dlouhé a mohutné, uzpůsobené k rychlému pohybu (zřejmě až přes 40 km/h). Naopak jejich přední končetiny byly relativně krátké, až téměř zakrnělé.\n\nPozůstatky tyranosaurinů jsou poměrně četné a dosti kompletní, proto se jedná o relativně dobře známou skupinu. Již v roce 1910 bylo objeveno na jediné lokalitě větší množství jedinců albertosaura, kteří zde zřejmě zahynuli společně. Zdá se tedy, že i velcí tyranosauridi (včetně samotného tyranosaura a tarbosaura) mohli být alespoň v některých obdobích gregaričtí (žít a lovit ve smečkách). Představovali dominantní predátory svrchnokřídové Severní Ameriky a Asie.\n\n"}
{"id": "341679", "url": "https://cs.wikipedia.org/wiki?curid=341679", "title": "Séthův chrám", "text": "Séthův chrám\n\nSéthův chrám je satanistický kult utvořený roku 1975 Michaelem Aquinem a některými bývalými členy Church of Satan. Za hlavní pilíř chrámového učení bylo kromě odmítání krvavých obětí prohlášeno přijetí Sétha neboli Satana jako doslovné osoby. Aquino prohlašoval, že anděl Aiwass, který se zjevil Crowleyovi v roce 1904 v Káhiře, byl ve skutečnosti bůh smrti Séth. Ten prý obdaroval člověka inteligencí a umožnil mu stát se bytostí podobnou Bohu. Aby toho dosáhl, musí se ovšem člověk nejdříve zbavit „spánku“, který je jeho normálním funkčním stavem, a dosáhnout „sebeuvědomění“ pomocí procesu zvaného xepering. Ten pozůstává z četby, přijímání vědomostí a provádění rituálů. V ČR. s některými částmi učení této okultní organizace simpatizuje například První Česko-Slovenský Chrám Církve Satanovy, jehož učemí kombinuje filosofii A.S. La-Veye a některé okultní techniky Sétova chrámu. Nicméně kněží P.Č-S.CH.C.S. všechny tyto nauky neustále zdokonalují. Založení Prvního Česko-Slovenského Chrámu Církve Satanovy v roce 2005 inicioval okultista, gnostik, a magik Pavel Brndiar Tau-Paulus (dříve f. Archechemp). \n"}
{"id": "341686", "url": "https://cs.wikipedia.org/wiki?curid=341686", "title": "Mechovka", "text": "Mechovka\n\nSlovo mechovka má v biologii více významů:\n\n\n\n"}
{"id": "341697", "url": "https://cs.wikipedia.org/wiki?curid=341697", "title": "Nikolaj Ivanovič Bobrikov", "text": "Nikolaj Ivanovič Bobrikov\n\nNikolaj Ivanovič Bobrikov (; – ) byl ruský generál, generální guvernér Finského velkoknížectví v letech 1898 - 1904 a exponent oficiálních snah o rusifikaci Finska a jeho integraci do Ruské říše. V roce 1904 byl v Helsinkách zavražděn finským aktivistou Eugenem Schaumanem.\nNikolaj Ivanovič Bobrikov pocházel ze středostavovské rodiny. Jeho otec byl lékařem. Nastoupil do služeb ruských carů jako profesionální důstojník v roce 1858. Sloužil v Kazani a následně v Novgorodě. V roce 1869 dosáhl hodnosti plukovníka. V roce 1870 byl povolán ke službě v Petrohradě a v roce 1878 byl povýšen do hodnosti generálmajora. Ruský car Mikuláš II. Alexandrovič ho v roce 1898 jmenoval generálním guvernérem Finska.\nBobrikov byl loajálním stoupencem imperiální politiky Ruska a zastáncem myšlenky rusifikace, což byl jedním z důvodů proč byl do funkce jmenován. Už vlády Alexandra III. a následně i Mikuláše II. se začaly více zaměřovat na otázku finské autonomie (finská otázka) a prosazovat postupné zrušení finských specifik v rámci Ruska. N. I. Bobrikov připravil pro Finsko desetibodový program, který by pro Finsko znamenal ztrátu autonomie.\nKrátce po svém jmenování finským generálním guvernérem Bobrikov navrhl deset bodů svého „vládního“ programu pro Finsko. V tomto programu Bobrikov navrhoval:\nProsazení tohoto programu by vedlo ke ztrátě autonomního postavení Finského velkoknížectví a jeho postupnou rusifikaci v oblasti administrativy a vzdělávání.\n\nProsazení tohoto programu se setkalo s otevřenou i skrytou opozicí mezi finských obyvatelstvem a politickou reprezentací země. Únorový manifest (1899) cara Mikuláše II., který měl zahájit prosazování Bobrikovovy politiky v rámci unifikace finské armády do ruské, vyvolal ve Finsku petiční hnutí. Přes půl miliónu Finů podepsalo petici proti zrušení nezávislého postavení finské armády. O dva roky později v roce 1901 byla nezávislost finské armády a autonomní vojenské služby zrušena, což znamenalo, že finští vojáci mohli být posláni sloužit kamkoliv v Rusku a stali se vojáky ruské carské armády. V tomto bodě měl Bobrikov podporu ruského ministra obrany A. N. Kuropatkina a státního sekretáře Finska Vjačeslava von Pleve. V roce 1903 se Bobrikov zaměřil na otázky vzdělávání a nechal zřídit komisi pro revizi všech učebních materiálů užívaných ve finských základních a středních školách. Komise navrhla zrušení předmětů finských dějin a zavedení ruských dějin a ruského zeměpisu. Do škol měla být také postupně zavedena povinná ruština (tam kde nebyla) a nebo zvýšena hodinová dotace výuky ruského jazyka. Provedení těchto návrhů vražda Bobrikovova (1904) zabránila.\nDíky revoluci v roce 1905 byla rusifikace Finska zastavena, ale vláda se k ní vrátila těsně před a během 1. světové války. Za následovníka Bobrikovovy linie byl v této souvislosti považován generální guvernér Franz Albert Seyn (guvernérem 1909-1917).\n\nPOLVINEN Tuomo. \"Imperial Borderland. Bobrikov and the Attempted Russification of Finland, 1898-1904\". C. Hurst & Co. Publishers 1995. ISBN 1-85065-229-5.\n"}
{"id": "341698", "url": "https://cs.wikipedia.org/wiki?curid=341698", "title": "Ness Technologies", "text": "Ness Technologies\n\nNess Technologies (NASDAQ: \"NSTC\") (hebrejsky: נס טכנולוגיות) je izraelská společnost a celosvětový poskytovatel služeb a řešení v oblasti informačních technologií (IT). Má více než 7 800 zaměstnanců v celkem 18 zemích severní Ameriky, Evropy a Asie. V České republice má zastoupení prostřednictvím společnosti NESS Czech s.r.o. 31. července 2008 oznámila akvizici s českou firmou Logos a.s., jejíchž 100 % akcií zakoupila za 68 milionů $ (při kurzu ke konci července 2008 se jednalo o zhruba 1,043 mld. Kč). V témže měsíci Ness Technologies uzavřela strategické partnerství s druhým největším polským poskytovatelem IT řešení a služeb, společností Sygnity.\n\n"}
{"id": "341699", "url": "https://cs.wikipedia.org/wiki?curid=341699", "title": "Zajíček", "text": "Zajíček\n\nČeské příjmení Zajíček znamená malý zajíc, nosí jej více různých osobností:\n\n\n\n"}
{"id": "341703", "url": "https://cs.wikipedia.org/wiki?curid=341703", "title": "Thor Steinar", "text": "Thor Steinar\n\nThor Steinar je německá registrovaná značka oblečení vyráběného společností \"MediaTex GmbH\".\nZnámku Thor Steinar zaregistroval v říjnu 2002 Axel Kopelke z města Königs Wusterhausen. Firemní logo se skládalo z run Teiwaz a Sowulo, z nichž vycházely některé nacistické symboly, což vyústilo v kontroverze. Společnost jej proto později musela změnit. Současné logo tvoří runa gebo a dvě tečky. Společnost vyrábí pánské, dámské i dětské oblečení.\n\nV lednu 2012 Thor Steinar otevřel obchod v Saské Kamenici pod názvem \"Brevik\". I když jde o jméno norského města, podobnost se jménem Anderse Behringa Breivika je zjevná a místní úřady hledají způsob, jak obchod uzavřít.\n\n"}
{"id": "341710", "url": "https://cs.wikipedia.org/wiki?curid=341710", "title": "Étienne Wolff", "text": "Étienne Wolff\n\nÉtienne Wolff (12. února 1904, Auxerre – 18. listopadu 1996, Paříž) byl francouzský biolog.\n\nV roce 1958 se stal ředitelem Société zoologique de France a za člena Francouzské akademie byl zvolen roku 1963.\n\n\n"}
{"id": "341718", "url": "https://cs.wikipedia.org/wiki?curid=341718", "title": "Bedla vysoká", "text": "Bedla vysoká\n\nBedla vysoká (\"Macrolepiota procera\", někdy také \"Lepiota procera\") je jedlá a velmi chutná stopkovýtrusná houba z čeledi pečárkovité. Je vhodná ke sběru a kulinářskému užití. K požívání je vhodný především klobouk, třeň je tuhý. Pozor na záměnu s bedlou ostrošupinnou (Lepiota aspera) nebo bedlou chřapáčovou (Lepiota helveola) které jsou smrtelně jedovaté.\n\nBedla vysoká roste hojně v listnatých i jehličnatých lesích, převážně na prosvětlených okrajích a mýtinách.\n\nBedla vysoká je vynikající jedlá houba, zvláště se hodí k obalování a smažení (jako řízky), je však použitelná i k běžné přípravě dušením nebo k sušení. Třeně jsou však poněkud tuhé. V Česku je známý chutný recept \"bedly na kmíně\".\n\n"}
{"id": "341722", "url": "https://cs.wikipedia.org/wiki?curid=341722", "title": "Acetotrofie", "text": "Acetotrofie\n\nAcetotrofie je typ metanogenního metabolismu, při němž je z prostředí přijímána kyselina octová (acetát) a rozkládána na metan a oxid uhličitý. Je běžný například u archeí z řádu Methanosarcinales. \n\nReakce u acetotrofních methanprodukujících organismů probíhá takto:\n\nBiochemické pochody při rozkladu kyseliny octové jsou přibližně opakem reakcí, při niž je kyselina octová produkována (u acetogenních anaerobů). V procesu se zapojuje určitým způsobem CO-dehydrogenáza a CO-methylreduktáza. \n"}
{"id": "341724", "url": "https://cs.wikipedia.org/wiki?curid=341724", "title": "Vietnamská fotbalová reprezentace", "text": "Vietnamská fotbalová reprezentace\n\nVietnamská fotbalová reprezentace reprezentuje Vietnam na mezinárodních fotbalových akcích a někdy se ji přezdívá Ngôi sao Vàng \"(Zlatá hvězda Vietnamu)\". Když byl Vietnam rozdělen na Severní a Jižní Vietnam, tak existovala 2 národní družstva: Severní tým nebyl moc aktivní, hrál pouze proti týmům z ostatních komunistických zemí mezi lety 1956 a 1966, zatímco jižní tým byl aktivnější: zúčastnil se dvou prvních Mistrovství Asie ve fotbale, kde pokaždé skončil na 4. místě. Jižní tým si zahrál svůj poslední zápas roku 1975, ale první zápas spojeného Vietnamu byl teprve roku 1991.\n\n\n"}
{"id": "341726", "url": "https://cs.wikipedia.org/wiki?curid=341726", "title": "Pavel Semjonovič Rybalko", "text": "Pavel Semjonovič Rybalko\n\nPavel Semjonovič Rybalko ( ) (4. listopadu 1894 Malyj Istopol v Charkovské gubernii – 28. srpna 1948 Moskva) byl sovětský vojevůdce, velitel tankové armády za druhé světové války. V roce 1945 dosáhl hodnosti maršál tankových vojsk, byl dvojnásobným hrdinou SSSR.\n\nNarodil se v rodině ukrajinského dělníka. Pracoval od třinácti let. Během První světové války bojoval v řadách ruského vojska v hodnosti vojína prakticky od počátku války. V prosinci roku 1917 přešel do Rudé gardy a odtud pak do řad Rudé armády. Během ruské občanské války v letech 1918–1920 pracoval jakožto politruk (vojenský komisař pro politické záležitosti) nejprve u pluku a později u brigády v legendární 1. jízdní armádě, které tehdy velel Semjon Michajlovič Buďonnyj. Buďonného jízdní armáda v roce 1920 bojovala proti Polsku.\n\nPo válce velel různým jednotkám a studoval na vojenské akademii M. V. Frunzeho. V roce 1937 byl jmenován vojenským atašé, v této funkci působil nejprve v Polsku a později v Číně. V červnu 1940 byl povýšen na generálmajora. Během druhé světové války působil nejprve jako velitel 5. tankové armády, ale již od podzimu 1942 prakticky až do konce druhé světové války velel 3. gardové tankové armádě.\n\nTato armáda pak pod jeho velením bojovala v bitvě u Stalingradu, v tankové bitvě u Kurska, vyznamenala se u Charkova i u Kyjeva, bojovala ve Slezsku. V závěru války se společně se 4. gardovou tankovou armádou D. D. Leljušenka zúčastnila bojů o Berlín v sestavě 1. ukrajinského frontu maršála I. S. Koněva. Válku zakončila v Čechách jakožto hlavní úderná síla Pražské operace.\n\nPrávě tanky 3. gardové tankové armády jakožto první dne 9. května 1945 časně ráno dorazily do Prahy směrem od Mělníka.\n\n\n\n\n\n"}
{"id": "341732", "url": "https://cs.wikipedia.org/wiki?curid=341732", "title": "Ferdinand Schörner", "text": "Ferdinand Schörner\n\nFerdinand Schörner (12. června 1892, Mnichov, Bavorsko – 2. července 1973, taktéž „\"Krvavý Schörner\"“) byl od prosince 1941 generál a od dubna 1945 polní maršál německého wehrmachtu za druhé světové války. Byl oblíbencem Adolfa Hitlera, který jej ve své závěti vybral jako nástupce vrchního velitele všech armád. Tuto funkci teoreticky zastával až do kapitulace Německa 7. a 8. května 1945. Prošel jako velitel válkou na východní frontě, na Balkáně a severu Finska. Od února 1945 velel skupině armád Střed (Mitte) na území Protektorátu Čechy a Morava. Byl nositelem mnoha vyznamenání, mimo jiné Pour le Mérite a Rytířského kříže s dubovými ratolestmi, meči a brilianty.\n\nSvoji přezdívku \"Krvavý Ferdinand\" získal díky svému tvrdému přístupu k nejbližším spolupracovníkům, důstojníkům a v podstatě všem vojákům. Nejvyšší i nižší důstojníci a mužstvo jím obecně pohrdalo zejména za brutální metody na svých podřízených a servilní postoj vůči nacistické špičce. Vrcholem jeho politiky byl rozkaz z roku 1945, kdy měli být všichni vojáci nalezeni za linií fronty bez písemného potvrzení, na místě bez soudu na jeho zodpovědnost popraveni. Stejně tak měli být popraveni na místě všichni dezertéři a zbabělci (die Feigheit), kteří utekli z boje. Trest smrti byl nařízen také na každého vojáka bez rozdílu hodnosti, který byl zatčen v civilním oděvu. V březnu 1945 chtěl Schörner nechat popravit generálmajora Hannse von Rohr, protože odmítl střílet vojáky, kteří unikli před sovětskými tanky. Nejvyšší velení německé armády (OKH) zmírnilo trest smrti na degradaci. Během Opavsko-ostravské operace na konci dubna 1945 dokonce neváhal postřílet část svého velitelského štábu, která nedůvěřovala v jeho vítězství ani ve chvíli, kdy bylo zřejmé, že Ostrava je definitivně ztracena a přístup na severní Moravu otevřen.\n\nKe konci války působil na straně německé armády proti povstání v Praze a neváhal vydávat další bezohledná nařízení. Schörner dokonce doporučil jednotkám v Praze, které byly obklíčeny, aby bez váhání zneužili bezbranné obyvatele města a použili je jako ochranné živé štíty. \n\nDo posledních dnů války utvrzoval Hitlera a Goebbelse o své bezměrné oddanosti a víře v nacistické Německo. Svoji vojenskou politiku na území Protektorátu zdůvodňoval například tím, že skutečným cílem Rudé armády není prioritně Berlín, ale metropole Čech a Moravy Praha. \"(Kdo je vládcem české kotliny, je skutečným vládcem Evropy)\". Svým vojskům Mitte slíbil, že pokud dodrží všechny jeho nařízení a příkazy, tak zachrání většinu armády od sovětského zajetí a proklestí si cestu na západ ke spojencům. Byl zastánce a vykonavatel nejpřísnější vojenské disciplíny, která často popravovala vojáky i za ne zcela prokázané přestupky. Nechával odsuzovat k smrti dokonce rozptýlené vojáky.\n\nParadoxně samotný Schörner 8. května u Jaroměře dezertoval, opustil celou svoji armádu a odletěl letadlem do Rakouska. Zde byl však za deset dnů u Salzburgu spojeneckými vojsky identifikován v civilním oděvu, zatčen a předán Sovětům.\n\nPoté, co jej Američané rozpoznali a odhalili, byl Schörner deportován do SSSR, kde byl až po sedmi letech vazby v roce 1952 odsouzen k 25 letům vězení. Trest mu byl však později snížen na 12 let a v prosinci 1954 byl propuštěn na svobodu a poté převezen do NDR. Zde mu byla nabídnuta funkce generálního inspektora lidové armády NDR. Tuto funkci však odmítl a v roce 1958 mu vláda východního Německa umožnila emigraci do Spolkové republiky Německa. \n\nV západním Německu byl však zatčen, uvězněn a obviněn z nezákonných poprav nejen německých vojáků, ale také dalších trestných činů. Byl odsouzen ke čtyřem a půl roku vězení. Propuštěn byl v roce 1963 a až do své smrti v roce 1973 žil v ústraní v Mnichově.\n\nNa konci šedesátých let poskytl rozsáhlý rozhovor italskému historikovi Mario Silvestrimu, ve kterém se soustředil spíše na svůj podíl na německo-rakouském vítězství v bitvě u Caporetta během první světové války, než na roli, kterou měl ve druhé světové válce. V době své smrti byl posledním německým polním maršálem; žádný jiný voják od té doby nebyl do této hodnosti povýšen.\n\nData povýšení\n\nVyznamenání\n"}
{"id": "341734", "url": "https://cs.wikipedia.org/wiki?curid=341734", "title": "DHL", "text": "DHL\n\nDHL Express (původně zkratka ze jmen zakladatelů – Dalsey, Hillblom a Lynn) je společnost patřící německé Deutsche Post World Net (DPWN), která poskytuje mezinárodní poštovní, spěšné, kurýrní, logistické a finanční služby. Společnost v roce 1969 založili Adrian Dalsey, Larry Hillblom a Robert Lynn.\n\nTrojice původně poskytovala kurýrní služby mezi kontinentálními Spojenými státy a Havají a poté rozšířili své podnikání dále. V roce 1998 Deutsche Post World Net začala získávat akcie DHL, v roce 2001 dosáhla majoritního vlastnictví a o rok později společnost kompletně koupila. V roce 2006 se členem skupiny DHL stala i společnost PPL.\n\nHlavní ředitelství DHL se nalézá v Bonnu a Londýně, pro Ameriku v Plantation na Floridě, zatímco pro Asijsko-pacifickou a EEMEA oblasti jsou ředitelství v Singapuru a Bahrajnu/Bruselu (v tomto pořadí).\n\nDHL má svou vlastní leteckou přepravu, European Air Transport (původně se sídlem v Bruselu) a DHL Air (se sídlem na letišti East Midlands ve Spojeném království). Na jaře 2008 se EAT se svou flotilou nákladních letadel Boeing 757SF a Airbus A300 přesídlila z bruselského letiště v Belgii na letiště Lipsko/Halle v Německu. Lipsko je nyní hlavní evropské letecké centrum společnosti DHL.\n\nHlavními konkurenty jsou FedEx, UPS, TNT a národní poštovní přepravci jako United States Postal Service (USPS) a Royal Mail. Nicméně DHL v malé míře spolupracuje s USPS, což jí umožňuje posílat drobné zásilky sítí USPS. Službou jménem DHL@Home tedy společnost šetří za nákladné cesty do obydlených oblastí, aby doručila jediný balíček.\n\nSpolečnost je známá svou schopností nabídnout celosvětovou nákladní i zásilkovou přepravu (včetně zemí jako jsou Irák či Barma). Vzhledem k tomu, že je DHL vlastněno německou společností, není ovlivněno americkými embargy a sankcemi, takže mohou přepravovat náklad i na Kubu či do Severní Koreje. Počínaje rokem 2006 Dutsche Post World Net spustila svou iniciativu jménem First Choice, která se týká všech jejích obchodních organizací. Ta má za úkol pomoci DHL a její mateřské společnosti Deutsche Post World Net (DPWN) posílit komunikaci se zákazníky, právě tak jako upevnit jejich loajalitu a zlepšit efektivitu všech nabízených produktů a služeb.\n\nDHL může před kompletním doručení zásilky vyžadovat po mezinárodních příjemcích uhrazení a dokázání platby celních poplatků na zahraniční bankovní účty. Některé případy mohou zahrnovat fyzickou návštěvu banky nebo lokální pobočky DHL. Společnost také sponzoruje MLB (Major League Baseball) a Hometown Heroes.\n\nDHL se dělí na čtyři části:\n\nSpolečnost začala jako kurýrní služba mezi San Franciscem a Honolulu v roce 1969. V několika následujících letech expandovala do Pacifiku a brzy i do Evropy. Všechny lety ve Spojených státech zajišťovalo DHL Airways (v roce 2003 přejmenováno na ASTAR Air Cargo). Na první letecké lince DHL stále pracuje více než 550 pilotů.\n\nMetody přepravy mají nesmírný vliv na životní prostředí a právě DHL odpovídá za znečištění vydávané ze svých dopravních prostředků. Odhalení nepříznivých vlivů znečištění přimělo DHL k diskuzi o implementování alternativních možností, které jsou šetrnější k okolí. Tato diskuse vyústila ve stanovení cílů přátelských k životnímu prostředí. DHL plánuje zmírnit negativní dopady způsobené jeho pozemní činností, což zlepší celkovou efektivitu přepravy a procesů, které ho posouvají k dosažení environmentálních požadavků stanovených vládou.\n\nZa intenzivnější opatření můžeme považovat fyzickou kontrolu množství znečištění pomocí používání alternativních paliv. V souladu s touto myšlenkou společnost proměnila své dopraví prostředky v spolehlivé doručovací flotily. Palivo bylo vyměněno za stlačený zemní plyn, který pohání již 50% nákladních aut. Díky EMS (Environmental Management System), který byl založen, aby vyvíjel ekologické cíle a dosahoval jich, cestuje DHL ekologicky.\n\nDHL se získáním Airborne Express stalo majoritním dopravcem malých balíčků.\n\nPodle průzkumu Compete.com z roku 2008 doménu dhl.com navštíví ročně nejméně 6,8 milionů návštěvníků.\n\nV září 2005 DHL vyhrálo soudní spor s ochránci zvířat. Společnost byla totiž vystavena zastrašující kampani kvůli spolupráci s Huntingdon Life Sciences. Rozsudek aktivistům zakazuje přiblížit se na 50 metrů k jakékoliv provozovně DHL včetně domů jejich zaměstnanců (týká se všech 288 budov DHL a domovů jeho 18 000 zaměstnanců ve Spojeném království) a veškeré organizované demonstrace v okolí 100 metrů.\n\nDHL Aviation je dceřiná společnost DHL, která má k dispozici flotilu více než 70 letadel, které poskytují služby vzdušné přepravy.\n\nDHL také vlastní největší soukromé letiště v USA (Wilmington v americkém státě Ohio). Jonathan Baker, ředitel oddělení styku s veřejností, řekl, že toto bude zavřeno, jakmile společnost ukončí vztahy s ABX Air a ASTAR Air Cargo.\n\nV květnu 2008 DHL přesunula své centrální skladiště do Lipska v Německu, což vede ke znatelnému zlepšení služeb pro Evropskou unii.\n\n"}
{"id": "341735", "url": "https://cs.wikipedia.org/wiki?curid=341735", "title": "Radiant", "text": "Radiant\n\nRadiant je v astronomii označení bodu na obloze, z něhož zdánlivě vyletují meteoroidy daného meteorického roje.\n\nVedlejší nákres schematicky znázorňuje stopy meteorů na noční obloze. Prodloužením jejich drah lze konstatovat, že se protínají v jednom bodě, který je na nákresu označen kroužkem. Protože pohyby Země i meteorického roje ve sluneční soustavě jsou malé, lze tento bod považovat za neměnný. Souhvězdí, v němž se tento bod nachází, pak slouží pro označení meteorického roje; například radiant perseid leží v souhvězdí Persea.\n\nMeteorické roje jsou důsledkem sloupců prachu a drobných úlomků, které za sebou zanechávají komety. Tento prach a částice letí ve směru pohybu komety; meteorický roj vzniká, jestliže se atmosféra Země dostane se zbytky komet do styku. Vzhledem k tomu, že úlomky se pohybují všechny přibližně stejným směrem, meteoroidy dopadající do atmosféry zdánlivě vyletují z jednoho bodu na dráze komety.\n"}
{"id": "341741", "url": "https://cs.wikipedia.org/wiki?curid=341741", "title": "Seznam hrdinů ČSSR", "text": "Seznam hrdinů ČSSR\n\nSeznam nositelů státního vyznamenání čestného titulu hrdina ČSSR je zpracován podle údajů uložených v úřední matrice Kanceláře prezidenta Československé socialistické republiky. Bylo uděleno 31 těchto titulů, po roce 1990 byla 32. zlatá hvězda hrdiny ČSSR darována Národnímu muzeu.\n\n\n"}
{"id": "341747", "url": "https://cs.wikipedia.org/wiki?curid=341747", "title": "Finské velkoknížectví", "text": "Finské velkoknížectví\n\nFinské velkoknížectví (finsky \"Suomen suuriruhtinaskunta\"; rusky \"Великое княжество Финляндское\", \"Velikoje kňažestvo Finljandskoje\") byl státní útvar v severovýchodní Evropě ustavený po finské válce v roce 1809 a existující až do roku 1917 jakožto autonomní součást Ruské říše. Území velkoknížectví bylo o 22 000 km² (zhruba rozloha Moravy) větší než je území dnešní Finské republiky, protože ta ztratila v době 2. světové války většinu své části Karélie spolu s koridorem Pečenga; nicméně, větší část původních hranic velkoknížectví se kryje s těmi dnešními.\n\nDřívější vládci Finska, švédští králové, sice přijali od roku 1556 titul \"vévoda finský\" (od r. 1581 pak \"velkovévoda finský, karelský, ingrijský a votský\"), nicméně Finsko jako takové bylo po celou dobu švédské vlády integrální součástí Švédska a netvořilo zvláštní správní jednotku.\n\nVelkoknížectví bylo prvním samosprávným finským územím v dějinách, státoprávní a hospodářské podmínky v něm panující výrazně napomohly vzniku novodobého finského národa a zkušenosti ze „stýkání a potýkání“ se s Rusy determinovaly dějiny samostatného Finska a postoje Finů i v následující epoše.\n\nPo porážce Švédska ve finské válce v roce 1809, bylo území dnešního Finska obsazeno Ruskem. Smlouvou v Hamině (Fredrikshamn) švédská říše byla nucena vzdát se Finska ve prospěch Ruska. Už předtím, 28. března t. r., ruský car Alexandr I. potvrdil na stavovském shromáždění v městě Porvoo Finsku celou řadu privilegií a práv pocházejících z doby švédské nadvlády (jako byla například existence stavovského sněmu, vlastní zákony) a ustavil Finské velkoknížectví jakožto autonomní provincii v rámci Ruska. Roku 1816 se pak car zavázal, že státoprávní statut darovaný Finsku bude dodržován i ze strany jeho následníků na trůnu.\nV první polovině 19. století se Rusové snažili ve Finsku potlačit vliv místních švédských elit a omezit tak další politickou a kulturní orientaci země na Švédsko. V rámci této politiky paradoxně podporovali finské národní hnutí a finský jazyk. V roce 1828 byla na Helsinské univerzitě otevřena katedra finského jazyka a v roce 1850 ustavena profesura finštiny. Za vlády Alexandra II. v roce 1863 byla finština zrovnoprávněna jako oficiální úřední jazyk země. Ruská imperiální moc tak přímo i nepřímo podporovala finizaci Finska. Ze stejných důvodů bylo hlavní město přesunuto z Turku (Åbo) do doposud nevýznamných Helsinek (Helsingfors). Poměrně dlouhou dobu bylo Finsko viděno očima Rusů jako nevýznamná \"okrajina\" Ruska a vhodná destinace pro odpočinkové pobyty ruské šlechty i carské rodiny.\nPředevším od konce 80. let 19. století a hlavně na konci 90. let 19. století a na začátku 20. století se postoje ruského centra k Finsku měnily. V rámci rusifikačních snah byla postupně prosazována politika větší integrace Finska do Ruské říše spojená s osobnostmi gubernátorů Nikolaje Ivanoviče Bobrikova v letech 1898–1904 a Franze Alberta Seyna v letech 1909–1917. Historicky posledním generálním guvernérem Finska byl Konstituční demokrat Nikolaj Vissarionovič Někrasov. Ten nebyl zastáncem rusifikace a navrhoval Finsku větší autonomii, v lepším případě úplnou nezávislost.\n\nTu Finsko za změněných podmínek vyhlásilo 6. prosince 1917 a definitivně obdrželo (uznáním ze strany nově vzniknuvší Ruské sovětské republiky) 4. ledna 1918.\n\nRuský car vládl ve Finsku jako finský velkokníže, což znamenalo, že země měla jistou administrativní nezávislost, nestala se pouze gubernií Ruské říše jako Ukrajina (Malá Rus) nebo Polské království (po roce 1863). Hlavním představitelem ruské moci v zemi byl gubernátor (generální guvernér). Jemu po boku, ale s menšími pravomocemi, stál Carský finský senát, doprovázený u carského dvora v Petrohradě svým ekvivalentem, Výborem pro finské záležitosti, jehož předsedové měli přímý styk s carem a předkládali mu návrhy a doporučení senátu. Mocenskou protiváhou senátu byl finský zemský sněm, byť ten se pravidelně začal scházet (s výjimkou holdovacího sněmu v Porvoo) až od roku 1863. Sněm byl čtyřkomorový, v roce 1906 zreformovaný na jednokomorový, už zcela moderní parlament (do něj jako první v Evropě (!) mohly volit a být voleny i ženy); měl malé zákonodárné pravomoci, ale na druhou stranu, bez jeho souhlasu nemohli carové vydávat pro Finsko zákony – krom těch málo oblastí správy, nad nimiž měli neomezenou moc, tj. například cla. Přes některé pokusy nebylo Finsko nikdy spravováno v ruském jazyce, ale mělo vlastní úřední jazyky: švédštinu a od roku 1883 finštinu.\n\nKromě vlastních zákonů a zákonodárství mělo Finské velkoknížectví vlastní armádu a kadetní školy, což znamenalo, že finští občané nebyli nuceni (ale měli tu možnost) sloužit v ruské carské armádě a mimo území Finska. Tato skutečnost se stala ústředním bodem konfliktu mezi Finy a carskou vládou, která se po roce 1899 snažila systematicky zrušit samostatnost finské armády, což se jí v roce 1901 podařilo.\n\nFinsko mělo také autonomní školství s nepovinnou výukou ruského jazyka a vlastními učebními texty. Autonomie se do počátku 20. století také týkala pošty a cel. I tyto dvě oblasti začaly být v rámci integračních snah trnem v oku petrohradských vládních kruhů. Hlavním protifinským argumentem se i po revoluci roku 1905 stal prerogativ o jednotě a nedělitelnosti Ruska. Vedle zavedení povinné vojenské služby v ruské armádě a zrušení nezávislého statusu finské armády v roce 1901, byl další ranou finské autonomii zákon z roku 1912, který umožňoval ruským občanům službu v aparátu finské administrativy.\n\nNa začátku 1. světové války v roce 1914 měla ruská vláda připravený rozsáhlý rusifikační program, který nasvědčoval tomu, že se Petrohrad rozhodl s finskými specifiky skoncovat. Tento program se týkal především finských zákonů a celého právního systému, pošt a komunikací vůbec nebo zavedení dohledu nad Helsinskou univerzitou. Díky průběhu první světové války se program nepodařilo nikdy realizovat.\n\n\n"}
{"id": "341749", "url": "https://cs.wikipedia.org/wiki?curid=341749", "title": "Leonidy", "text": "Leonidy\n\nLeonidy jsou meteorický roj spojený s mateřskou kometou Tempel-Tuttle. Jde o jeden z nejvýraznějších a nejčastěji pozorovaných meteorických rojů. Své maximum – období, kdy je vidět nejvíce meteorů – má okolo 17. až 18. listopadu. Jeho radiant leží v „hřívě“ souhvězdí Lva.\n\nDráhu proudu meteoroidů, které tento roj vyvolávají, vypočítal roku 1866 italský astronom Giovanni Schiaparelli. Francouz Urbain Le Verrier a Němec Teodor von Oppolzer nezávisle na sobě dospěli k závěru, že meteory tohoto roje se pohybují po stejné dráze jako tehdy objevená kometa, dnes označovaná P55/Tempel – Tuttle. Později byly nalezeny mateřské komety i jiných meteorických rojů. Proud meteoroidů Leonid je rozložený podél dráhy komety Tempel – Tuttle, nemá však všude stejnou hustotu. Nejhustší je nedaleko dráhy komety a kdykoliv Země prolétá takovým zhuštěním, lze pozorovat spršku meteorů.\n\nNejpozoruhodnějším pozorováním byl déšť Leonid v listopadu 1833, kdy bylo pozorováno přes 46 tisíc meteorů za hodinu. Yaleský matematik Denison Olmsted tehdy vysvětlil, že vyletování meteorů z jednoho bodu (radiantu) je důsledkem perspektivy. Statisíce meteorů, které té noci zazářily, se pohybovaly podél rovnoběžných drah. Proto zdánlivě vyletovaly z jediného bodu, který byl nazván radiant („vyzařující“). Podle polohy tohoto radiantu (rektascenze 153°, deklinace +22°) v souhvězdí Lva (latinsky \"Leo\") byl meteorický roj nazván Leonidy. Zjištění, že meteory mají kosmický původ a nejsou čistě atmosférickým jevem, jak napovídá význam řeckého slova \"meteoros\" – „vznášející se v ovzduší“ – bylo neméně překvapivé než neobvyklý pohled na „déšť padajících hvězd“. Tento poznatek vzbudil zájem o studium meteorů a vznikl nový obor, meteorická astronomie. \n\nDéšť Leonid se v minulosti vyskytl také v letech 902, 934, 1037, 1202, 1366, 1533, 1799 atd. Tyto údaje dokazují, že velmi hustý oblak prachu z mateřské Temple – Tuttleovy komety se po její dráze vrací po přibližně 33 letech (přesně za 33,25 roku). Při průletu Země tímto oblakem v noci 17. listopadu 1966 bylo za 20 minut pozorováno až 100 000 meteorů. Tehdy bylo též s pomocí radarových měření zjištěno, že průměr proudu Leonid činí přibližně 35 000 km. Jejich aktivitu lze pozorovat od 14. do 21. listopadu, průměrná rychlost meteoroidů je asi 71 km/s.\n"}
{"id": "341765", "url": "https://cs.wikipedia.org/wiki?curid=341765", "title": "Abi Harding", "text": "Abi Harding\n\nAbi Harding (* 1982, Bristol) je saxofonistkou a vedlejší vokalistkou anglické indie – alternative rock kapely The Zutons, která se zformovala v Liverpoolu v roce 2001.\n\nHardingová je jednou ze čtyř dcer evangelického kněze z Bristolu. Navštěvovala školu ve Wavertree, Liverpool, kde údajně byla obětí šikany kvůli svému ne-liverpoolskému přízvuku, a přitom hrála na flétnu. Po několika letech vyměnila flétnu za saxofon, u kterého zůstala.\n\nV roce 1998 šestnáctiletá Abi, její matka, starší sestra Eli a mladší Lizzie, utrpěli vážnou dopravní nehodu, zaviněnou kanadským turistou, který čelně narazil do auta Hardingových. Z nehody se Abi dostala s těmi nejhoršími zraněními, včetně zlomené páteře. Několik měsíců strávila v nemocnici.\n\nStejně tak jako byla Abi schopnou saxofonistkou, měla i zlato v hrdle a tak si ve svých náctinách přivydělávala soutěžením a vystupováním v karaoke kláních v liverpoolských hospodách.\n\nDo původně čtyřčlenné skupiny The zutons se Hardingová dostala prostřednictvím jednoho z členů kapely. Sean Payne, bubeník skupiny, s kterým je Abi momentálně zasnoubená, ji nabídl doprovázení jejich vystoupení hrou na saxofon. Zbytku kapely se zakomponování saxofonu do hudby zamlouvalo, a po několika měsících se Abi Harding stala plnohodnotným členem kapely.\n\nAbi vždy byla velmi populárním členem kapely The Zutons, neboť svým svěžím vzhledem a pravidelnými rozhovory si jistou popularitu získala. Často nosí krátké šaty nebo minisukně a charakteristické pro ni je – barefooting, aneb chození a vystupování bosa. Pro britský tisk také uvedla, že jako první věc, kterou si užívá ráno je projížďka na kole; dále že má slabost pro čokoládu a má ráda spodní prádlo La Perla. Mezinárodním magazínem \"For Him Magazine\" byla Abi Harding zvolena v roce 2007 95. nejvíce sexy ženou na světě.\n"}
{"id": "341766", "url": "https://cs.wikipedia.org/wiki?curid=341766", "title": "Válka proti terorismu", "text": "Válka proti terorismu\n\nVálka proti terorismu (též válka s terorismem, válka proti teroru, \"War on Terror\") je obecný termín pro řadu vojenských, politických, právních a náboženských akcí započatých vládou Spojených států amerických jako odpověď na teroristické útoky z 11. září 2001. Nejedná se o konkrétní konvenční válku; termín představuje širší koncepci dlouhodobé strategie nadnárodního významu.\nOficiální cíle války proti terorismu jsou čelit teroristickým hrozbám, zabránit teroristům v jejich činech a potlačit vliv teroristických organizací jako je např. Al-Káida. Američany válka proti terorismu stojí 250 milionů dolarů denně.\nVálka proti teroru a opatření, která s ní souvisejí, se staly zdrojem kontroverze; kritici zmiňují, že byla použita k ospravedlnění agrese - vydávané za preventivní válku -, porušování lidských práv a k ospravedlňování jiného porušování mezinárodního práva.\n\nTermín války proti teroru nebo terorismu byl používán už dříve (poprvé zřejmě v roce 1881 v souvislosti s anarchismem), v novodobém kontextu jej jako první použil George W. Bush dne 20. září 2001.\n\nVálka proti terorismu zahrnuje mnoho (zejména vojenských) operací na mnoha místech planety (zejména Blízký Východ a Střední Asie). Hlavním aktérem jsou Ozbrojené síly Spojených států amerických a jejich koaliční spojenci z celého světa. Jednou z hlavních operací je Operace Trvalá svoboda týkající se války v Afghánistánu a operací v Somálsku a na Filipínách. Mezi další patří válka v Iráku, a pak dále protiteroristický boj v mnoha místech na světě, např. v Maroku, Saúdské Arábii, Libanonu, aj.\n\nPřízeň nebo averze vůči koncepci války proti terorismu se měnila v průběhu času, jak ve Spojených státech tak v zemích spojenců a zbytku světa. Obecně vzato byla krátce po 11. září přijata čelnými představiteli většiny zemí prvního světa (jistou výjimku tvořili Francie a Německo); postupně ale ztrácela na podpoře (a tento trend trvá).\n\nMezi největší proponenty patří skupina neokonzervativních politiků v administrativě prezidenta George W. Bushe, americké konzervativní i liberální think tanky, výrobci zbraní, dodavatelé vojenské techniky a firmy, patřící mezi kontraktory v přestavbě postsaddámovského Iráku.\n\nMezi odpůrce patří rozličné skupiny politických aktivistů a občanských sdružení (zejména ve Spojených státech, méně v Británii a jinde).\n\nProti válce proti terorismu se postavili také někteří politici, například americký senátor za Texas a někdejší prezidentský kandidát Ron Paul a britský ministr zahraničí David Miliband. První zmiňovaný uvádí, že terorismus je taktika, proti které nelze efektivně bojovat konvenčním způsobem.\n\nArgumentem a cílem zastánců této strategie je vymýcení světa od terorismu, odpůrci poukazují na hrozbu vojensko-průmyslového komplexu a tvrdí, že pokračování povede k větší nestabilitě ve světě.\n\n\nCo se týče regionů, na kterých doposud došlo k bitvám nebo útokům v rámci války proti teroru, pak byly nejčastěji postihnuty oblasti střední a západní Asie, region Blízkého východu, Afrického rohu, v méně častých případech se ale daným událostem došlo i v Evropě, Severní Americe, severní Africe, a dalších — dá se mluvit o konfliktu s (téměř) celosvětovým rozsahem.\n\nPro válku proti teroru se stala typická strategie vzdušných útoků (sestřelování ze vzduchu, vypouštění raket, shazování bomb), speciálně útoky s použitím dronů.\n\nS použitím vzdušných útoků drony začala administrativa George W. Bushe – kromě toho, co definovala jako válečné zóny v Afghánistánu, Iráku také v dalších třech zemích: Pákistánu, Jemenu a Somálii. Bush schválil 57 dronových úderů. Barack Obama a jeho vedení války proti teroru zaznamenalo postupný a poměrně strmý vzrůst použití dronů – ke konci jeho období na zhruba desetinásobek. Souběžně s tím postupně navyšoval i 'tradiční' vzdušné bombardování. Obama (potažmo jeho generálové) zavedli tzv. signature strikes, česky přibližně: údery podle vzoru. U tohoto typu útoku nemusel být cíl identifikován jako hledaný terorista; k opodstatnění udeřit stačily určité indicie – a to až tak vágní jako třeba „dospělý muž v tradičním náboženském úboru“. Souběžně se vzrůstajícím počtem útoků klesá transparentnost ohledně identity obětí a zdali patřili mezi teroristy nebo civilisty. Poslední roky Obamy ve funkci Pentagon přestal rozlišovat, kolik zabitých lidí patřilo mezi civilisty a automaticky označuje všechny jako \"nepřátelské bojovníky\" (\"enemy combatants\"). Podle vlastních dokumentů americké CIA v 80 % případů nedojde k identifikaci obětí vzdušných útoků.\n\nZa úřadování administrativy George W. Bushe shodily americké ozbrojené síly na různé cíle v rámci války proti teroru v průměrně 24 bomb za den, tj. 8750 ročně. Během administrativy Baracka Obamy to bylo 34 bomb denně, tj. 12 500 ročně. Obamova spotřeba bomb však vykazovala vzrůstající tendenci – s 40% nárůstem od roku 2015, kdy americká armáda shodila kolem 20 tisíc bomb a raket, zejména v Sýrii, Iráku; tolik, že během tohoto období hlásila jejich nedostatek s neschopností je dostatečně rychle vyrábět a v roce 2016 se dostala na 26 171 shozených bomb, podle jiných zdrojů dokonce 31 tisíc. \nZa první rok Donalda Trumpa v úřadu shodila americká armáda 44 096 bomb, tj. cca 121 denně, nebo každých 12 minut jednu s perspektivou vzrůstu na 144 denně, tj. v průměru jednu za každých 10 minut. Trump se též vyjádřil v tom smyslu, že dává svým generálům „zelenou“ ohledně toho, kde kdy a jak pomocí dronů i klasických vzdušných sil zaútočí, koho zabijí. Pouze útoky dronů zabíjejí za úřadování Trumpa 80× více obětí než za Bushe, s účinností 2 % zasáhnout teroristy, jež jsou v hledáčku CIA.\n\nNehumánní způsob vedení zejména irácké fáze války byl satirizován britským komikem Sachou Baronem Cohenem ve filmu Borat, kde Cohen nechává svého hrdinu podporovat americkou válku teroru namísto války proti teroru uvedením slov \"war of terror\" namísto \"war on terror\" či vyjádřit přání, aby George Bush popil krve každé Iráčanky a každého iráckého dítěte a aby americká vojska zničila Irák do té míry, aby ani jediná ještěrka nepřežila v irácké poušti po dalších tisíc let.\n\n\n\n"}
{"id": "341771", "url": "https://cs.wikipedia.org/wiki?curid=341771", "title": "Beck (rozcestník)", "text": "Beck (rozcestník)\n\nPříjmení Beck nosí více různých osobností:\n\n\n\n\n"}
{"id": "341779", "url": "https://cs.wikipedia.org/wiki?curid=341779", "title": "Pioneer 9", "text": "Pioneer 9\n\nPioneer 9, bezpilotní sonda z roku 1968 organizace NASA z USA určená k průzkumu meziplanetárního prostoru. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1968-100A.\n\nProgram mise byl obdobný, jako let předchozích sond Pioneer 5–8, tedy průzkum meziplanetárního prostoru. Opět bylo na programu měření částic a magnetických polí. Protože každá z uvedených čtyř sond působila v jiném prostoru, výsledky měření přinesly zajímavá srovnání. Podobný výzkum prováděly o pár let později vyslané sondy Helios 1 a Helios 2.\n\nSondu postavila firma TRW z USA na objednávku NASA, byla identická se sondou Pioneer 8. Její hmotnost byla necelých 66 kg. Nese osm měřících přístrojů: magnetometr, detektor slunečního plazmatu, měřicí přístroje hustoty elektronů v prostoru mezi sondou a Zemí, kosmického záření, kosmického prachu, elektrického pole.\n\nS pomocí rakety Delta DSV 3E1 (Cospar 1968–100B) odstartovala sonda z rampy na kosmodromu Eastern Test Range na Floridě dne 8. listopadu 1968. Brzy poté se dostala na požadovanou oběžnou dráhu ve vzdálenosti 113–148 milionů km od Slunce, tedy mezi drahami Země a Venuše. Oběžná doba byla 298 dní. Sonda předávala na Zem požadované údaje až do roku 1983, kdy ukončila vysílání.\n\n"}
{"id": "341782", "url": "https://cs.wikipedia.org/wiki?curid=341782", "title": "Privilegium minus", "text": "Privilegium minus\n\nPrivilegium minus je jeden z nejdůležitějších středověkých rakouských státoprávních dokumentů, vydáno bylo 19. září 1156 císařem Fridrichem Barbarossou pro Jindřicha Jasomirgotta z rodu Babenberků a jeho druhou manželku Teodoru. Tento dokument povyšoval Rakousko z dosavadního markrabství na vévodství. Vláda v zemi byla zaručena Babenberkům a to dědičně bez ohledu na pohlaví. Bezdětný panovník mohl zemi odkázat dle svého vlastního uvážení a bez účasti šlechty. \n\nJako \"privilegium minus\" je tato listina označovaná od roku 1852 (poprvé W. Wattenbach), aby se odlišila od tzv. \"privilegia maius\", padělku vévody Rudolfa IV. ze 14. století. \n\nUdělení tohoto významného privilegia bylo plodem kompromisu mezi Jindřichem Jasomirgottem a Jindřichem Lvem z welfské dynastie, kteří si oba nárokovali titul vévody bavorského. Jindřich Jasomirgott se zřekl Bavorského vévodství, Jindřich Lev naopak Východní marky (tedy Rakouského markrabství) a vazba rakouských zemí na Bavorsko byla nadále zrušena. Císař následně povýšil Východní marku na vévodství a to udělil v léno Jindřichu II. Jasomirgottovi a jeho manželce Theodoře. \n\nTato část privilegia úzce souvisí s tehdejší dynastickou situací: vévodský pár měl roku 1156 pouze pětiletou dceru Anežku, synové Leopold a Jindřich se narodili teprve o rok, respektive o dva roky později. Společné udělení země v léno oběma manželům mělo posílit pozici vévodkyně, i když jí nedávalo reálná vladařská práva, a kdyby Jindřich II. Jasomirgott, jemuž bylo v této době již téměř padesát let a měl pouze dva bratry zasvěcené duchovnímu životu, zemřel, snad by jí i umožnilo ujmout se regentství. \n\nDalší dva články privilegia zajišťovaly, aby mohla zemi v případě, že by vévodský pár neměl syny, zdědit dcera. Za prvé se jednalo o výsadu ženského nástupnictví: dcery vévodského páru měly stejná práva jako synové, pouze však v případě, že vévoda neměl mužského dědice. Rakouské vévodství se tak stalo tzv. ženským lénem. Druhý článek garantoval právo, na jehož základě mohl vévodský pár v případě bezdětnosti svobodně určit svého nástupce, tedy tzv. \"libertas affectandi\". Vybraný nástupce musel sice přijmout zemi v léno od císaře, ale to bylo v tomto případě chápáno pouze jako formální akt. Toto právo pak mohl vévoda samozřejmě využít k posílení nároků manžela své dcery. \n\nNa základě \"privilegia minus\" byl rakouský vévoda navíc osvobozen od povinné účasti na říšských sněmech s výjimkou těch, které se konaly v Bavorsku, byl vrchním soudcem ve svých zemích (vévodství mu bylo uděleno \"cum omni iure\", tedy se vším právem), bojovat pod říšskými praporci měl jen v případě, že by bylo ohroženo jeho vlastní panství nebo se válčilo v sousedních zemích. Zde se nejednalo jen o otázku politické prestiže, ale o věc finanční úlevy. Vyzbrojení a živení vojska i výprava na říšský sněm byly totiž relativně nákladnými záležitostmi a vévoda tak nadále nemusel, pokud sám nechtěl, vynakládat na tyto věci ne nepodstatné částky.\n\n"}
{"id": "341783", "url": "https://cs.wikipedia.org/wiki?curid=341783", "title": "Strain 121", "text": "Strain 121\n\nStrain 121 je pojmenování pro blíže neurčenou hypertermofilní archebakterii z třídy Thermoprotei, která byla nalezena v roce 2003 v hydrotermálním průduchu v Puget Sound, USA. Ukázalo se, že se tento mikrob množil i při teplotách dosahujících 121 °C, a teprve teplota 130 °C zastavovala jeho růst. Tím je rekordmanem na přežití ve vysokých teplotách.\n\nPřed objevem Strain 121 se mělo za to, že patnáctiminutový var v autoklávu zabije vše živé.\n\nMetabolismus tohoto archea je založen na redukci oxidů železa.\n\n\n\n"}
{"id": "341785", "url": "https://cs.wikipedia.org/wiki?curid=341785", "title": "Sekt", "text": "Sekt\n\nSekt či někdy také šumivé víno je označení alkoholického nápoje, které je vyráběno primárním či sekundárním kvašením vína a nebo moštu. Sekt je šumivý nápoj, který je skladován ve skleněných láhvích s korkovým a nebo plastovým uzávěrem, jejž je možné tlakem sektu vytlačit z láhve.\n\nOznačení sekt je převzato z Německa, kde bylo používáno od 18. století. Název sekt je občas zaměňován s názvem šampaňské víno, kterým se ale mohou honosit pouze vína z francouzské oblasti Champagne. Od roku 1908 se totiž jedná o chráněnou značku. Dalšími šumivými víny jsou španělská cava, italské prosecco, lambrusco, asti spumante.\n\n\nSekt se vyrábí dvojí cestou z vína, které je nejčastěji v podobě suchého kyselejšího vína. V první fázi dojde k lisování hroznů, čímž se zabrání vzniku oxidantních látek a tříslovin. Klasickou a původní metodou je kvašení vína v láhvi, které je ve Francii nazýváno jako \"Méthode Champenoise\".\n\nMéthode Champenoise je tradiční postup výroby šumivých vín v Champagni a je založen na druhotném kvašení v láhvi. K ručnímu sběru hroznů, které se vyznačují nižším obsahem cukrů a výraznou kyselinkou, dochází již 100 dní po odkvětu, kdy má hrozen nejvyšší kvalitu. Hrozny jsou opatrně lisovány, do moštu přidány kvasinky a proběhne první kvašení v kádích, vzácně v dubových sudech. Následuje scelování a stáčení vína do lahví, do nichž se přidává tirážní likér, což je směs třtinového cukru, kvasinkové kultury a \"starého\" vína. Láhev se uzavře korunkovým uzávěrem a uloží do vodorovné polohy. Nastává druhotné kvašení a vzniklý CO proměňuje tiché víno v šumivé. Tato metoda vyžaduje nejméně 9 měsíců následného vyzrávání vína před odstraněním sedimentů. Odumírající kvasinky se rozkládají a obohacují víno o specifickou chuť i vůni. Vrcholná fáze výroby představuje setřásání sedliny na zátku. V praxi to znamená, že lahve jsou obrácené zátkou dolů, nakloněné a každý den se přetřásají. Následně jsou hrdla lahví ochlazena, po otevření láhve vystřelí zmrzlé sedimenty ven a tím končí fáze odkalení. Obsah láhve se doplní buď suchým vínem – tak vznikají vyhlášená šampaňská vína v kategorii \"brut nature\" bez přidaného cukru, nebo se doplní expedičním likérem – směsí vína a cukru na škále \"extra brut\" až \"doux\". Tím se reguluje sladkost výsledného vína. Lahve jsou uzavřeny korkovou zátkou a zabezpečeny drátěným košíčkem.\n\nU ostatních šumivých vín, byť vyrobených týmž postupem, je povoleno používat označení méthode traditionnelle (tj. označení šampaňského mohou mít jen vína vyrobená v Champagne). Druhou metodou je kvašení v tanku nazývané \"charmat\", které je z hlediska výrobních nákladů značně levnější a umožňuje větší objem produkce. \"Charmat-Martinotti\" nebo také Charmatova metoda je jednou z nejrozšířenějších a vyrábí se s ní lehká, jemná šumivá vína. Je založena na principu druhotného kvašení v nerezových ocelových tancích, z nichž se kapalina stáčí do lahví pod tlakem. Výroba je poměrně rychlá a trvá „jen“ několik týdnů. Používají se především odrůdy, které nejsou tak drahé jako Pinot noir nebo Chardonnay.\n\nVyrábějí se v uzavřených nádobách do přetlaku 0,25 MPa.\n\nV Česku je nejznámější a nejprodávanější sekt vystupující pod značkou Bohemia Sekt, který se vyrábí ve Starém Plzenci nedaleko Plzně. Dále se v Česku výrobou sektu zabývá například vinařství Tanzberg nebo Mělnické vinařství Jiřího Lobkowicze Château Mělník.\n\n\n"}
{"id": "341792", "url": "https://cs.wikipedia.org/wiki?curid=341792", "title": "STS-82", "text": "STS-82\n\nSTS-82 nebo HST SM-2 (Hubble Space Telescope Servicing Mission) byla mise amerického raketoplánu Discovery, v pořadí již druhá servisní mise k Hubbleovu vesmírnému dalekohledu. Během této mise proběhlo 5 výstupů do vesmíru (EVA), v jejichž průběhu členové posádky vyměnili některé části dalekohledu a nainstalovali nové. Dále během ukotvení dalekohledu v nákladovém prostoru raketoplánu došlo pomocí zážehu orbitálních motorů OMS ke zvýšení oběžné dráhy zhruba o 10 km.\n\n\nStart raketoplánu Discovery z rampy 39-A na Kennedyho vesmírném středisku se uskutečnil 11. února 1997 v 03:55:17 místního (východoamerického) času (08:55:17 UTC). Odpočítávání proběhlo bez problémů, raketoplán odstartoval dokonce o jeden den dříve oproti plánu. Okamžitě po navedení na oběžnou dráhu ve výšce 557-580 km začal raketoplán stíhat dalekohled. Před očekávaným spojením raketoplánu s dalekohledem proběhla kontrola a příprava manipulátoru RMS a nářadí. Astronaut Hawley kamerou zkontroloval všechny zařízení umístěné v nákladovém prostoru. Během druhého letového dne se v kabině raketoplánu snižoval tlak jako součást příprav na výstup astronautů do otevřeného vesmíru.\n\nZachycení dalekohledu proběhlo 13. února. Teleskop byl již na zachycení připraven – měl zavřený kryt optiky a všechny jeho antény byly v bezpečnostní poloze. V čase 08:34 UT zachytil astronaut Hawley dalekohled manipulačním ramenem raketoplánu. Chvíli před 09:00 UT byl teleskop upevněn v nákladovém prostoru Discovery. Vzápětí Hawley provedl vizuální inspekci povrchu dalekohledu pomocí kamery na konci manipulátoru RMS.\n\n14. února v čase 04:35 UT zahájila dvojice astronautů Lee a Smith první výstup do otevřeného prostoru. Během první hodiny výstupu připravovali nářadí a na konec manipulátoru RMS instalovali úchytky na nohy. První úkol výstupu bylo nahradit původní spektrometr GHRS (Goddard High Resolution Spectrograph) za nový přístroj STIS (Space Telescope Imaging Spectrograph), který umožnil dalekohledu získávat 30krát víc údajů z 500krát širšího pásma frekvencí. Lee vlezl dovnitř dalekohledu, odpojil kabely od GHRS a s pomocí svého kolegy vytáhl GHRS ven. Po provizorním uložení GHRS v nákladovém prostoru Smith uvolnil STIS a zasunul ho do dalekohledu. Po skončení této operace se Lee vrátil do dalekohledu, zkontroloval usazení přístroje a připojil zbývající kabely. Následně GHRS uložili do kontejneru, v kterém se vrátil na Zem. Úlohou druhé části výstupu byla výměna FOS (Faint Object Spectrograph) za NICMOS (Near Infrared Camera and Multi-Object Spectrometer). NICMOS nahradil původní kameru FOS. Skládal se ze tří kamer pro různé vlnové délky. Postup jeho montáže byl podobný jako výměna GHRS za STIS. Po otestovaní přístrojů povely ze Země byl přístrojový úsek uzavřen. Astronauti se vrátila do přechodové komory v čase 11:16 UT. Výstup trval 6 hodin 42 minut.\n\nDruhý výstup do otevřeného prostoru proběhl následující den. Absolvovala ho dvojice Harbaugh a Tanner. Oficiální začátek výstupu byl v 03:25 UT. V průběhu výstupu vyměnili nefunkční senzor FGS, magnetofon ESTR-2 a nainstalovali nové zařízení OCE-EK (Optical Control Electronics Enhancement Kit). Astronauti také objevili značné poškození fólií tepelné izolace, chránící některé díly dalekohledu, způsobené sedmiročním pobytem ve vesmíru. V průběhu výstupu se dvacetiminutovým zážehem motorů OMS zvýšila dráha raketoplánu a dalekohledu o 3,3 km. Výstup byl zakončen v 10:52 UT a trval 7 hodin 27 minut.\n\nŠestý letový den proběhl třetí výstup do kosmu, který absolvovala dvojice Lee a Smith. Během výstupu vyměnili DIU-2 (Data Interface Unit-2 (DIU-2)) – blok datového rozhraní pro přenos údajů mezi vědeckými přístroji a služební částí observatoře. Kromě toho nahradili jeden magnetofon ESTR (Engineering/Science Tape Recorder) polovodičovým SSR (Solid State Recorder), jenž má desetkrát větší kapacitu. Nakonec ještě vyměnili jeden ze čtyřech stabilizačních setrvačníků RWA (Reaction Wheel Assembly). V průběhu výstupu byla opět zvýšena dráha dalekohledu. Výstup skončil v 10:04 UT po 7 hodinách a 11 minutách.\n17. února v 03:45 UT začal čtvrtý výstup do kosmu, který absolvovali Harbaugh a Tanner. Nejdříve vyměnili ovládání natáčení solárního panelu SADE (Solar Array Drive Electronics). Ten byl měněn již během první údržbářské misi. Potom se oba astronauti přesunuli ke špičce dalekohledu, kde nainstalovali nové ochranné vrstvy magnetometru MSS (Magnetic Sensing System). Tento přístroj slouží na hrubé určení orientace dalekohledu v magnetickém poli Země. V okolí stínidla také přikryli několikavrstvým materiálem část zničené tepelné izolace. Během jejich práce velitel a pilot připravovali další záplaty, které měly sloužit na opravu poškození nalezených v průběhu druhého výstupu. Výstup skončil v čase 10:19 UT.\n\nPoslední výstup do kosmu nebyl původně plánovaný, ale uskutečnil se po rozhodnutí řídicího střediska. Vědci se totiž obávali, že poškození objevené v tepelné izolaci dalekohledu může způsobit nežádoucí odrazy světla a především lokální přehřátí citlivých přístrojů. 18. února v 03:15 UT tedy Lee a Smith opět vystoupili do otevřeného prostoru. Na poškozená místa připevnili šest záplat vyrobených z kusu fólie, drátu, svorek, plastických provázků a padákových šňůr. Výstup skončil v čase 08:32 UT a trval 5 hodin a 17 minut. Na jeho konci se objevila falešná signalizace o poruše jednoho ze setrvačníků. Chyba však byla jen v signalizaci.\n\nPo dalším zvýšení dráhy komplexu a úspěšném ukončení závěrečných kontrol mohl být Hubblův vesmírný dalekohled opět vypuštěn. Steve Hawley vyzdvihl dalekohled z nákladového prostoru a v čase 06:41 UT ho uvolnil z manipulátoru. Jeho dráha byla nyní zhruba o 10 km vyšší než před spojením s raketoplánem. Po úhybném manévru se Discovery od dalekohledu vzdálil. Během desátého letového dne (20. února) probíhaly přípravy na přistání a tradiční konference.\n\nRaketoplán Discovery přistál v noci na dráze 15 Kennedyho vesmírného střediska. Šlo o deváté noční přistání raketoplánu na Floridě. Raketoplán dosedl hlavním podvozkem na dráhu v 08:32:26 UT.\n\n"}
{"id": "341794", "url": "https://cs.wikipedia.org/wiki?curid=341794", "title": "ČSAD SVT Praha", "text": "ČSAD SVT Praha\n\nČSAD SVT Praha s. r. o. (dříve ČSAD Služby výpočetní techniky Praha) je firma, které se zabývá informatikou, zejména vývojem softwaru pro řízení dopravních společností nebo dopravy. Sídlí v Praze, po většinu doby své existence v areálu Ústředního autobusového nádraží Florenc. Společnost vznikla v roce 1994, ale její historie sahá až k roku 1978. Mezi její nejznámější produkty patří systém pro prodej autobusových místenek AMSBUS. Několik let společnost připravovala a zajišťovala tisk krajských jízdních řádů autobusové dopravy pro Středočeský kraj. Provozuje od roku 2001 webový portál BUSportál.cz, jeden z nejznámějších a nejživějších zdrojů informací zejména o autobusové dopravě, a prostřednictvím slovenské dceřiné společnosti i jeho slovenskou verzi. Od února 2008 byla společnost ve vlastnictví 7 fyzických osob. 10. června 2010 se vlastníkem společnosti ČSAD SVT Praha s. r. o. stala společnost CHAPS s. r. o., kterou v té době spoluvlastnili Peter Chlebničan a olomoucká společnost OLTIS Group a.s., v říjnu 2017 se vlastníkem CHAPSu stala společnost ČD Informační systémy, dceřiná společnost Českých drah a.s. \n\nZa prvního přímého předchůdce tohoto pracoviště je považován Závod výpočetní techniky, který vznikl v roce 1978 jako součást středočeského krajského národního podniku ČSAD (v letech 1989 a 1990 státního podniku), tedy ČSAD KNV Praha.\n\nPři zániku a transformaci tohoto krajského státního dopravce byl dosavadní Závod výpočetní techniky vyčleněn k začátku roku 1991 jako samostatný státní podnik ČSAD Služby výpočetní techniky Praha. K 1. červenci 1994 se na základě privatizačního projektu přeměnil ve společnost s ručením omezeným.\n\nDo obchodního rejstříku byla společnost \"\"ČSAD Služby výpočetní techniky Praha\"\" zapsána 7. srpna 1992 (uvozovky byly součástí schváleného názvu), od 1. července 1994 byla přejmenována na \"\"ČSAD Služby výpočetní techniky Praha\", spol. s r.o.\" a od 25. listopadu 1996 na \"ČSAD SVT Praha, s. r. o.\"\n\nV letech 1997 – 2007 měl podnik pobočku v Plzni. Od roku 2007 má pobočku v Brně.\n\nOd roku 2003 má pro působení na Slovensku vlastní dceřinou společnost SVT Slovakia s. r. o.\n\nČSAD SVT je od roku 1994 i společníkem ve společnosti MYPOL v. o. s., která dodává odbavovací a informační systém například pro Pražskou integrovanou dopravu a ostravskou městskou dopravu, ale i do Santiaga de Chile.\n\nSpolečnost je členem ADSSS Středních Čech, Svazu dopravní telematiky, Svazu zaměstnavatelů dopravy a a průmyslu a Nadace Jana Pernera v. o. s.\n\nV počátcích působení v rámci ČSAD KNV Praha závod vyvíjel automatizované systémy řízení (ASŘ) pro tento národní, později státní podnik, zpočátku zejména systém řízení nákladní dopravy, a asi 10 let tento systém provozoval. Později ČSAD STV dodával různým dopravcům systémy pro řízení dopravy, evidenci vozidel a pohonných hmot, opravárenství, personální, mzdovou a ekonomickou agendu atd., zákazníky byly i Dopravní podnik hl. m. Prahy, o. z. Autobusy, Národní divadlo v Praze, Bohemia Ticket International Praha nebo Pražská paroplavební společnost.\n\nJedním z produktů byl Obchodně skladový systém (OSS), který užíval zejména podnik ČSAD TZS a. s. (technické a zásobovací služby, později TEZAS a. s.).\n\nInformační systém ADONIS byl určen pro komplexní řízení dopravních společností. Pracoval pod operačním systémem UNIX s databázovým systémem Informix. K nejvýznamnějším uživatelům patřily firmy ČETRANS holding, Westtransport a. s., Anexia s. r. o., Connex Praha s. r. o. a další dopravní společnosti.\n\nSpediční informační systém C-Sped byl vyvinut ve spolupráci s německou firmou M.L.C. Uživatelem byla největší česká spediční společnost SCANSPED Liberec, jakožto vzorový projekt byl částečně financován z prostředků PHARE.\n\nSpeciální zakázkou byl informační systém pro ČESMAD Bohemia pro evidenci přepravy TIR a distribuci přepravních povolení, s 60 terminály. ČSAD SVT dodalo i systém pro skladové hospodářství a catering ČSA.\n\nInformační systém od ČSAD SVT Praha používal po dobu 12 let Rejstřík trestů ČR pro zpracování trestních listů.\n\nMístenkový systém AMSBUS (původně AMS, t. j. automatizovaný místenkový systém) byl zprovozněn roku 1983 a funguje po mnoha zásadních zdokonaleních dosud. V roce 2008 je do něj zapojeno asi 350 terminálů v Česku a na Slovensku a přes 150 dopravců, připravuje se rozšíření do Bulharska a Maďarska. Na AMSBUS navazuje systém pro dispečerské řízení, který usnadňuje i nasazování posilových vozů. Od roku 2007 je možnost rezervace spojů rozšířena o webové rozhraní e-jízdenka i další možnosti platby.\n\nČSAD SVT spolupracuje na propojení místenkového systému AMSBUS s celostátním informačním systémem o jízdních řádech, který je v současné době provozován na systému IDOS firmy CHAPS. Podílela se na aplikacích IDOSu pro samoobslužné informační stojany.\n\nPozději vyvinula ČSAD SVT i software pro prodej a rezervaci vstupenek. Původně byl dodán pro Bohemia Ticket International, později jej využívalo i Hudební divadlo v Karlíně a Státní opera v Praze.\n\nClearingový systém CARDS EXCHANGE od ČSAD SVT Praha využívají dopravci Středočeského kraje (od 1. srpna 2004), dopravci skupiny ICOM transport (od 1. ledna 2005), Plzeňské městské dopravní podniky (od 1. června 2006, zúčtovací centrum Plzeňské karty), IDS Pardubického kraje a v pilotním projektu od roku 2008 Ústecký kraj. Se zaváděním byly spojena podpora legislativních změn a smluvních vztahů mezi účastníky systémů. Krajům a krajským úřadům poskytuje ČSAD SVT poradenskou činnost (studie, projekty) pro zavádění clearingových systémů a informačních systémů pro integrované dopravní systémy.\n\nČSAD SVT Praha se podílí s organizací ROPID a společnostmi APEX a CHAPS na vývoji systému CEDIS pro monitorování pohybu vozidel MHD a PID.\n\nWeb BUSportál budovala od roku 2001 původně ve spolupráci s ČESMAD, nyní jej provozuje samostatně. Původní záměr ČESMADu, aby jednou funkcí portálu bylo on-line zprostředkování nabídky a poptávky po zájezdové autobusové dopravě, nebyl nakonec naplněn. BUSportál je dnes v ČR prakticky nejvýznamnějším zdrojem informací o autobusové dopravě a autobusech, se značným tematickým přesahem do ostatních oblastí dopravy.\n\n\n"}
{"id": "341798", "url": "https://cs.wikipedia.org/wiki?curid=341798", "title": "Izraelský šekel", "text": "Izraelský šekel\n\nŠekel (hebrejsky: שקל; množné číslo \"šekalim\", שקלים) byl oficiální izraelskou měnou mezi 24. únorem 1980 a 31. prosincem 1985. Šekel se dále dělil do 100 agorot (אגורות חדשות). Znak šekelu byl \"\".\n\nŠekel nahradil libru v poměru 1 šekel = 10 liber. Poté co izraelská ekonomika trpěla velmi vysokou inflací, byl šekel nahrazen novým šekelem. Při této výměně v září 1985 byl 1 nový šekel měněn za 1000 „starých“ šekelů.\n"}
{"id": "341800", "url": "https://cs.wikipedia.org/wiki?curid=341800", "title": "Pražská paroplavební společnost", "text": "Pražská paroplavební společnost\n\nPražská paroplavební společnost, a.s. provozuje osobní vodní dopravu zejména na dolní Vltavě. Je tradičním dopravcem v linkové lodní dopravě, ale provozuje i vyhlídkové a objednané plavby. \n\nVýznamnou osobností, která stála u zrodu Pražské paroplavební společnosti v roce 1865, byl František Dittrich, pozdější purkmistr (starosta). PPS byla založena jako ryze český podnik. Nebyl to ovšem pouze populární F. Dittrich, ale značný vliv na ustavení společnosti měl i tehdejší pražský purkmistr dr. Václav Bělský. Svého zástupce na zasedání příravného výboru vyslal i jeden z nejschopnějších českých podnikatelů, bývalý plavec Vojtěch Lanna. \n\nDne 15. srpna 1865 byla podniknuta první zkušební plavba a 25. srpna 1865 byla zahájena parníkem Praha (Prag) osobní lodní doprava na Vltavě mezi Prahou a Štěchovicemi. Protože se v Praze nepodařilo zajistit školeného kapitána, byl v předstihu PPS požádán děčínský kapitám A. Stolz o vyškolení posádky a kapitána. Prvním kapitánem se stal syn Dittricha, František. Druhý parník společnosti z roku 1866, byl Vyšehrad, který sloužil téměř neuvěřitelných 90 let a byl vyřazen z provozu až roku 1953. Rovněž i v tomto případě zde figuroval děčínský A.Stolz, který zaučil štěchovického rodáka a plavce J.Tateru jako kapitána na druhé lodi PPS. Jen pro zajímavost, v konečné zastávce na lodní trase Praha-Slapy vTřebenicích slouží pro výletníky známý hostienc \"U Taterů\". Původní loď Vyšehrad není totožná s dnešním parníkem Vyšehrad, projektovaný ing. Hussem a vyrobeným v Ústí nad Labem v roce 1938. Druhý a poslední kolesový parník, který je v provozu, je parník Vltava, postavený v Praze Libni v roce 1940. PPS mívala sídlo v dnes již zaniklém domě čp. 192 v Karlínském přístavu. \n\nV roce 1898 dne 19. května, došlo k tragické nehodě, když vybuchl kotel na parníku František Josef I., který se následně na Vltavě potopil. Při nehodě zahynuly tři osoby. Tato událost se logicky podepsala na počtu přepravených osob, neboť jak dokládají přepravní statistiky, poklesl počet cestujících až o 13 procent. Nicméně na další roky neměla tato událost prakticky žádný vliv. Hranice 1 milionu přepravených osob ročně byla překročena již v roce 1893 a nebýt něšťastné údálosti s výbuchem, jistě by stoupala i nadále. Od roku 1910 lze pozorovat zvyšující se počet cestujících a to i přes válečné roky 1914–1918. \n\nPo skončení I. světové války je možné pozorovat strmý nárůst počtu cestujících. Již v roce 1920 přesáhl počet přepravených osob 2 miliony a v následujícm roce 1921 to bylo 2,1 milionu. V mezidobí 20. a 30. let disponovala PPS kolem 30 lodí a jejich počty stoupaly. Ruku v ruce s tímto progresivním trendem, se na vltavské trase objevuje pozoruhodný fenomén českého meziválečného období – trempink. Díky tomu, že plavební trasa vedla do nejhezčích míst vltavského toku, obrátila na sebe velmi rychle pozornost. Třebaže již existovalo do Davle spolehlivé vlakové spojení, byla další cesta až pod Svatojanské proudy možná pouze lodí. \n\nVe třicátých letech 20. století, se firma dostala do finančních potíží a majetkový podíl v ní získal stát, později hlavní město Praha. Tyto problémy nebyly zaviněny špatným vedením firmy. Do těchto problémů se PPS dostala stejně jako stovky dalších, celosvětovou krizí letech 1929–1933. Počet cestujících začal rapidně ubývat, takže již kolem roku 1930 bylo přepraveno pouhých 650 tisíc. Propad počtu cestujících trval až do roku 1936, kdy celoroční suma přepravených osob činila pouhých 145 tisíc. Nicméně ekonomická situace země se zlepšila a bylo to znát i na trvale se zvyšujícím zájmu o plavby. \n\nTřebaže měl tento pozitivní vývoj podobnou tendenci jako počátkem 20. let minulého století, rostla zde i hrozba německé agrese vůči ČSR. Paradoxně ovšem působí ta skutečnost, že počet klientů PPS kulminuje před polovinou 40. let (923 tisíc – 1944), bez ohledu na to, že šlo o vrcholící střet válečných událostí. Podobný efekt bylo možné pozorovat i v době I. světové války. \n\nOd 1. ledna 1961 byla osobní lodní doprava začleněna do Dopravních podniků hlavního města Prahy. Jako závod Osobní lodní doprava byla v osmdesátých letech dvacátého století stejně jako taxislužba závodem koncernového podniku Dopravní služby, který byl součástí pražských Dopravních podniků. Zaměstnanci Dopravního podniku měli při plavbě poloviční slevu. Na lodích byly vydávány jízdenky ze strojků Setright, obdobné jako v autobusech ČSAD. \n\nV roce 1992 byla privatizována a vrátila se k původnímu názvu Pražská paroplavební společnost. V roce 2002 byla podle Obchodního rejstříku jejím jediným akcionářem společnost Evropská vodní doprava s. r. o.\n\n\"Podrobněji v článku Osobní vodní doprava na Vltavě, kapitola Dolní Vltava.\"\n\nV minulosti měla osobní lodní doprava na Vltavě nezanedbatelný dopravní význam, zejména dokud ještě v některých úsecích nevedly podél řeky dnešní silnice a železniční tratě. Největší dopravní výkony měla vltavská osobní lodní doprava koncem 19. století a ve 20. a 40. letech 20. století. Dnes mají linky Pražské paroplavební společnosti téměř výhradně rekreační význam jako atrakce, čemuž odpovídají i ceny jízdného. \n\nPražská paroplavební společnost provozuje linkovou lodní dopravu na trase Praha – Troja, a to v létě několik párů spojů denně, na jaře a na podzim jen o volných dnech. V letní sezóně o volných dnech jezdí jednou denně linková motorová loď z Prahy do Třebenic a zpět. Několikrát ročně se koná linková plavba historickým parníkem z Prahy do Mělníka. V minulosti byly několikrát lodě využity k náhradní dopravě za přerušenou pozemní dopravu, například v letech 1975 a 1982 kolem vyšehradské skály a v roce 2005 z Davle do Štěchovic. V některých obdobích historie PPS provozovala plavbu po Labi do Hřenska, případně až do Bad Schandau, na střední Labe až do Nymburka. \n\nPPS koná i pravidelné okružní plavby Prahou (Velká plavba Prahou jednou denně od března do října, Malá plavba Prahou pětkrát denně od dubna do září, celoročně denně plavby Oběd na lodi a Večeře na lodi) i další vyhlídkové i speciální plavby. \n\nHlavní přístaviště má PPS na Rašínové nábřeží mezi Palackého a Jiráskovým mostem.\n\nOd 7. srpna 2015 provozuje PPS sezónní přívoz P7 (Pražská tržnice – Štvanice – Karlín-Rohanský ostrov) v rámci Pražské integrované dopravy. \n\nPrvními parníky PPS byla Praha z roku 1865 a Vyšehrad z roku 1866. Další parníky dodávala především pražská Rustonova loděnice, v té době jedna z největších rakouských loděnic, a do konce 80. let 19. století vybudovala PPS poměrně velký lodní park, který postupně obměňovala. Poslední parníky společnost získala ve 40. letech, z nich jsou v provozu ještě dva: Vyšehrad (původní Děvín) a od roku 2009 po tříleté rekonstrukci také Vltava ve své původní podobě. \n\nDále společnost provozuje osobní motorové lodě Lužnice, Hamburg, Odra a Visla. \n\nPro linkové plavby používá společnost zejména motorové lodě Odra a Visla. Parníky Vyšehrad nebo Vltava jsou nasazovány na příležitostné linkové plavby z Prahy do Mělníka.\n\nPro přívoz P7 si PPS pořídila katamarán HolKa.\n\n\n"}
{"id": "341806", "url": "https://cs.wikipedia.org/wiki?curid=341806", "title": "Farrell", "text": "Farrell\n\nPříjmení Farell nebo Farrell nosí více různých osobností:\n\n\n"}
{"id": "341808", "url": "https://cs.wikipedia.org/wiki?curid=341808", "title": "Marillion", "text": "Marillion\n\nMarillion je britská rocková skupina. Založena byla v Aylesbury, Buckinghamshire, Anglii v roce 1979. Za svého působení vydali čtrnáct studiových alb a jejich tvorba je rozdělena na dvě údobí, před odchodem zpěváka a vedoucího, kterým byl až do roku 1988 Fish a se kterým skupina nahrála první čtyři alba a na období, kdy začátkem roku 1989 Fishe nahradil Steve Hogarth (\"h\"). Marillion pak s Hogarthem vydali ještě dalších deset alb.\n\n\n\n\n\n\n\n\nMarillion následovali myšlenku King Crimson vydat záznamy nejlepších koncertních vystoupení, která byla pozoruhodná kvalitou vystoupení, kvalitou záznamu nebo výjimečná jiným způsobem a zasílali je zájemcům na základě předplatného.\n\n\nV létě 1989 prodával jistý Ludvík Suchý vstupenky na údajný koncert skupiny Marillion, který se měl konat v říjnu t. r. v Mariánském údolí. S vybranými penězi pak emigroval do Turecka. O případu vyšla kniha \"Aféra Marillion aneb Podfuk za milión\" (Studio dobré nálady, Brno 1993).\n\n"}
{"id": "341813", "url": "https://cs.wikipedia.org/wiki?curid=341813", "title": "Izraelská lira", "text": "Izraelská lira\n\nIzraelská lira (: לִירָה יִשְׂרְאֵלִית, \"Lira Jisr'elit\", množné číslo: \"Lirot Jisr'elijot\", לִירוֹת יִשׂרְאְלִיּוֹת), nebo také Izraelská libra, byla oficiální izraelskou měnou krátce po jeho založení v roce 1948 až do roku 1980, kdy byla nahrazena izraelským šekelem. Libra/lira se původně dělila do 1 000 Mil. Označení libra bylo pozůstatkem po měně z obdobní Britského mandátu Palestina, která se nazývala Palestinská libra. Jako první došlo k postupnému přejmenování mincí, kdy se začala namísto Mil používat \"pruta\" (פרוטה). Po přejmenování Anglo-palestinské banky na Národní banku (\"Bank Leumi\"), se spíše než označení izraelská libra, používalo označení izraelská lira. 1. ledna 1954 bylo zrušeno svázání měny s britskou librou a v roce 1960 došlo ke změně rozdělení liry z 1000 prutot na 100 agorot (אגורות חדשות). Během 60. let probíhala diskuse o nehebrejském názvu měny, která vyústila v zákon, který nařizoval Ministrovi financí změnit název lira na hebrejský název, šekel (שקל). Zákon rovněž umožňoval ministrovi zvolit datum změny. To se stalo v únoru 1980, kdy se izraelská vláda rozhodla změnit monetární systém v poměru 1 šekel = 10 lirot. K tomu došlo 30. září 1980.\n\n"}
{"id": "341815", "url": "https://cs.wikipedia.org/wiki?curid=341815", "title": "Šekel (rozcestník)", "text": "Šekel (rozcestník)\n\nHebrejské slovo šekel (שקל) má různé významy:\n"}
{"id": "341822", "url": "https://cs.wikipedia.org/wiki?curid=341822", "title": "Čejka chocholatá", "text": "Čejka chocholatá\n\nČejka chocholatá (\"Vanellus vanellus\") je monotypický druh bahňáka z čeledi kulíkovitých (Charadriidae).\n\nZavalitý pták velikosti holuba, o délce těla 28–31 cm, rozpětí křídel 82–87 cm a hmotnosti 128–330 g. Zbarvení je u obou pohlaví podobné, převážně černobílé, se zeleně a nachově lesklým hřbetem a křídly a okrovými spodními krovkami ocasními. Zobák krátký, v zátylku typická úzká chocholka. Za letu se i z velké dálky pozná podle pomalého plácavého mávání křídly, která jsou zespodu bílá a shora černá. V létě se samec od samice liší delší chocholkou a sytě černým zbarvením krku a tváří (u samice s bílým skvrněním), za letu má také širší a kulatější konce křídel. V zimě mají obě pohlaví větší bílé pole pod zobákem a šupinatou kresbu na svrchní straně těla (způsobenou béžovými lemy na špičkách per). Mladý pták je podobný dospělému v zimě, má však výrazně kratší chocholku a světlé lemy per jsou u něj úplné (ne jen na špičkách per), na svrchní straně těla tak tvoří výraznější vroubkovanou kresbu.\n\nChodí po zemi, potravu sbírá na zemi. Je dobrým letcem, obratným a rychlým. Létá často, při letu dělá prudké obraty, prudce stoupá, převrací se na záda se svištěním křídel. Dožívá se vysokého věku (23 let, uvádí se i více).\n\nHlas: Hlasové projevy se skládají převážně z varovných výkřiků. Také naříkavý, chvílemi vrkavý hlas (podle naříkavého hlasu lidé místně říkali čejce „kníha“; více k pojmenování viz níže). Dungel a Hudec uvádějí zvučné poplašné „kíj-ha“, samec v tokovém letu „knui kvíjuchuich“ apod., mláďata se ozývají jemným naříkavým „píiiih“. Černý uvádí zvučné „kívit“, v toku „kiuchíí vi vi“.\n\nDruh s palearktickým typem rozšíření, obývající Evropu, část Asie (Turecko, jižní a východní Sibiř, Mongolsko, Čínu) a severozápad Afriky. Převážně tažný pták, s výjimkou některých populací na západě Evropy a na jihu, které jsou patrně stálé.\n\nV ČR hnízdí a pravidelně protahuje. Hnízdí hlavně v nížinách, s vyšší nadmořskou výškou se početnost snižuje. Po nárůstu stavů koncem 50. let 20. století, spojeného se vznikem nových hnízdišť a přechodem k hnízdění v polích, se celková početnost od 70. let prudce snižuje.\n\nMezi lety 1973–1977 a 1985–1989 došlo ke snížení početnosti populace čejek v ČR v rozsahu 20–50 %. V roce 1989 činil odhad 20 000–40 000 hnízdících párů, ale do příštího mapování v letech 2001–2003 došlo k dalšímu výraznému poklesu zhruba o 70 % na 7000–10 000 párů. Z některých oblastí čejky prakticky vymizely a stavy se snížily i na tradičních hnízdištích v jižních a východních Čechách nebo na jižní Moravě.\n\nČejky hnízdící v ČR zimují v západní a jihozápadní Evropě a v severní Africe. Přílet na hnízdiště začíná již v únoru, vrcholí v březnu a končí v průběhu dubna; odlet probíhá od srpna do prosince. Čejka je tak spolu se skřivany a špačky zvěstovatelem jara. Opožděná hejnka lze vzácně pozorovat až do poloviny prosince; ojediněle se lze s čejkou setkat během celé zimy.\n\nTypickým prostředím čejky chocholaté jsou mokřadní louky a pole, zároveň preferuje spíše otevřená prostranství s nepříliš hustou vegetací. Na tahu často na bahnitých dnech rybníků.\n\nŽije v monogamii, občas se vyskytují i případy polygynie (1 samec a 3 samice). Hnízdí obvykle ve společenstvích několika párů, z nichž si každý hájí svůj hnízdní revír. Tok probíhá nejprve v letu a je doprovázen výraznými hlasovými projevy. Později se přesouvá na zem, přičemž ptáci hrabou několik mělkých jamek o průměru zhruba 12 cm představujících základy hnízdních kotlinek. Hnízdo, které ptáci umísťují na málo zarostlá nebo na vysečená místa, je obvykle nehojně vystláno stébly a suchými rostlinami.\n\nHnízdí pouze jednou ročně, od února do června. Pokud je snůška zničena, zpravidla následuje náhradní hnízdění. Samice snáší téměř vždy 4 vejce. Jsou žlutohnědá nebo olivově žlutohnědá, červenohnědě až černě skvrnitá, o rozměrech 46,64 × 33,32 mm a průměrné hmotnosti 23,45 g. Snáší je denně, obden nebo s přestávkou jednoho i více dnů. Sezení začíná od snesení posledního nebo předposledního vejce. (Vejce jsou uložena v hnízdním důlku vždy špičatějším koncem k sobě a samice jejich polohu pečlivě ošetřuje.) Inkubace trvá zpravidla 24 dnů, za špatného počasí i déle. Sedí oba ptáci, samice více než samec.<br>\nKuřata se líhnou v ranních hodinách a do večera jsou z hnízda pryč – samice je brzy od hnízda odvádí. Kuřata se živí sama, samice je však čas od času zahřívá. Formánek uvádí, že mláďata po vylíhnutí zahřívá a vodí samice, samec je střeží. Po vylíhnutí mají kuřátka hmotnost 14–20 g, po měsíci dosahují hmotnosti asi 160 g a ve věku 35–40 dnů jsou vzletná. Při ohrožení se kuřata tisknou k zemi a „spoléhají“ na ochranné zbarvení. Snůšku i mláďata chrání dospělí ptáci vytrvalými střemhlavými nálety doprovázenými hlasitým křikem. Tento způsob aktivní ochrany se jeví jako efektivní zvláště v místech s větším množstvím párů, protože se díky němu daří odehnat i větší šelmy. V ČR bylo ze 188 snůšek zničeno 34 (18 %), z toho 10 polními pracemi a 9 zaplavením, u zbylých nebyla příčina zjištěna. Po dosažení vzletnosti mláďat se rodiny slučují do hejn. Pohlavní dospělosti dosahují čejky ve stáří jednoho roku. Nejvyšší známý věk kroužkovaného ptáka přesahuje 16 let.\n\nČejka chocholatá byla v prosinci 2019 chována přibližně v 50 evropských zoo. Z toho takřka polovinu tvořily zoo v Německu. V rámci Česka se v tu dobu jednalo o Zoo Hluboká a Zoo Praha. Historicky byla chována také v Zoo Dvůr Králové, Zoo Hodonín, Zoo Olomouc, Zoo Ostrava, Zoo Plzeň. \n\nAčkoliv není evidence zcela kompletní, je jisté, že tento druh byl v Zoo Praha chován již v letech 1939 a 1940. Současný chov započal v roce 2005. Tehdy bylo dovezeno pět jedinců ze Zoo Hluboká. Na konci roku 2018 byli chováni tři samci. V září 2019 byla dovezena samice z ptačího parku v německém Walsrode. \n\nČejka chocholatá je pro návštěvníky k vidění v expozičním celku Ptačí mokřady v dolní části zoo.\n\nPotravu tvoří hlavně bezobratlí živočichové (hmyz a jeho larvy, pavouci, korýši, měkkýši, žížaly), v malé míře i drobní obratlovci (rybky, žabky), v nepatrné míře též části rostlin. Živočišnou potravu ptáci sbírají z povrchu země nebo v mělké vodě.\n\n\nVe starší literatuře uváděna jako čejka obecná.\n\n„Stará jména čejky<br>\n\"České jméno čejka je pojmenování opravdu staré a existuje o tom i písemný doklad. Před rokem 1366 píše mistr svatovítské kapituly Bartoloměj z Chlumce, zvaný Claretus, v knize Ortulus phisiologiae, že čejka je malý pták velikosti drozda a v letu říkává: »Knihy, knihy,« ale nikdy žádné nečte! Ačkoliv se čejce říkalo čejka již ve středověku, měla celou řadu dalších lidových pojmenování. Zdeněk Klůz zaznamenal tato: áhežka, áhyžka, čajka, čejka, čejka obecná, kniha, knihavka, knihora, knihovka, kníha, kníhora, kníhovka, kolajka, koliha, kyviz, mikačka, piviska, »stará dívka«, »stará panna«, vdova.\"“ \n\n1HarryH. Northern Lapwing (Vanellus vanellus) Full HD close-up view. In: \"Youtube\" [online]. Publikováno 14. 5. 2013 [cit. 8. 12. 2017]. Dostupné z: https://www.youtube.com/watch?v=p6A5X704Zus [Též hlasový projev.]\n"}
{"id": "341824", "url": "https://cs.wikipedia.org/wiki?curid=341824", "title": "Mistrovství světa v atletice 2005", "text": "Mistrovství světa v atletice 2005\n\n10. mistrovství světa v atletice (oficiálním anglickým názvem: \"IAAF World Championship in Athletics Helsinki 2005\") se uskutečnilo mezi 6. srpnem a 14. srpnem 2005 ve finských Helsinkách. Soutěže probíhaly na Olympijském stadionu a v jeho okolí. Mistrovství se zúčastnilo 1891 atletů ze 196 zemí a oblastí včetně 19 českých reprezentantů. Na programu mistrovství byl poprvé ženský závod na 3000 m steeplechase. Nejúspěšnější zemí se staly Spojené státy americké s 25 medailemi, Česká republika získala jednu stříbrnou a dvě bronzové medaile.\n\n\n"}
{"id": "341827", "url": "https://cs.wikipedia.org/wiki?curid=341827", "title": "Josef Růžička (zápasník)", "text": "Josef Růžička (zápasník)\n\nJosef Růžička (17. března 1925, Praha - 11. dubna 1986, Praha) byl český sportovec, zápasník v zápasu řecko-římském a volném stylu, na XV. Letních olympijských hrách 1952 v Helsinkách vybojoval stříbrnou olympijskou medaili v zápase řecko-římském ve váze +87 kg (váha těžká).\n\nJiž ve svých 14 letech vážil Josef Růžička více než 100 kg. I přes tuto váhu mu však nechyběla rychlost a hbitost a tak ho otec přivedl do košířského zápasnického klubu Hellas. Pouhé tři tréninky, na kterých ho naučili jediný chvat (klíč), mu stačily k tomu, aby na mistrovství Čech vybojoval v těžké váze třetí místo. Během 2. světové války byl prodán do Českého atletického klubu Královské Vinohrady, kde se na své další sportovní boje připravoval mimo jiné pod vedením Jana Pelikána.\n\nV roce 1948 se účastnil olympijských her v Londýně. V zápase řecko-římském byl spolu s ostatními českými zápasníky diskvalifikován, neboť se nedostavil ve stanoveném čase k vážení. Ve volném stylu vybojoval dvě vítězství a utrpěl jednu porážku, což znamenalo dělené páté místo (spolu s Íráncem Sakhdarim).\n\nV roce 1952 reprezentoval Československo na hrách v Helsinkách opět v obou stylech. Ve volném stylu byl vyřazen již ve druhém kole. V zápase řecko-římském zahájil prohrou na body s Italem Fantonim, následovala však čtyři lopatková vítězství a postup do finále. Ve finále byl však nad jeho síly Estonec Johannes Kotkas, bývalý mistr Evropy a na olympiádě reprezentant SSSR.\n\nV roce 1953 přestoupil Růžička do RH Praha, kterou pak reprezentoval do konce své aktivní sportovní kariéry. V letech 1948-1956 vybojoval sedmkrát titul mistra Československa v klasickém stylu a na mistrovství světa v roce 1955 vybojoval v této disciplíně 4. místo.\n\nÚčast na olympijských hrách v Melbourne v roce 1956 nebyla československým zápasníkům Československým olympijským výborem umožněna. Krátce na to ukončil Růžička svoji aktivní sportovní činnost.\n\n\n\n"}
{"id": "341834", "url": "https://cs.wikipedia.org/wiki?curid=341834", "title": "Lotus Symphony", "text": "Lotus Symphony\n\nIBM Lotus Symphony byl kancelářský balík od firmy IBM obsahující textový procesor \"Documents\", tabulkový kalkulátor \"Spreadsheets\" a prezentační program \"Presentations\".\n\nPůvodní verze byla vydána v roce 1984 pro DOS, v roce 2007 IBM balík obnovil a novou verzi vydal zdarma.\n\nPrvní verze Symphony byla integrovaný balík programů pro DOS vydaný firmou Lotus Development jako nástupce dřívějšího Lotus 1-2-3. Po spuštění programu šlo přepínat mezi 5 prostředími:\n\n\nIBM Lotus Symphony byla sada aplikací skládající se ze:\n\n\nSymphony podporoval formát ODF. Podporoval i formáty Lotus SmartSuite či Microsoft Office včetně Office Open XML. Uměl i ukládat do PDF.\n\nSymphony byl k dispozici pro Windows, Linux a pro MacOS X. Symphony byl založen na Eclipse z IBM Lotus Expeditor pro prostředí a OpenOffice.org 1.1.4 jako jádro kancelářského balíku. Protože OpenOffice 1.1.4 byla licencována pod dvojí licencí, LGP a vlastní licencí Sunu SISSL, která umožňovala použít zdrojové kódy bez nutnosti zveřejnit vlastní změny.\n\n\n\n"}
{"id": "341837", "url": "https://cs.wikipedia.org/wiki?curid=341837", "title": "Christoph Schneider", "text": "Christoph Schneider\n\nChristoph „Doom“ Schneider (* 11. května 1966, Berlín) je bubeník a spoluzakladatel německé hudební skupiny Rammstein.\n\nNelíbí se mu jeho křestní jméno, proto si nechává říkat jen Schneider. Někdy má ve svém jméně vloženo „doom“ (Christoph Doom Schneider). Je to \npodle počítačové akční hry Doom. Christoph je 187 cm vysoký, váží asi 84 kg a má modré oči. V letech 2004 - 2011 měl dlouhé vlasy až po ramena.\n\nPochází z rodiny hudebníků, má údajně šest sourozenců - staršího bratra Stephana a pět mladších sester. Když mu bylo asi 14 let jeho bratr Stephan mu postavil bicí z plechovek. Jedna z jeho sester, módní návrhářka Konstanz v devadesátých letech navrhovala kostýmy pro Rammstein. Jeho rodiče jej nepodporovali ve hře na bicí, protože chtěli, aby se naučil na nějaký klasický nástroj - třeba na trumpetu, na kterou se dříve učil. Když si našetřil na svoje první bicí, musel si je často nechat svařit u svého kamaráda, který byl svářeč, jelikož nebyly příliš kvalitní.\n\nSchneider původně pracoval jako telefonní technik. Chtěl odejít z učení a dostat se na hudební konzervatoř, ale byl dvakrát odmítnut. Má pouze pár lekcí, jinak je samouk a podle ostatních členů kapely dříč. Jediný z kapely absolvoval v roce 1984 povinnou vojenskou službu. Naučil se dobře anglicky z rádia a televize. Neposkytuje moc rozhovorů, je spíše uzavřenější a nechodí na after párty. \n\nJe podruhé ženatý. Z prvního manželství má syna který se jmenuje Brunno. Jeho nynější manželka Regina Gizatulina je asijského původu a pracovala jako překladatelka. Vzal si ji v květnu roku 2005 v Postupimi. Z tohoto manželství má dceru.\n\nBydlí v Berlíně. Mezi jeho záliby patří cestování, surfování a zahradničení.\n\nPři koncertu Live aus Berlin 1998 hrál při skladbě Wilder Wein na klávesy. Složil text k písni Alter Mann.\n\nSchneider působil v kapelách Keine Ahnung; Frechtheit; Die Firma, kde hrál i na klávesy a působil zde i Paul Landers a nakonec ve Feeling B, kde se sešli Schneider, Paul Landers, Flake Lorenz a Till Lindemann. V roce 1994 se podařilo Schneiderovi, Richardovi, Olimu a Tillovi vyhrát soutěž Berlin Senate metro. Díky tomu mohli natočit čtyři profesionální dema. Du Riechst so gut, Schwarzes Glass, Seemann a Hallo hallo (Das Alte Leid). \n\nSchneider začínal s bicími zn. Sonor. Alba Herzeleid, Sehnsucht,Mutter, Reise Reise a Rosenrot nahrával na bicí DW s činely Zildjian, blány Evans, hardware Tama. Na tour postupně vystřídal Tama, DW, Tama-Superstar, Tama-starclasic, činely Meinl, el. pady Roland, paličky Pro-mark\nNyní na tour Warm Up má Sonor SQ2 2x 24\" přechody 14\",16\"18\"a 20\" snare 14\" a 12\", hardware Sonor, blány Remo, činely Sabian - 2x hihat, 1x ride, 3x china, 2x splash a 8x crash, paličky Vic Firth.\n"}
{"id": "341838", "url": "https://cs.wikipedia.org/wiki?curid=341838", "title": "Christian Lorenz", "text": "Christian Lorenz\n\nChristian „Flake“ Lorenz (* 16. listopadu 1966, Východní Berlín) je klávesista hudební skupiny Rammstein.\n\nFlake prý není přezdívka, ale jeho opravdové jméno. V kapele hraje na klávesy, nejvíce používá Roland PC-180A, Roland A-37, Ensoniq ASR-10, jako sampler má ve výbavě Akai S3200. Občas se mu říká „Doktor Lorenz“, protože v mládí prý chtěl vystudovat medicínu. Umí velice dobře hrát na piano. Dříve hrál v kapele Feeling B.\n\nUčil se na klasické piáno. Ačkoli pracoval jako trafikant a později dělník, je velice vzdělaný a inteligentní. Nejdříve se nechtěl ke skupině přidat, protože ji považoval za příliš nudnou. Je rozvedený, má dceru Annie. Je také známý svým bláznivým tancem v písničce Weisses Fleisch v Live aus Berlin. Říká se, že si myslel, že je na pódiu nuda, anebo že mu hořely šaty, a tak se je snažil uhasit, to ale není vidět.\n\nChristian Flake Lorenz byl vychováván v Prenzlauer Berg v Berlíně. Má o tři roky staršího bratra. Má tři děti. Poslední dcera se narodila v říjnu 2004. V 9-10 letech se začal učit hrát na klávesy. Jeho dřívější kapely byly Magdalene Keibel Combo, Frigitte Hodenhorst Mundschen a nakonec Feeling B, kde se seznámil s Paulem. Poté s ním bydlel v apartmánu. Mezi jeho oblíbené skupiny patří Coldplay, Placebo, Johnny Cash, PJ Harvey, System of a Down, Ministry, Prodigy, a dokonce chtěl hrát ve skupině Rolling Stones. Je duchaplný, zábavný a mírně potrhlý. Do roku 2002 jezdil na člunu při skladbě Seemann a Stripped, pak ho vystřídal Oliver Riedel. Příčina je zřejmě taková, že na koncertě v Rusku roku 2001 se člun převrátil a dav Flakovi málem roztrhal všechno oblečení, co měl na sobě.\n\n"}
{"id": "341839", "url": "https://cs.wikipedia.org/wiki?curid=341839", "title": "Richard Kruspe", "text": "Richard Kruspe\n\nRichard Zven Kruspe (* 24. června 1967, Wittenberge) je kytarista skupiny Rammstein a také frontman skupiny Emigrate.\n\nKruspe začínal v kapele \"Orgasm Death Gimmick\". V kapele Rammstein je jedním ze dvou kytaristů. Svou první kytaru si koupil v Československu a prý pouze proto, aby ji výhodně prodal. Nyní používá převážně kytary značky ESP a to následující modely: ESP RZK-1 (ladění strun dropped C), ESP Deluxe EC-1000 (ladění strun dropped C či dropped D), ESP KH-2 signature Kirk Hammett (standardní ladění strun či někdy dropped D), ESP KH-4 Kirk Hammett limited edition (ladění strun dropped C, či standardní). Rovněž má ve svém arzenálu i akustickou kytaru TAKAMINE EF341SC (ladění strun dropped C, či standardní). Jako předzesilovač používá SansAmp PSA-1. Napsal text k písni Engel.\n\nJeho vedlejším projektem je kapela Emigrate, ve které hraje na kytaru a zpívá. Funguje od roku 2005 a v roce 2007 vydali debutové stejnojmenné album. Skupina vydala v prosinci 2014 další album s názvem Silent so long. Dne 30. listopadu 2018 vydal s Emigrate album nazvané \"A Million Degrees\".\n\nKdyž byl mladý, jeho rodiče se rozvedli, žil s matkou a nevlastním otcem. Pracoval jako prodavač a u pokladny ve výkupu lahví. Před pádem Berlínské zdi se dostal přes tehdejší Československo do Západního Německa, po pádu se zase vrátil. Má dceru Khiru Li Lindemann, s exmanželkou zpěváka Tilla Lindemanna. Khira Li se objevila při skladbě „Tier“ na Live aus Berlin, zpívá také v písni \"Spieluhr\" na desce \"Mutter\" Roku 1999 se po týdenní známosti oženil s herečkou Caron Bernstein, se kterou se seznámil v New Yorku. Během manželství používal také jméno Bernstein. S Carol Bernstein se ale rozvedl v roce 2004, v New Yorku, kam se odstěhoval během roku 2001, však zůstal. Po svatbě s herečkou Caron Bernsteinovou užíval jméno Richard Zven Kruspe-Bernstein. Celkem má tři děti Khiru Li Lindemann, Merlina Bessona a Maxime Bossieux.\n\nMezi jeho oblíbené skupiny patří Kiss, AC/DC a Black Sabbath.\n\n"}
{"id": "341840", "url": "https://cs.wikipedia.org/wiki?curid=341840", "title": "Paul Landers", "text": "Paul Landers\n\nPaul Landers (narozen jako \"Heiko Paul Hirsche\" 9. prosince 1964 Východní Berlín) je druhým kytaristou skupiny Rammstein. \n\nPoužívá kytaru \"Van Halen signature model\" od Music Man a Custom Les Paul Studio. Jeho kytary jsou osazeny snímači EMG-60 případně EMG-81. Jako předzesilovač má rackový Tech 21 PSA-1. Reproboxy jsou Mesa/Boogie Strategy 500 a dva Marshall 4×12\" boxy. Kromě kytary umí hrát ještě na violu a klavír. Chodí často plavat, aby si udržel štíhlou postavu. Dříve působil v kapelách \"Feeling B\" a \"Die Firma\".\n\nNarodil se předčasně v sedmém měsíci a vyrůstal jako jedináček s ruskou matkou a německým nevlastním otcem, se kterým měl problémy a proto se v šestnácti letech odstěhoval. Jméno si nechal legálně změnit na počest svého biologického otce. V dětství chodil na hodiny houslí, klavíru a kytary. Ze všech členů skupiny, je nejvíce vtipný, upřímný a veselý.\n"}
{"id": "341841", "url": "https://cs.wikipedia.org/wiki?curid=341841", "title": "Oliver Riedel", "text": "Oliver Riedel\n\nOliver „Ollie“ Riedel (* 11. dubna 1971, Schwerin) je baskytarista skupiny Rammstein.\n\nPoužívá dvě basy od firmy Sandberg, konkrétně Sandberg Plasmabass signature Oliver Riedel. Tato je velice zajímavá tím, že má tělo z plexiskla, krk již je klasicky dřevěný a to z kanadského javoru, a hmatník palisandr. Jeho druhým pracovním nástrojem je Sandberg Terra Bass signature Oliver Riedel s jasanovým tělem, krkem z kanadského javoru, palisandrovým hmatníkem. A jako třetí nástroj má Music Man Stingray 5, pětistrunnou baskytaru s olšovým tělem, javorovým krkem, hmatníkem z palisandru a aktivní elektronikou. Jako předzesilovače používá Riedel tyto Ampeg SVT2 Premiere Edition Amp, Ampeg SVT-410HE a nakonec Ampeg SVT15E.\n\nNa basovou kytaru hraje už více než 20 let. Dříve působil v kapele \"The Inchtabokatebles\" a také v jedné\nhouslové kapele. V minulosti pracoval jako štukatér. Je nejmladším členem skupiny. Jeho citát: Francouzština může být jazykem lásky, ale němčina je jazykem vzteku.\n"}
{"id": "341844", "url": "https://cs.wikipedia.org/wiki?curid=341844", "title": "RÜCKL", "text": "RÜCKL\n\nRÜCKL CRYSTAL, a.s. je sklárna, která se nachází v obci Nižbor nedaleko Berouna. Byla založena v roce 1903 Antonínem Rücklem, členem staré rodiny sklářů, jejíž kořeny je možno vysledovat až do roku 17. století. Sklárna se brzo stala známou v celé Evropě, v několika zemích měla i své zastoupení. V té době Rücklové vlastnili ještě sklárnu ve Včelničce a Skalici. Nižborská sklárna je nejmladší, a jedinou stále fungující sklárnou, která vznikla díky této rodině. V roce 1945 byla znárodněna dle dekretu prezidenta Beneše číslo 100. Po revoluci v roce 1992 pak sklárnu zprivatizoval pravnuk Antonína Rückla Jiří Rückl a založil akciovou společnost. \n\nRodinná značka Rückl je synonymem prvotřídního broušeného křišťálu od roku 1846. Tradice tavení skla se v rodině Rücklů předávala z generace na generaci po tři sta let. Sklářský rod Rücklů přišel do Čech na přelomu 17. a 18. století. První stabilní sklářská huť, která nesla rodinné jméno, se usídlila v Cyranově Wostrově v roce 1846 díky přičinění Jana Rückla. Společně s tímto datem byly položeny základy budoucího sklářského impéria, které už své vášně navždy spojilo s několika místy na českém území. V roce 1903 Antonín Rückl, nestor českého sklářského průmyslu, rozhodl na zelené louce postavit sklárnu v Nižboru, v bezprostřední blízkosti právě vzniklé železnice z Prahy do Rakovníka.\n\nSkutečná zlatá éra nastala v období mezi dvěma světovými konflikty, kdy se v roce 1923 z rodinných skláren stala akciová společnost a pozornost se zaměřila na rozšiřování a inovace. V tomto čase se všechny společnosti Rückl pyšnily tisícovkou zaměstnanců, sklady v hlavním městě a zastoupením po celém světě od Belgie a Anglie až po Indii nebo Damašek. Kromě technologického pokroku se sklárna soustředila i na vývoj v oblasti designu a navázala spolupráci s předními českými sklářskými výtvarníky, jakými byli Ludvika Smrčková či profesor Josef Drahoňovský. Úspěch slavili s exkluzivní broušenou vázou pro pana prezidenta Tomáše Garrigue Masaryka, ale i na sklářské výstavě v Paříži, odkud si za své produkty v roce 1935 přivezli ocenění Grand Prix.\n\nSklárny Rückl pod názvem Rückl Crystal a.s. nadále nabízejí a produkují širokou škálu skleněných výrobků. Zásadní změny přináší sklárně rok 2017. Se vstupem investora a mecenáše českých značek mgr. Martina Wichterleho má po staletí budované řemeslo příležitost zazářit také na poli současného designu. Nová kolekce České nebe pod vedením uměleckého ředitele Ronyho Plesla vzdává hold tradici českého sklářství a ikonám české historie. Sklárna má dnes svoje reprezentativní prodejny skla mimo České republiky také v Německu, Belgii, Holandsku a ve Velké Británii. Nižborská sklárna bude rovněž spolupracovat s další Wichterleho sklárnou Bohemia Machine s.r.o. ve Světlé nad Sázavou a značkou Bomma. Obě sklárny budou hledat synergie výrob a budou spolupracovat ve výrobní a technické oblasti, obchodu či marketingu.\n\nSklárnu je možné navštívit a prohlédnout si celou její výrobu při komentovaných prohlídkách, od hutě přes brusírnu. Návštěvníci mají možnost spatřit jednotlivé fáze a tradiční techniky výroby skla. Během exkurze se návštěvníci seznámí s jednotlivými etapami výroby křišťálových výrobků ruční technologií, tedy hutním provozem, tavením, pukáním, leptáním, broušením a kreslením skla. Každý z jednotlivých kroků výroby křišťálu je vysvětlen a představen, stejně jako umění ručního foukání, proces kontroly kvality a řemeslné mistrovství nižborských brusičů.\n\nNejprve v hutní hale s pecí dochází k tavení střepů (60 %) a směsi chemických látek (40 %) v plynových pecích při teplotě 1450 °C na sklovinu. Ta je následně nabírána sklářskými píšťalami. Skláři pak foukají sklo do forem mnoha tvarů a velikostí. K tomu se používají převážně vlastnoručně vyřezávané formy z bukového, či hrušňového dřeva. Ty se mohou asi sto-padesátkrát využít a poté se musí vyrobit forma nová, jelikož se formy vypalují. Občas se ale používají i formy železné. Následně ho přesouvají na šest až dvanáct hodin do chladicí pece (v závislosti na velikosti produktu). Jelikož má vyfouknutý výrobek teplotu kolem 500 °C, musí se pomalu ochladil, aby nepopraskal. Chladicí pec má v sobě posuvný pás, díky kterému je možné ochlazovat více výrobků zároveň.\n\nDalší částí je pukárna, kde se postaví výrobek na otočný talíř a zde jsou poté oddělovány nepotřebné části od vyfouknutého skla pomocí plynového plamínku, či diamantové pily. Po několika minutách přebytečná část praskne a tím se oddělí od finálního výrobku. Tato část se rozbije opět na malé střepy a je využita do dalších výrobků. Díky tomuto přístupu zde probíhá stoprocentní recyklace, díky čemuž nevzniká zcela žádný odpad. Zde také probíhá první kontrola kvality, kde se výrobek kontroluje, zdali splňuje zavedený standard. Pokud ano, pokračuje na kreslírnu. Pokud kontrolou neprojde, tak se výrobek rozbije na střepy a je opět roztaven.\n\nBroušení skla probíhá v brusírně, sem se přivezou již téměř hotové výrobky, kterým chybí pouze drobné detaily. Pomocí bílé barvy se nejprve na kreslírně předkreslí síť, ve které se později brusič orientuje. Vybrušují se zde obrazce diamantovými kotouči různých velikostí. Nejprve se do předkreslené sítě vybrousí větší ornamenty a ozdoby, a postupně se zachází do stále drobnějších detailů. Na jednom výrobku pracuje mnoho brusičů a to proto, aby stále nemusely měnit vzory a kotouče, se kterými pracují, funguje zde manufakturní výroba. V tuto chvíli vypadá výrobek poměrně ošklivě, a to z důvodu, že je na něm stále vidět bílá síť pro orientaci a vše co bylo vybroušeno je matné,nevyleštěné a ostré. V tuto chvíli se výrobek pokračuje na leštírnu, kde se ponoří do směsi kyseliny sírové a chlorovodíkové, poté získá krásnou a vyleštěnou podobu. Zde se několik hodin ponechá. Poté se vyleštěné výrobky vyjmou a vrátí zpět na brusírnu, kde se na nich dobrousí místa a všechny drobné detaily, které se již dále neleští. Poté se výrobek dozdobí, ať už poměrně snadný, tak velmi složitými technikami (např. pískování, zlacení a malování). Hotový výrobek se již jen opláchnou vodou a zabalí, a jsou připraveny k exportu. Více než 90c% výrobků se vyváží do ciziny. Nejčastěji do USA, Arabských emirátů a Japonska.\n\n"}
{"id": "341860", "url": "https://cs.wikipedia.org/wiki?curid=341860", "title": "535. četa Slováků", "text": "535. četa Slováků\n\n535. četa Slováků byla četa Zemské armády zformovaná v roce 1943 ze Slováků žijících ve Varšavě. Její členové nosili na rukávě zvláštní pásku se slovenskou trikolórou a slovenským znakem (na rozdíl od bílo-červené pásky ostatních příslušníků AK).\n\nBojovala ve Varšavském povstání v rámci skupiny „Kryska“, která působila ve čtvrti Czerniakow. V době varšavského povstání 1944 byl jejím velitelem podporučík Miroslav Iringh („Stanko“).\n"}
{"id": "341861", "url": "https://cs.wikipedia.org/wiki?curid=341861", "title": "John Winchester (Lovci duchů)", "text": "John Winchester (Lovci duchů)\n\nJohn E. Winchester je smyšlená postava, kterou vytvořil Eric Kripke pro televizní seriál Supernatural (Lovci duchů). Na televizních obrazovkách jej ztvárňuje herec Jeffrey Dean Morgan, známý například z filmů „P.S. I love you“ nebo „Live!“. Ačkoli se v celém seriálu objevil pouze v několika málo epizodách, je John jednou z nejdůležitějších vedlejších postav, jež ovlivnily život obou mladých Winchesterů.\n\nJohn Winchester se jako mladý muž přihlásil do služeb amerického námořnictva, kde později působil jako desátník v námořní pěchotě „Echo 2/1“. Zúčastnil se války ve Vietnamu a získal mnohá vyznamenání, jako Bronzovou hvězdu či Purpurové srdce. Jeho levou paži zdobí námořnické USMC tetování ve tvaru amerického orla s roztáhnutými křídly na pozadí hory se sluncem. Podle psích známek se svým jménem má John krevní skupinu AB. Po odchodu z námořnictva se usadil ve městě Lawrence ve státě Kansas, kde působil jako mechanik servisu, který vlastnil a provozoval společně se svým kamarádem Mikem Guentherem. John si se svou ženou Mary založil rodinu a postupně se jim narodili dva synové – Dean a o necelé čtyři roky mladší Sam. Vlastnil auto značky Chevrolet Impala, černého veterána z roku 1967. Jeho poklidný život se radikálně změnil po smrti milované manželky.\n\nV roce 1983, přesněji 2. listopadu, byl John svědkem smrti své ženy Mary, když uhořela na stropě dětského pokoje jejich mladšího syna Sama. Po tomto tragickém neštěstí zůstal John s dětmi na vše sám. Opustil práci i město a navštěvoval věštkyni Missouri, hledajíc u ní odpovědi na otázky, jež souvisely se smrtí jeho manželky. Začal cestovat z místa na místo po celé Americe a Deana se Samem učil všemu o různých záhadách a legendách, jež lidé považují za pouhé výmysly. Vedl si deník, do něhož všechny své poznatky o nadpřirozeném světě zaznamenával, a který později mnohokrát bratrům pomohl při objasňování zdánlivě nevysvětlitelných událostí. Již od mládí své syny trénoval v boji proti zlu, a podrobil je tvrdému výcviku, aby měl jistotu, že se dokážou ubránit téměř čemukoliv. I když se snažil vychovávat oba stejně, jejich vztahy k němu byly rozdílné. Dean svého otce poslouchal na slovo, neptal se na důvody jeho příkazů, obdivoval ho, neboť věděl, že John pro ně dělá jen to nejlepší a svým způsobem je takto chrání. Sam byl však na rozdíl od Deana tvrdohlavější, a proto mezi ním a otcem často vznikaly hádky. Vyčítal Johnovi, že jak jemu, tak bratrovi vzal dětství, které mohli mít, a jediné, co ho zajímá, je pomsta vrahovi jejich matky. O pár let později se Sam rozhodl odejít na univerzitu, což opět u Winchesterů vyvolalo velkou rozepři. John ale věděl, že nejmladšího syna už nepřinutí vrátit se zpět, a proto pokračoval v lovení pouze s Deanem. Postupně přenechával některé jednodušší případy i Deanovi, jenž je poté musel řešit sám bez otcovy pomoci. John se na své cestě hledání pravdy střetl i s jinými lovci a někteří z nich se stali jeho přáteli. Jedním z nich je také pastor Jim Murphy nebo Daniel Elkins, který jej zasvětil do umění lovu. Před svým záhadným zmizením svěřil černou Impalu Deanovi, zanechávajíc za sebou množství nezodpovězených otázek a nejasných stop k jeho nalezení.\nPo 22 letech od doby Maryiny smrti John záhadně zmizí a tato událost donutí zoufalého Deana navštívit bratra Sama, se kterým se nakonec vydává otce hledat. Bratrům se daří jeho stopu sledovat do města Jericha nacházejícího se v daleké Kalifornii. Na své cestě se řídí pomocí souřadnic, které našli v Johnově deníku, a doufají, že jim pomohou nasměrovat pátrání tím správným směrem. Čím delší dobu však hledáním tráví, tím víc Sama opouští naděje, ale Dean se nevzdává a pevně věří, že otce najdou. Sam začne mít tajuplné vize a na jeho naléhání se později oba vracejí do Lawrence, aby vyřešili případ spojený s domem, ve kterém prožili rané dětství. Tehdy Dean zanechává Johnovi hlasovou zprávu a tajně doufá, že se konečně ozve a pomůže jim. To se nestane ani přesto, že se otec nachází v jejich těsné blízkosti, protože nesebere dostatek odvahy, aby se s nimi setkal, a tak bratři opouštějí město, aniž by si byli vědomi jeho přítomnosti. Věštkyně Missouri, u které se ukrýval od příchodu synů do Lawrence, mu za jeho zbabělý čin pořádně vynadá. I přes výčitky se snaží John sám sebe přesvědčit, že ještě nenadešel ten správný čas, aby jim dal o sobě vědět. Později, když se Dean ocitá v životě ohrožující situaci, zavolá Sam na otcův mobil, avšak ozve se mu pouze hlasová schránka. Zanechá mu zprávu, i když tuší, že si jí možná nikdy nevyzvedne. O několik dní později se John odhodlá a konečně jim zavolá. Po tom, co je ubezpečí, že je v pořádku, je oba požádá, aby ho přestali hledat. Jeho telefonát končí sdělením, jež se týká podivných úmrtí ve městě Burkitsville ve státě Indiana. Dohromady je svede až další případ v Chicagu, Illinois, kde řádí „stínový démon“. Toužebné rodinné střetnutí tří Winchesterů však netrvá dlouho a John se opět vydává svojí vlastní cestou, mizejíc do tmy ve svém černém autě značky GCM Sierra Grande. Tentokrát je důvodem jeho odjezdu strach o jeho syny. Nechce, aby v nebezpečném boji se zlem, které zabilo Mary a Samovu přítelkyni Jessicu, přišel i o ně. Po dlouhém uvažování si John uvědomí, že sám, hnaný pouze krvelačnou pomstou, démona nepřemůže. Dozví se, že Daniel Elkins byl zavražděný upíry a během vyšetřování případu zjistí, že Sam a Dean na něm pracují také. Překvapí je v Impale, a když od nich převezme obálku se svým jménem, převypráví jim příběh o zbrani, která dokáže zabít cokoliv. Problém ale je, že ji ukradli Elkinsonovi vrahové. Bratrům a Johnovi se podaří Kolt získat zpět a nakonec se spolu vydávají na lov jejich největšího nepřítele.\n\nNáhlá a častá úmrtí lidí, kteří se s Johnem znali, dovedou Winchestery až k Meg, mladé ženě posednuté démonem. Dívka ví o Koltu a pod pohrůžkou zabití i dalších jeho přátel, požaduje donést zbraň v určitý čas na určené místo střetnutí. John se za ní vydává jen s napodobeninou a doufá, že si Meg ničeho nevšimne. Démonka si však pravost zbraně rychle ověří a tak zjistí, že se je starý lovec snažil oklamat. Dean a Sam, kteří čekají na otce v motelovém pokoji, se mu snaží dovolat, ale marně. Po delším prozvánění se nakonec v telefonu ozve Meg, která jim oznámí, že už svého otce nikdy neuvidí. O několik hodin později se bratrům podaří ji zajmout pomocí „Ďáblovy pasti“ v domě rodinného přítele Bobbyho a vyslechnou ji pomocí rituálu vymítání. Získají od ní informace o uvězněném otci, který se nachází v Missouri, v hotelu „Východ slunce“. Vydají se tam a vyvolají požární poplach, zbaví se démonů strážících pokoj s připoutaným Johnem na posteli a vyvedou ho z budovy ven. Co bratři nevědí je, že Johna posedl sám obávaný démon a chystá se je zabít. Přijdou na to až v opuštěné chatrči, kde se zabarikádovali a všechny dveře a okna obsypali solí, aby na ně démoni nemohli. Skrze otce k nim hovoří žlutooký démon a řekne Samovi o svých plánech s výjimečnými dětmi jako je on. Přesouvá se k Deanovi, kterého mučí krutými slovy a pouhým pohledem jeho očí, až se mu na košili, na místě, kde se nachází srdce, objevuje krev. Dean omdlévá bolestí a v tom momentě se Johnovi na chvíli podaří získat zpět kontrolu nad svým tělem a snaží se zastavit zabíjení svého staršího syna. Vysvobozený Sam bere do ruky Kolt a míří s ním na postavu znovu ovládnutou démonem. Nakonec střelí otce do nohy. Ten okamžitě padá na zem a procházejí jím elektrické výboje. Skutečný John se probere a naléhavě syna prosí, aby ho střelil rovnou do srdce a tím démona konečně zabil. Sam ho neposlechne, složí zbraň a černý dým valící se z Johnových úst nakonec mizí štěrbinami v dřevěné podlaze. V Impale, ve které zranění Winchesterové pospíchají do nejbližší nemocnice, se John ptá, z jakého důvodu ho mladší syn neposlechl. Sam mu chce povědět pravdu, je však přerušen prudkým nárazem kamionu do boku auta. Lovci nejeví žádné známky života a z kamionu se na ně dívá řidič s černýma démonskýma očima.\n\nJohn se probírá v nemocnici, odkud pošle Sama pro Colt z vraku auta a několik dalších věcí, se kterými má úmysl vyvolat žlutookého démona. To se mu povede, ne však pro to, aby ho zničil, ale aby se dohodl a vrátil život Deanovi, který je uvězněn mezi dvěma světy. Poté co se Dean probere zdravý následuje vyrovnání, démon si bere svou část dohody - Colt, náboj a Johna Winchestera, který umírá.\nAbecední seznam postav ze seriálu \"Supernatural\" (\"Lovci duchů\"), které nějakým způsobem zasáhly do Johnova života:\n\n\n"}
{"id": "341867", "url": "https://cs.wikipedia.org/wiki?curid=341867", "title": "Fish (zpěvák)", "text": "Fish (zpěvák)\n\nDerek William Dick, více znám jako Fish (narozen 25. dubna 1958 v Dalkeith, Midlothian), je skotský progressive rockový zpěvák, textař a příležitostný herec (např. se objevil ve filmu 9 Dead Gay Guys).\n\nDříve než vstoupil Fish v roce 1981 do povědomí veřejnosti jako člen skupiny Marillion, pracoval jako zahradník a lesní dělník. Skupina měla několik úspěchů v britských žebříčcích, v roce 1985 s \"Kayleigh\" a \"Lavender\" a pak v roce 1987 s \"Incommunicado\". Fish odešel od Marillion v roce 1988, aby zahájil svou sólovou kariéru.\n\nNěkdy býval srovnáván s Peterem Gabrielem, sólovým zpěvákem skupiny Genesis ze 70. let. Mnohé z pozdějších Fishových skladeb obsahují úseky recitovaných textů, kratší příklady takových textů jsou i na dřívějších albech Marillion.\n\nUváděl páteční ranní radiovou show \"Fish on Friday\" pro digitální rozhlasovou stanici Planet Rock. Když této stanici hrozilo zavření, Malcolm Bluemel s pomocí Fishe, Tony Iommiho, Iana Andersona a Gary Moorea pomohli tuto stanici zachránit tím, že ji koupili.\n\nJeho poslední studiové album \"13th Star\" bylo vydáno 12. září 2007 jako speciálně balené předprodejní album, které bylo možné objednat přímo z jeho webové stránky. Britské turné k tomuto albu, podporované skupinou Glyder, následovalo v březnu 2008.\n\nV červnu 2008 zahájil své první severoamerické turné po 11 letech (ačkoliv měl za sebou už 6 vystoupení na východním pobřeží USA v roce 2000).\n\nPodle něj samotného, jeho přezdívka vznikla tak, že trávil mnoho času ve vaně. Fish má jednu dceru, která se jmenuje Tara.\n\nPo soudním sporu s EMI a neúspěšné smlouvě s vydavatelstvím Polydor, založil v roce 1993 Fish svou vlastní značku Dick Bros Record Company, kterou později prodal vydavatelství Roadrunner Records. V roce 2001 založil ještě značku Chocolate Frog Records. V roce 2005 Fish podepsal smlouvu se značkou Snapper Music. Má malou ale oddanou základnu fanoušků, kterým se říká Fishheads, mnozí z nich se zúčastňují online diskuzí a cestují přes celý svět, aby se každé dva roky zúčastnili klubového shromáždění.\n\nV květnu 2008, dostala Fishova Planet Rock show Stříbrnou cenu 'Music Broadcaster of the Year' v UK Sony Radio Academy Awards 2008. Společně s Gary Mooreem dostal v červnu 2008 cenu New York Festivals Radio Broadcasting Awards Gold World Medal v kategorii \"Pravidelně vysílané hudební pořady\" za jejich představení na Planet Rock.\n\n\n\n\n\n"}
{"id": "341872", "url": "https://cs.wikipedia.org/wiki?curid=341872", "title": "Železniční trať Görlitz–Zawidów", "text": "Železniční trať Görlitz–Zawidów\n\nŽelezniční trať Görlitz–Zawidów (Zhořelec–Závidov) byla pruská hlavní trať, součást dálkového spojení Berlína s Vídní. Trať byla spolu otevřena 1. června 1875.\n\nNa konci devatenáctého století byla trať důležitou dopravní tepnou mezi Pruskem, Čechami a Rakouskem. Z důvodu obtížného trasování úseku mezi Libercem a Pardubicemi však postupně hlavní roli převzala trať vedoucí přes saské Drážďany a dále údolím Labe, přestože byla delší.\nPo druhé světové válce bylo území na východ od Lužické Nisy obsazeno Polskem. Pravidelný přeshraniční provoz byl ukončen. Úsek na západ od Nisy byl spolu s Niskou drahou využíván spoji Zhořelec–Žitava.\n\nÚsek na východ od Nisy neměl žádné přímé napojení na polskou železniční síť. V roce 1948 byla z tohoto důvodu prodloužena bývalá lokální trať Sulików – Mikułowa (Schönberg – Nikolausdorf), 3. října 1948 získal Závidov (Seidenberg) přímé železniční spojení s polským vnitrozemím. V roce 1950 bylo vybudováno propojení s Niskou dráhou, zaústění se nachází nedaleko vesnice Ręczyn. Hlavními důvody byla možnost přepravy materiálu v souvislosti s výstavbou elektrárny Turów a přeprava uhlí ze sousedního povrchového dolu. V roce 1960 byla tato trať prodloužena až do města Bogatynia (Reichenau), osobní přeprava PKP však byla 3. dubna 2000 zastavena. V současnosti je trať využívána výhradně pro nákladní přepravu, což platí i pro přeshraniční úsek Zawidów – Černousy.\n\n"}
{"id": "341873", "url": "https://cs.wikipedia.org/wiki?curid=341873", "title": "Whose Line Is It Anyway?", "text": "Whose Line Is It Anyway?\n\nWhose Line Is It Anyway? je britská show improvizační komedie. Pořad vysílala televize Channel 4 s moderátorem Clivem Andersonem v letech 1988 až 1998. Na pořad později volně navázala americká verze.\n\nTímto pořadem se inspirovaly i jiné show. Například na Slovensku a v Česku vznikla na základě tohoto pořadu show Partička.\n\nShow byla založena na improvizaci. Kromě diváků ve studiu se jí především účastnili čtyři aktéři, kterým moderátor zadával různé úkoly (nazývané \"hry\") a za ty rozdával body. Témata jednotlivých her byla částečně dána (to, co se má odehrát, v jaké formě, co se během hry musí ten který účinkující dělat), částečně mohla být ovlivněna náměty diváků.\n\nHry byly buď situační a improvizační scénky, ztížené nějakým cílem či úkolem; další častou skupinou byly písničky popř. jejich kombinace. Typů her bylo vymyšleno několik desítek (viz jejich v anglickém jazyce).\n\nVětšina her se na menším pódiu, na kterém byla předváděna, obešla bez dodatečných rekvizit, popř. se tyto omezily max. na židličku nebo pokrývku hlavy. Pouze několik málo her bylo na rekvizitách založeno.\n\nNěkteré detaily, které do významné míry určily konečnou podobu hry, byly určeny publikem ve studiu těsně před jejím začátkem. Mezi tyto detaily patřilo např. zaměstnání některých postav, které měli herci v té které hře zahrát, dramatický konflikt, který se během hry měl vyřešit, někdy i samotná zápletka. Diváci ve studiu měli před zahájením natáčení daného dílu možnost napsat své nápady na papírek; produkce z nich následně vybrala potenciálně dobré a ty použila v některých hrách. V pozdějších epizodách se diváci (moderátorem náhodně vybraní z publika) u některých her přímo zapojovali do děje.\n\nModerátorem britské verze byl Clive Anderson. Úkolem moderátora bylo na začátku představit účinkující, vysvětlovat pravidla a účel každé následující hry (v prvních sériích docela podrobně), tázat se na doplňující náměty z obecenstva a přidělovat body. Na pultíku, za kterým seděl, měl i bzučák, jehož stisknutím mohl ukončovat tu kterou hru (nebo její část). U Clivea Andersona existovala spíše kultivovaná a vtipná slovní ekvilibristika mezi ním a účinkujícími a omezil se pouze na funkci moderátora s patřičnou autoritou.\n\nPočet bodů, které moderátor na konci každé scénky rozdal, byl pouze na jeho uvážení. Přestože tedy show byla i soutěží, body nebyly příliš důležité — účinkujícímu, který získal nejvíce bodů, se na konci show dostalo jen „privilegia“ přečíst ubíhající závěrečné titulky ve stylu, který mu určil moderátor.\n\nAktéři se v televizní verzi show často měnili; produkce patrně chtěla rozmanitost a současně zkoušela, jakou odezvu bude ten který účinkující mít na sledovanost a oblíbenost u divácké veřejnosti. Zváni proto byli např. i herci různých amatérských či divadelních skupin a komici z jiných zemí. Zpočátku jeden, poté dva z nich se začali objevovat častěji a nakonec se stali pravidelnými účinkujícími. Od první série to byl nadějný britský herec a komik John Sessions, který pomáhal i na podobě show; později ale práci na ní ukončil. Zhruba od šesté série se jako pravidelní účinkující postupně etablovali Ryan Stiles a Colin Mochrie, kteří následně působili jako pravidelní účinkující i v sériích americké verze show.\n\nV několika málo epizodách hostovali mezi účinkujícími významné herecké osobnosti – Whoopi Goldberg nebo Kathy Griffin.\n\nJiní, jako např. David Hasselhoff, Jerry Springer, Sid Caesar, Hugh Hefner, Florence Henderson, se ve většině případů zapojili jen na určité hry. Velmi oblíbená byla epizoda věnovaná výstřednímu kondičnímu trenérovi Richardu Simmonsovi, který sice nebyl mezi soutěžícími, ale v průběhu show se několikrát objevil a zahrál si hned v několika hrách.\n\nPro skupinu her, ve kterých účinkující zpívali (nebo měly jen hudební podklad), byly ve studiu hudební nástroje a hudebník (popř. hudebníci), kteří zajistili patřičný doprovod. Pro britskou řadu to byl Richard Vranch, který ovládal hru na klavír a elektrickou kytaru. Hlavní hudebnicí americké verze byla Laura Hall (klavír), často doprovázená Lindou Taylor (kytara, el. kytara, syntezátor), popř. i Cece Worrall-Ruben (saxofon). Hudebníkem původní rádiově vysílané verze byl Colin Sell.\n\nAutory původního formátu show jsou Dan Patterson a Mark Leveson. Produkce anglické verze je studio Hat Trick Productions.\n\n\n"}
{"id": "341876", "url": "https://cs.wikipedia.org/wiki?curid=341876", "title": "Muchomůrka tygrovaná", "text": "Muchomůrka tygrovaná\n\nMuchomůrka tygrovaná (\"Amanita pantherina\"), také muchomůrka panterová či muchomůrka tygrovitá, je jedovatá a halucinogenní houba z čeledi štítovkovitých.\n\nKlobouk je o průměru 6-10 cm. Je polokulovitý, pak sklenutý, ve stáří plochý. Okraj je často (ale ne vždy) hřebenitě rýhovaný. Povrch klobouku je hladký, okrově až tmavě hnědý, pokrytý bílými bradavkami. Lupeny jsou bílé, husté, u třeně volné. Třeň je bílý, dosti štíhlý, s úzkým hladkým prstenem. Na bázi je hlízovitý, obalený bradavičnatou pochvou. Dužnina je bílá, nenápadné příjemné vůně a jemné chuti. Výtrusný prach je bílý.\n\nMuchomůrka tygrovaná je velmi podobná jedlé muchomůrce šedivce. Lze ji také zaměnit za rovněž jedlou muchomůrku růžovku.\nKalich má oproti muchomůrce růžovce přechod. Růžovka má kalich spojitý-bez přechodů a je po řezu načervenalá.\nRůžovka a šedivka mají rýhovaný prstenec. Muchomůrka tygrovaná má prstenec hladký.\nRůžovka a šedivka nemají na kořenů pochvu (vejčitý kalich) na rozdíl od muchomůrky tygrované.\n\nRoste od června do října v listnatých i jehličnatých lesích, v některých oblastech hojně. Častější je v nižších polohách, ve vyšších polohách se objevují formy s kloboukem na okraji bez rýhování.\n\nHlavními jedy muchomůrky tygrované jsou látky na bázi isoxazolu – zejména kyselina ibotenová, muscimol a muscazon. Za toxicitu jsou zodpovědné zejména první dvě zmíněné látky. Naopak muskarin se téměř vůbec nevyskytuje. Pozření muchomůrky tygrované je jen vzácně smrtelné, na rozdíl od smrtelně nebezpečné muchomůrky zelené (\"A. phalloides\") – z více než stovky zaznamenaných případů otravy muchomůrkou tygrovanou nebyl ani jeden smrtelný. Prognóza pacientů se zhoršuje se zvyšujícím se množstvím pozřených muchomůrek. Ve větším ohrožení jsou hlavně osoby s poruchami oběhové soustavy a srdce. První příznaky se projevují za cca 0,3–6 hodin (průměrně 2,5 hodiny) po požití pokrmu. Dostavují se nejen zažívací problémy a zraková a časová dezorientace a také blouznění – účinek není vzdálený alkoholové opilosti.  \n\nOtravu muchomůrkou tygrovanou doprovázejí halucinace, podobné jako při požití lysohlávek nebo muchomůrky červené. Ale na rozdíl od nich muchomůrka tygrovaná obsahuje více toxických látek, navíc jejich obsah se velmi liší kus od kusu.\n\n\n"}
{"id": "341883", "url": "https://cs.wikipedia.org/wiki?curid=341883", "title": "Václav Dvořák (kněz)", "text": "Václav Dvořák (kněz)\n\nVáclav Dvořák (28. prosince 1921, Bechyně – 30. července 2008, České Budějovice) byl český římskokatolický kněz, generální vikář (1990–1991 a 1991–1999), administrátor (1991) a biskupský vikář (1999–2008) českobudějovické diecéze, od roku 2000 kanovník Katedrální kapituly u sv. Mikuláše České Budějovice.\n\nZa komunistického režimu byl vězněn, podílel se na činnosti podzemní církve. Byl významným členem českého skautského hnutí, jako skaut používal přezdívku Ťinťa. Byl jedním ze zakladatelů Jihočeské lesní školy Igora Slatkovského i Ekumenické lesní školy.\n\nVáclav Dvořák se narodil v Bechyni, kde pak vstoupil do skautského oddílu a účastnil se i činnosti Sokola.\n\nZa války byl totálně nasazen v Linci v továrně na výrobu tanků. Po válce byl opět činný ve skautském hnutí, a to i poté, co bylo po únoru 1948 zakázáno. V roce 1948 byl biskupem Josefem Hlouchem vysvěcen na kněze a v následujících třech letech působil ve farnostech Kardašova Řečice, Pluhův Žďár, Domažlice a Trhanov. Jako kaplan na Folmavě pomáhal lidem prchajícím před komunisty přes hranice. Dostal se tak do hledáčku StB, poprvé jej nakrátko zatkla v březnu 1949.\n\nSám se několikrát pokusil před komunistickou mocí uprchnout přes hranice, ani jeden z pokusů mu však nevyšel. V jednom případě se například domluvil s knězem Karlem Fořtem: zatímco Dvořák se v blízkosti hranice stal svědkem postřelení jiného uprchlíka, a plánu se proto vzdal, Fořtovi se útěk zdařil a dlouhá léta pak pracoval pro Svobodnou Evropu v Mnichově.\n\nKomunisté Dvořáka nejdříve povolali k PTP (1951), kde sloužil 14 měsíců (Město Libavá, Olomouc, Přerov).\n\nV lednu 1953 byl zatčen, 16 měsíců držen v samovazbě a brutálně vyslýchán v Ruzyni. V květnu 1954 byl vojenským soudem ve vykonstruovaném procesu odsouzen na 7 let na velezradu. Krátce pak byl vězněn ve Valdicích a poté v černouhelných dolech ve Rtyni v Podkrkonoší.\n\nPropuštěn byl v lednu 1960.\n\nPo propuštění pracoval v různých civilních zaměstnáních, např. jako dělník nebo později jako nákupčí v antikvariátu nedaleko Karlova mostu v Praze.\n\nByl klíčovou osobností podzemní církve, podílel se především na podzemní výuce teologie. Mimo jiných u něj studoval i Tomáš Halík. V roce 1968 se mu podařilo dostat na několik zahraničních pobytů, např. v Římě nebo Ženevě.\n\nV roce 1982 dostává státní souhlas působit jako výpomocný duchovní v Praze-Braníku, později v kostele Panny Marie Sněžné.\n\nOd 1. dubna 1990 byl jmenován generálním vikářem českobudějovické diecéze, kterým zůstal až do roku 1999 (s krátkou přestávkou od 3. června do 11. listopadu 1991, kdy byl jejím administrátorem).\n\nV roce 1992 začíná působit jako duchovní ve vazební věznici v Českých Budějovicích. Od roku 1999 působil jako biskupský vikář pro cizince, školství, mládež a vězně, v posledních letech se hodně věnoval i farnosti Ledenice a působil jako vězeňský kaplan.\n\n\n\n\n"}
{"id": "341885", "url": "https://cs.wikipedia.org/wiki?curid=341885", "title": "Patty Schnyderová", "text": "Patty Schnyderová\n\nPatty Schnyderová, nepřechýleně Patty Schnyder (* 14. prosince 1978 v Basileji, Švýcarsko) je současná švýcarská profesionální tenistka. Jejími největšími úspěchy v dosavadní kariéře jsou vítězství na turnaji kategorie Tier I v Curychu 2002 a grandslamové semifinále na Australian Open v roce 2004.\nDoposud vyhrála celkově 11 turnajů WTA v singlu a 5 ve čtyřhře. Jejím trenérem a zároveň manželem je bývalý detektiv Rainer Hoffman, kterého najali rodiče -náctileté Patty jako ochranku své dcery…\n\nPatty Schnyderová se zúčastnila 30 zápasů ve Fed Cupu za tým Švýcarska s bilancí 28-13 ve dvouhře a 13-6 ve čtyřhře.\n\n\n"}
{"id": "341887", "url": "https://cs.wikipedia.org/wiki?curid=341887", "title": "Světová federace nezávislých skautů", "text": "Světová federace nezávislých skautů\n\nSvětová federace nezávislých skautů ( ) byla založena roku 1996 v Německu. Jedná se o mezinárodní federaci různých organizací skautu, které často nejsou největší ve své zemi. Za Českou republiku jsou členy Skaut – český skauting ABS a Svaz skautů a skautek České republiky.\n\nWFIS stojí za dodržování původních hodnot a tradic zakladatele skautu Powella.\nV současné době je členem 41 států světa a počet registrovaných členů činí cca 200 000.\nSoučasným prezidentem federace je Klaus Tegeder.\n\n"}
{"id": "341892", "url": "https://cs.wikipedia.org/wiki?curid=341892", "title": "Akaricid", "text": "Akaricid\n\nAkaricidy je skupina pesticidů určených k hubení roztočů (z latinského \"Acarina\"). Někdy se též používá termín miticidy (z anglického označení \"mite\").\n\nDle povahy jde například o karbamáty, antibiotické miticidy, formamidiny, chlororganické látky, permetrin nebo organofosfáty. Ve vinařství se používají také sloučeniny síry.\n\n"}
{"id": "341898", "url": "https://cs.wikipedia.org/wiki?curid=341898", "title": "Avicid", "text": "Avicid\n\nAvicidy jsou obvykle chemické pesticidy určené k hubení ptáků.\n\nMezi užívané avicidy patří např. strychnin, 3-chloro-4-methylanilin hydrochlorid, 3-chloro-p-toluidin nebo 4-aminopyridin. Někdy je též užívána vysoká koncentrace parathionu smíchaná s naftou.\n"}
{"id": "341900", "url": "https://cs.wikipedia.org/wiki?curid=341900", "title": "Algicid", "text": "Algicid\n\nAlgicidy jsou skupinou pesticidů určených k hubení řas (\"Algae\"). Někdy jsou klasifikovány jako herbicidy.\n\nJako algicid je nejčastěji v bazénech či ve vodárenství užíván plynný chlór. Dále je užíván atrazin, diuron, síran měďnatý, simazin a další.\n\nVe Velké Británii byla užívána pro hubení řas tradičně sláma ječmene, aniž by docházelo k poškozování jiných rostlin a živočichů.\n"}
{"id": "341905", "url": "https://cs.wikipedia.org/wiki?curid=341905", "title": "Pipa", "text": "Pipa\n\nPipa (čínsky: 琵琶; českou transkripcí čínštiny pchi-pcha, pchin-jin: pípá) je tradiční čínský strunný nástroj, vycházející z loutny. V Číně se na něj hraje už přes dva tisíce let a předpokládá se, že je původní, na jeho základě vznikly např. japonská biwa, vietnamská đàn tỳ bà a korejská bipa (jako jediná se už nepoužívá).\n\nSkládá se ze dvou čínských slabik, každá znamená jeden ze způsobů hry: pi, 琵, znamená pohyb prstů po strunách směrem dolů, pa, 琶 – směrem nahoru.\n\nTělo nástroje má hruškovitý tvar bez rezonančních otvorů. K němu je připevněn krátký krk se zubovitými pražci a čtyřmi kobylkami pro struny. Většinou je pipa dlouhá kolem 1 metru a široká kolem 35 centimetrů.\n\nDrží se svisle, staví se na koleno. Na struny se hraje trsátky, připevněnými na prstech, někteří hráči hrají speciálně upravenými nehty.\n\nPipa má čtyři kovové, nylonové nebo hedvábné struny, laděné většinou A – d – e – a, rozsah nástroje je A – a. Starší pipy měly více strun.\n\nPipa je součástí jak tradičních komorních, tak i moderních symfonických orchestrů, uplatňuje se též jako vynikající sólový nástroj. Vyrábějí se i elektricky zesílené pipy, používané čínskými rockovými muzikanty.\n\n\n"}
{"id": "341906", "url": "https://cs.wikipedia.org/wiki?curid=341906", "title": "Bohumil Pastorek", "text": "Bohumil Pastorek\n\nBohumil Pastorek (25. října 1928, Valašská Bystřice – 22. ledna 2010, Praha) byl český herec a rozhlasový dramatik. Někdy uváděn též jako Bohuš Pastorek. Jednalo se o komunisticky angažovaného herce , jenž proslul zejména díky své faktické fyzické podobě s Klementem Gottwaldem. Tuto postavu si zahrál v řadě českých filmů.\n\nOtec byl horníkem a členem Sociálně demokratické strany (později KSČ). Matka byla v domácnosti. S divadlem začínal Bohumil Pastorek již ve škole ve Valašské Bystřici. Později se vyučil krejčím a pracoval několik let v Prostějově u firmy Rolný. V roce 1947 vstoupil do KSČ. V Prostějově hrál v letech 1945–9 ochotnicky v Divadle Hanácké obce. Své divadelní zkušenosti uplatnil i během své prezenční vojenské služby. Po vojně hrál v poloprofesionálním plzeňském souboru Stráž míru. V Plzni se také oženil.\n\nPozději působil v různých profesionálních moravských oblastních divadlech (v letech 1952–4 Slovácké divadlo v Uherském Hradišti, od roku 1954 v Divadle pracujících v Gottwaldově, v letech 1960–1962 v Divadle O. Stibora v Olomouci).\n\nOd roku 1962 se stal členem smíchovského Realistického divadla Zdeňka Nejedlého (dnešní Švandovo divadlo), kde působil až do roku 1989 . V době normalizace se politicky angažoval, v divadle byl i předsedou ZO KSČ, což se posléze odrazilo i v jeho filmové tvorbě.\n\n\n\n\n"}
{"id": "341910", "url": "https://cs.wikipedia.org/wiki?curid=341910", "title": "Rodenticid", "text": "Rodenticid\n\nRodenticidy jsou pesticidy určené k hubení hlodavců, tedy deratizaci.\n\nNejčastěji se používají chemické látky narušující srážlivost krve – antikoagulanty, např. warfarin, pindon. Druhou často užívanou skupinou látek jsou preparáty způsobující hyperkalcémii – tedy zvyšující hladinu vápenatých iontů v krvi, kam patří např. cholekalciferol (znám také jako vitamín D3) nebo ergokalciferol (znám také jako vitamín D2). Dále pak z anorganických látek ZnP a organických (kumariny).\n\n\n"}
{"id": "341911", "url": "https://cs.wikipedia.org/wiki?curid=341911", "title": "Urschullum", "text": "Urschullum\n\nUrschullum je moravská hardcore/thrash metalová kapela, která existovala v letech 1991-2004, boční projekt kapely Shaark.\n\nSkupina Urschullum vznikla v roce 1991, kdy natočila demo \"WC muži, WC ženy\". V následujících letech se věnovala hlavně koncertní činnosti a její debutové album \"Psycö Noiz from da Psycö Höad 666\" vzniklo až v roce 1997. O tři roky později Urschullum ve studiu Shaark nahráli druhou desku \"HellCore\". Kapele se však pro ni nedařilo najít vydavatele, a tak album vyšlo až na podzim 2003. Koncem léta 2004 skupina Urschullum ukončila činnost kvůli časovému vytížení svých členů ve formacích Shaark a Master.\n\n\n\n"}
{"id": "341917", "url": "https://cs.wikipedia.org/wiki?curid=341917", "title": "Jiří Paroubek", "text": "Jiří Paroubek\n\nJiří Paroubek (* 21. srpna 1952 Olomouc) je český politik, od listopadu 2011 do listopadu 2014 předseda strany LEV 21 – Národní socialisté, v letech 2006 až 2013 poslanec Parlamentu České republiky, bývalý premiér a předseda ČSSD, jejímž členem byl v letech 1989–2011.\n\nPo odstoupení Stanislava Grosse byl od 25. dubna 2005 do 16. srpna 2006 předsedou vlády České republiky. Od 13. května 2006 do 7. června 2010 zastával post předsedy České strany sociálně demokratické, na který rezignoval po parlamentních volbách 2010, kdy strana pokračovala v opozici.\n\nJiří Paroubek se narodil v Olomouci v roce 1952, kde vyrůstal u svých prarodičů do šesti let, kdy se před nástupem na základní školu přestěhoval do Prahy za rodiči, kteří tam pracovali. Jeho otec Jiří Paroubek pracoval jako výrobní zástupce v letňanské Avii. Matka Věra Paroubková byla vedoucí květinářství a květiny i aranžovala. Po absolvování základní školy v Ostrovní ulici nastoupil na Gymnázium Jana Nerudy. Po maturitě začal studovat Obchodní fakultu Vysoké školy ekonomické v Praze. Studium dokončil v roce 1976 s titulem inženýr.\n\nV letech 1976 až 1990\npracoval mimo jiné jako hlavní ekonom podniku Restaurace a jídelny v Praze 1. Ve svém oficiálním životopise k tomu uvádí, že působil ve vrcholných manažerských funkcích.\nV letech 1991 až 2003 podnikal.\n\nJe veden v záznamech StB jako takzvaný kandidát tajné spolupráce pod krycím jménem \"Roko\" (jméno jeho papouška), podle nezávislé komise při Federálním ministerstvu vnitra však nebyl jejím vědomým spolupracovníkem.\n\nV roce 1970 Paroubek vstoupil do Československé strany socialistické, která byla součástí Národní fronty. Zastával různé stranické funkce a v roce 1982 byl zvolen do Ústředního výboru ČSS. Ze strany vystoupil v roce 1986. O své politické činnosti v ČSS se v oficiálních životopisech nezmiňuje.\n\nV listopadu 1989 vstoupil do Československé sociální demokracie a na jejím obnovovacím sjezdu v roce 1990 byl zvolen do funkce ústředního tajemníka a mezi léty 1990–1996 byl členem ústředního výkonného výboru ČSSD, kterým se opět stal v lednu 2001. V roce 1993 neúspěšně kandidoval na předsedu strany, šéfem ČSSD se tehdy stal Miloš Zeman. Mezi roky 1993 a 1995 působil v regionálním výkonném výboru ČSSD v Praze, v letech 2001–2003 byl místopředsedou pražské stranické organizace ČSSD.\n\nV listopadu 1998 byl v rámci opoziční smlouvy s ODS zvolen do funkce náměstka primátora hl. m. Prahy pro oblast finanční politiky.\n\nNa podzim 2000 neúspěšně kandidoval do Senátu v Praze 8. V roce 2002 byl znovu zvolen zastupitelem Hlavního města Prahy, z dvanácti zastupitelů zvolených za ČSSD získal druhý nejnižší počet hlasů. V lednu 2005 neuspěl při volbě předsedy pražské organizace ČSSD.\n\nV Grossově vládě od 4. srpna 2004 zastával post ministra pro místní rozvoj. Po demisi celé vlády sestavil novou vládu a byl 25. dubna 2005 jmenován jejím předsedou.\n\nNa Paroubkův návrh vláda 24. srpna 2005 uznala zásluhy německých antifašistů a omluvila se jim za způsobená příkoří. Předseda vlády sehrál rozhodující úlohu při schvalování zákona o registrovaném partnerství na přelomu let 2005 a 2006. Během povodní v roce 2006 Paroubek kritizoval činnost šéfa Povodí Moravy, kterého následně ministr zemědělství Jan Mládek odvolal.\n\nNa mimořádném předvolebním sjezdu ČSSD byl 13. května 2006 zvolen předsedou strany. Po volbách, ve kterých se ČSSD umístila za ODS, podala celá vláda 16. srpna 2006 demisi, dočasně však vykonávala funkce až do jmenování nové vlády 4. září 2006.\n\nPřed parlamentními volbami v Česku v roce 2010 patřil J. Paroubek mezi čelné kandidáty na premiéra. Poté, co jeho kolegu, B. Sobotku na předvolebním shromážděním napadl opilý muž, Jiří Paroubek prohlásil, že přestává komunikovat s vybranými sdělovacími prostředky (Lidové noviny, Mladá fronta Dnes, Hospodářské noviny, Respekt a Reflex) které označil za pravicové a vyvolávající atmosféru nenávisti.\n\nPřestože ČSSD vyhrála v roce 2010 parlamentní volby, nebyla schopna sestavit vládu. Paroubek se rozhodl odstoupit z funkce předsedy ČSSD a do čela strany se postavil místopředseda Bohuslav Sobotka. Strana se pak rozpadla na několik frakcí, z nichž některé odsuzovaly Paroubkovu práci, jiní Paroubka zase hájili (David Rath).\n\nParoubek později v rozhovoru doporučil Davidu Rathovi, aby v budoucnosti uvažoval o kandidatuře na předsedu strany. Jiří Paroubek v roce 2010 uvažoval o sepsání nejméně tří knih pamětí. První by měla pojednávat o Paroubkově působení v zahraničí, druhá o ČSSD z jeho pohledu. Poslední vydanou knihou by měly být celoživotní paměti.\n\n1. listopadu 2011 založil novou politickou stranu s původním názvem Národní socialisté – Levice 21. století (později LEV 21 – Národní socialisté, zkratkou LEV 21), s cílem jejího sloučení do konce téhož měsíce s již existujícím subjektem Českou stranou národně socialistickou (ČSNS 2005). V den ustavujícího sjezdu nové strany Národní socialisté – levice 21. století 26. listopadu však Jiří Paroubek sloučení s ČSNS 2005 odmítl slovy: \"„Ale o slučování s jinou stranou neuvažujeme. Neproběhlo ani sloučení se stranou ČSNS 2005, jen někteří její členové přišli k nám.“\" Na tomto ustavujícím sjezdu byl zvolen předsedou. Při volbě, které se zúčastnil jako jediný kandidát, obdržel 233 hlasů, dva se zdrželi a nikdo nebyl proti. Následně jmenoval místopředsedy strany na základě vlastního rozhodnutí.\n\nVe volbách do Evropského parlamentu v roce 2014 kandidoval jako lídr strany LEV 21 – Národní socialisté, ale neuspěl (LEV 21 získal pouze 0,46 % hlasů a do EP se nedostal).\n\nKe dni 30. listopadu 2014 rezignoval na post předsedy strany LEV 21 – Národní socialisté. Odůvodnil to tím, že se rozhodl odejít z politiky, aby se mohl věnovat své rodině, podnikatelským činnostem, akademické činnosti a dalším veřejně-prospěšným činnostem. V roce 2016 ze strany vystoupil.\n\nPo jeho rezignaci na předsedu LEV 21 se začalo spekulovat o možném návratu do ČSSD. V úvahu připadaly buňky v Liberci, Velké Chuchli či na Praze-západ. V polovině roku 2017 se skutečně rozhodl vrátit zpět do ČSSD, protože byla podle jeho slov v mimořádně složité situaci a chtěl jí poskytnout morální pomoc. Vyplnil přihlášku v Cerhenicích na Kolínsku, organizace by jeho vstup měla schválit 26. června 2017. Volebního lídr strany Lubomír Zaorálek však 18. června uvedl, že by Paroubkovo členství musely schválit stranické orgány Prahy 5, kde byl členem ČSSD před svým odchodem, a to konkrétně místní organizace, okresní výkonný výbor i krajský výkonný výbor. On i bývalý předseda Bohuslav Sobotka se vyjádřili proti Paroubkovu přijetí zpět. Pražský krajský výbor strany 19. června přijetí Paroubka zamítl.\n\nVe volbách do Senátu PČR v roce 2018 kandidoval v obvodu č. 71 – Ostrava-město. Původně chtěl kandidovat za ČSSD, ale jeho kandidaturu neschválilo předsednictvo strany. Ostravská ČSSD však sesbírala dostatek podpisů od občanů a kandidoval tak jako nezávislý. Se ziskem 6,90 % hlasů skončil na 7. místě.\n\nJiří Paroubek byl mezi lety 1979–2007 ženatý se Zuzanou Paroubkovou, rozenou Zajíčkovou, překladatelkou a učitelkou francouzštiny. Rozvedeni byli dne 13. září 2007. Bývalí manželé spolu mají syna Jiřího, narozeného v roce 1984.\n\n17. listopadu 2007 se Paroubek oženil s tlumočnicí Petrou Kováčovou (narozena 30. srpna 1973, po svatbě přijala příjmení Paroubková), s níž navázal vztah již během trvání svého manželství se Zuzanou Paroubkovou, ale údajně až poté, co manželce oznámil přání se rozvést. V roce 2009 se jim narodila dcera Margarita. \n\nV únoru 2017 však Paroubka jeho druhá manželka opustila. V průběhu roku 2017 začalo mediálně sledované rozvodové řízení. Paroubkovou novou přítelkyní se stala bývalá poslankyně ČSSD Gabriela Kalábková.\n\nV současné době žije Paroubek ve Velké Chuchli.\n\nPodle výpisu z obchodního rejstříku:\n\n\nParoubek je předsedou Společnosti Willyho Brandta a Bruna Kreiskyho a vydavatel a předseda redakční rady časopisu ČSSD Trend. Publikoval desítky vlastních článků v českých i zahraničních periodikách. Byl též iniciátorem názorového webu Vaše věc, který byl spuštěn na podzim 2010.\n\nJiří Paroubek se věnuje i psaní knih. V dubnu 2007 byla vydána autobiografická kniha \"Minuty s Jiřím Paroubkem\".. V říjnu 2008 mu vyšla kniha \"Česko, Evropa a svět očima sociálního demokrata\", v roce 2011 další kniha \"Ve službě republice\".\n\nJiří Paroubek též navrhl zákon, který by navrátil policii na fotbalová hřiště, v reakci na výtržnosti, které se staly při zápase Baníku Ostrava a Brna.\n\nČástí veřejnosti je považován za populistu a je kritizován za sbližování s komunisty.\n\nPolitickými protivníky bývá obviňován z afér kolem prodělku První městské banky, zavádění zabezpečovače Matra do pražského metra a zakázek po povodních. Dále i nákup 72 milionů eur pro město Praha, zakázka na výstavbu skleníku Fata Morgána v pražské botanické zahradě v Troji. Kritici poukazují i na rostoucí zadlužení hl. m. Prahy. Známý politický karikaturista Štěpán Mareš vypověděl v rozhovoru pro deník Metro, uveřejněného dne 17. května 2010, mimo jiné i to, že někteří politici usilovali o to, aby vedení Reflexu Mareše propustilo a že nejvíc se o to snažil Jiří Paroubek.\n\nParoubek byl také obviňován, že festival CzechTek 2005 byl násilně rozehnán policií na jeho politickou objednávku. Paroubek posléze nařídil ministrovi vnitra Bublanovi prošetření incidentu, po prošetření však žádný policista nebyl obviněn, pouze dvěma účastníkům bylo za policejní zákrok přiznáno odškodné a omluva (definitivní soudní rozhodnutí padlo až v roce 2010).\n\nV dubnu 2006 byl v médiích zveřejněn článek z bulletinu ČSS \"Socialistický směr\" r. 1978 se záznamem stranické besedy o únoru 1948, jíž se Paroubek účastnil a ideologickými frázemi chválil „likvidaci pozic exponentů buržoazie v politickém životě republiky“ ap. Za výrok se Paroubek neomluvil, tvrdí, že text nebyl autorizován a novináři ho zkreslují.\n\nTýden před volbami v roce 2006 šéf Útvaru pro odhalování organizovaného zločinu Jan Kubice obvinil ministra vnitra, policejní prezidium a Jiřího Paroubka, že se pokouší ovlivnit a omezit vyšetřování závažných případů, které dokazují prorůstání organizovaného zločinu do nejvyšších míst státní správy. V jeho zprávě, která unikla na veřejnost, bylo také citováno tvrzení, že Paroubek pohlavně zneužíval nezletilou dívku, dceru podnikatele Bohumíra Ďurička, což oba naprosto popřeli a na Kubiceho podal Paroubek trestní oznámení pro pomluvu. Rok od zveřejnění tzv. Kubiceho zprávy se obvinění ohledně ovlivňování nepotvrdila, stejně jako i obsah této zprávy.\n\nPo volbách do Poslanecké sněmovny 3. června 2006 večer Paroubek obvinil ODS a některá média z neférově vedené volební kampaně a prohlásil, že demokracie utrpěla tvrdý zásah srovnatelný snad jen s únorem 1948. Také prohlásil, že ČSSD hodlá přezkoumat možnost podat žalobu k Nejvyššímu správnímu soudu na neplatnost voleb. Toto prohlášení zvedlo vlnu odporu, sám Paroubek ho do jisté míry odvolal a později se za něj omluvil. Povolební projev J. Paroubka také podnítil protikomunistického aktivistu Jana Šinágla k sepsání petice požadující odstoupení Jiřího Paroubka z politických funkcí. Pod peticí během prvních pěti dní přibylo přes 62 tisíc podpisů.\n\nV říjnu 2005 J. Paroubek obvinil TV Nova ze „skandálního pokusu o manipulaci s veřejným míněním“. Vyšlo přitom najevo, že ČSSD sama organizuje své členy, aby se během diskusních pořadů účastnili SMS hlasování.\n\nParoubek také inicioval stížnost šéfa úřadu vlády Ivana Přikryla na pořad \"Bez obalu\", hanlivě se zmiňoval také o pořadu \"Budování státu\"; v souvislosti s tím navrhoval také zpřísnit český tiskový zákon podle rakouského vzoru. Oba zmíněné pořady z vysílání České televize brzy poté zmizely, ČT však tvrdí, že to nebylo v důsledku Paroubkova tlaku. Moderátor Aleš Cibulka byl v květnu 2006 odvolán z moderování pořadu \"Host do domu\" poté, co v něm Yvonne Přenosilová označila chování Jiřího Paroubka za podobné stylu Mussoliniho a Zelené za impotentní stranu. Moderátor David Borek byl v srpnu 2006 odvolán z moderování pořadu \"Události, komentáře\" České televize poté, co podle vyjádření vedoucího zpravodajství Zdeňka Šámala nezvládl rozhovor s Paroubkem.\n\nV roce 2005 během sporů o střet zájmů a povinnost rezignovat na jiné funkce při jmenování Davida Ratha ministrem zdravotnictví prezident Václav Klaus Paroubka obvinil, že ho před tím, než byl jmenován ministrem pro místní rozvoj, vědomě uvedl v omyl: tím, že v písemném čestném prohlášení tvrdil, že k datu svého jmenování nevykonává žádnou činnost nebo funkci, která by byla v rozporu se zákonem o střetu zájmů.\n\nParoubek reagoval citací zákona o střetu zájmů, který stanoví, že člen vlády se musí vzdát vyjmenovaných činností v nejbližší době od chvíle, kdy byl do funkce jmenován. Paroubek uvedl: \"„V paragrafu pět odstavci dvě tohoto zákona se stanoví, že člen vlády předkládá čestné prohlášení o tom, že není v rozporu se zákonem, 'do 30 dnů od zahájení výkonu veřejné funkce'.“\"\n\n23. října 2007 informoval internetový deník iDnes o neprůhledném financování časopisu Trend, jehož vydávání Paroubek řídí z pozice předsedy redakční rady. Podle první odpovědi Paroubka je hrazeno vydávání časopisu z inzerce, nicméně podle iDnes v naprosté většině vydaných čísel žádná inzerce není. Paroubek zveřejnil část údajů o financování časopisu o týden později, kdy na svém blogu zveřejnil údaje o inzerentech a sponzorech za léta 2006 a 2007.\n\nDne 9. října 2008 se konal křest Paroubkovy knihy \"Česko, Evropa a svět očima sociálního demokrata\" v pražské restauraci Monarch. Po hodině po skončení akce došlo mezi pozvanými hosty k incidentu mezi podnikatelem Bohumírem Ďuričkem a synem provozovatele Matějské pouti Václavem Kočkou ml. Výsledkem incidentu byla střelba a smrt druhého jmenovaného. Ďuričko byl odsouzen na 12,5 roku vězení. Jiří Paroubek se následně od incidentu distancoval a prohlásil, že Bohumíra Ďuričku vlastně nezná a na svůj křest knihy ho nezval. O známosti Paroubka s Ďuričkem se však v médiích psalo už v roce 2005, kdy s ním měl Paroubek strávit dovolenou; zrušil ji však poté, co se v médiích objevily zprávy, že Ďuričko byl agentem StB.\n\nBěhem kampaně před volbami do Evropského parlamentu v roce 2009 se proti Jiřímu Paroubkovi a ČSSD zdvihly veřejné protesty, jejichž podstatnou součástí bylo vrhání vajec na pódia během předvolebních mítinků. Útoky vygradovaly v Praze 27. května, kde se na Andělu setkaly desítky odpůrců politiky Jiřího Paroubka a zasypaly předsednictvo ČSSD stovkami vajíček. ČSSD z tohoto útoku obvinila ODS, ta to popřela a označila akci jako řízenou provokaci Lidového domu.\n\n\n"}
{"id": "341918", "url": "https://cs.wikipedia.org/wiki?curid=341918", "title": "Kunčický bludný balvan", "text": "Kunčický bludný balvan\n\nKunčický bludný balvan je největší známý bludný balvan v České republice. Nachází se v Ostravě, je chráněn jako přírodní památka.\n\nBalvan se nachází na Vratimovské ulici v ostravské místní části Kunčice městského obvodu Slezská Ostrava. Je umístěn v blízkosti Jižní brány Nové huti na konečné tramvajové linky č. 4. Podpírá jej podstavec z betonu.\n\nKunčický bludný balvan sem byl zanesen v době ledové někdy ve starších čtvrtohorách. Jeho domovinou je severní Evropa, nejspíše oblasti dnešního středního Švédska či jižního Finska.\n\nBalvan byl objeven v roce 1954 během základových prací na novohuťské slévárně (tehdy Nová huť Klementa Gottwalda). Byl vyzdvižen z hloubky 6,8 m. Hmotnost balvanu činí 17,5 tun. Je elipsovitého, poměrně pravidelného tvaru s rozměry 320 × 250 × 155 cm, což z něj činí největší známý bludný balvan na území České republiky. Je tvořen nažloutle šedorůžovou horninou žulového charakteru popisovanou jako hrubozrnný porfyrický granit. V balvanu lze nalézt i vyrostlice narůžovělých a nažloutlých draselných živců o velikosti 1–2 cm, dále plagioklas, drcený křemen, biotit v protáhlých shlucích, magnetit, apatit a řídce epidot.\n\nBalvan byl pro svou unikátnost vyhlášen k 1. lednu 1990 přírodní památkou. Nehrozí mu bezprostřední nebezpečí, nicméně na něj může mít negativní vliv spadaný popílek z místních továren. Plán péče proto počítá s šetrným čištěním balvanu vždy po 5 letech, v případech potřeby i častěji.\n\n\n"}
{"id": "341919", "url": "https://cs.wikipedia.org/wiki?curid=341919", "title": "Piscicid", "text": "Piscicid\n\nPiscicidy jsou skupinou pesticidů určených k ničení ryb.\n\nPoužívají se chemické látky jako rotenon, saponiny, 3-trifluorometyl-4-nitrofenol, Niclocide nebo Fintrol.\n"}
{"id": "341921", "url": "https://cs.wikipedia.org/wiki?curid=341921", "title": "Rudolf Horský", "text": "Rudolf Horský\n\nRudolf Horský (23. září 1852 Kyje – 22. prosince 1926 Praha) byl římskokatolický kněz, politik, spoluzakladatel Křesťansko-sociální strany v Čechách a spisovatel (publikoval především pod svým jménem, ale také pod pseudonymem Václav Kyjovský).\n\nRodák z tehdy samostatné obce Kyje (dnes součást Prahy) vystudoval pražské Akademické gymnázium a poté vstoupil do kněžského semináře. Na kněze byl vysvěcen 16. července 1876, poté působil nejprve jako farní vikář v Jílovém u Prahy, Staré Boleslavi, Netvořicích, Ořechu a Úněticích a následně (od roku 1897) jako farář ve farnosti u kostela sv. Matěje v Dejvicích (nyní součást Prahy). Později se stal také okrskovým vikářem libockého vikariátu. V roce 1906 obdržel řád Pro ecclesia et pontifice.\n\nKoncem 80. let 19. století začal být činný při zakládání katolických vzdělávacích spolků a z podnětu kněze Tomáše Škrdleho (1853–1913) a publicisty Tomáše Jana Jirouška (1858–1940) také při organizování křesťansko-sociálního hnutí v Čechách, soustředěného okolo pražského literárního družstva Vlast (družstvo bylo založeno Tomášem Škrdlem v roce 1884, v letech 1889 až 1911 byl předsedou družstva Rudolf Horský). Ve prospěch hnutí vykonal řadu agitačních cest, zejména do dělnického Kladna a Moravské Ostravy, kde debatoval na socialistických shromážděních, milován a obdivován jak katolickými dělníky, tak duchovenstvem.\n\nDíky svému vzdělání a znalosti řady cizích jazyků (latiny, hebrejštiny, italštiny, francouzštiny, angličtiny a němčiny) se seznámil s dobovými politickými proudy, o nichž získával informace přímo z pramenů. Spolu s dalšími zorganizoval první sjezd Křesťansko-sociální strany v Čechách, který se uskutečnil od 8. do 9. září 1894 v Litomyšli, a v letech 1906 až 1912 sjezdům této strany předsedal. V roce 1906 se podílel na vzniku Strany katolického lidu, která dočasně spojila křesťansko-sociální i pravicově konzervativní katolické proudy. Horský této straně formálně předsedal.\n\nVe volbách do Říšské rady roku 1907 se stal poslancem Říšské rady (celostátní parlament) coby jeden ze sedmi prvních poslanců, kandidujících za katolický program. Zvolen byl za okrsek Čechy 043 (Náchod). Usedl do poslanecké frakce Český katolicko-národní klub. Ve vídeňském parlamentu setrval do konce funkčního období sněmovny, tedy do roku 1911.\n\nPři sloučení českých a moravských katolických stran do Československé strany lidové byl v roce 1919 na jejím prvním sjezdu zvolen místopředsedou strany, později se však s touto stranou názorově rozešel a v jím řízeném týdeníku Čech se kriticky vyjadřoval k její politice.\n\n\nDále napsal několik stovek článků v různých časopisech a novinách z oblasti teologie, filozofie, historie a politiky. Od roku 1896 stál v čele katolického spolku \"Tisková liga\", který se zaměřoval zejména na vydávání časopisů a publikací s náboženskou tematikou. Redigoval časopisy \"Obrana víry\" (1904–1909) a \"Husitství ve světle pravdy\" (1904–1910), byl hlavním spolupracovníkem týdeníku \"Naše listy\" a redaktorem časopisu \"Vychovatel\".\n\n\n"}
{"id": "341922", "url": "https://cs.wikipedia.org/wiki?curid=341922", "title": "Porubský bludný balvan", "text": "Porubský bludný balvan\n\nPorubský bludný balvan je druhý největší bludný balvan s absolutně nejdelší osou v České republice. Jeho hmotnost je 11 tun. Nachází se na Vřesinské ulici v ostravském městském obvodě Poruba. Vyzdvižen byl v roce 1928 z koryta porubského potoka. Je tvořen růžovou horninou žulového charakteru s nápadnými černými skvrnami tmavých minerálů popisovanou jako hrubozrnný porfyrický granit, jejíž struktura je porfyrická. V balvanu nalezneme vyrostlice růžových draselných živců o velikosti 1–2 cm, dále plagioklas, drcený křemen, biotit v protáhlých shlucích, magnetit, apatit, titanit a řídce epidot.\n\n\n"}
{"id": "341925", "url": "https://cs.wikipedia.org/wiki?curid=341925", "title": "Optometrie", "text": "Optometrie\n\nOptometrie je nelékařská zdravotnická profese zaměřená na lidské oko a jeho vlastnosti. Specialista aplikující optometrii se nazývá optometrista. Jako u celé řady profesí, jsou i pravomoci optometristů v různých zemích jiné. Stěžejní náplní práce optometristy v České republice je především vyšetřování zrakových funkcí, stanovení příslušné dioptrické korekce a aplikace kontaktních čoček. Současně je optometrista také schopen poradit při výběru optimální korekční pomůcky. Je také schopen posoudit celkový stav zrakových funkcí, avšak nestanovuje diagnózu a neléčí oční choroby. \nOptometrie je společně s ortoptikou součástí primární péče o zrak na kterou navazuje lékařská péče - oftalmologie.\n\nTermín optometrie pochází s řečtiny. Jedná se o složení slov optos (oko, vidění) a metrie (měření). Pozoruhodné je přiřazení významu pro vidění v anglickém jazyce. Tam frázi „I see“ lze vyložit také jako \"rozumím\", což dává smysl. Pokud chci něčemu porozumět, něco poznat, zjistit souvislosti, je potřeba velmi často onu věc také vidět. Dá se říci, že lidské oko je jakási brána do člověka samotného. Jinak řečeno, oko je v podstatě senzoricko-motorickou periferií mozku. Místem prvního zaznamenání odrazů světla, které poté putují do mozku, kde dochází k jejich analýze. Je až s podivem jak je vše psychické i fyziologické propojeno s okem resp. se zrakem či obecně s viděním. Řada nemocí se často nějak projeví zrakovými problémy. Jakékoliv zrakové postižení může také velmi ovlivnit psychiku člověka a tím i celý jeho život. Proto je třeba si neustále uvědomovat jak moc je pro nás zrak důležitý. \n\nZodpovědný přístup ke zrakovému aparátu společně se správným vyšetřením všech zrakových funkcí a odchylek, společně se stanovením ideální korekce, přispívá k celkovému dobrému zdravotnímu stavu a tím pádem i k optimální kvalitě života. Lidské bytí je založeno na interakci s okolním světem a zrakové vjemy tvoří jeho velkou část. Proto řada optometristů považuje své povolání za poslání které umožňuje lidem prožívat lepší život .\n\nNa rozdíl od České republiky mají optometristé například ve Spojených státech daleko větší pravomoci a v řadě amerických státech má optometrista oprávnění používat i léčebných metod a předepisovat různé kapky masti či injekce. \n\nHistorie optometrie je přímo svázána s vývojem lékařských a vědních oborů zabývajících se zrakovým aparátem (anatomie, mikrobiologie, neurologie, fyziologie atd.), optiky, optických přístrojů, zobrazovacích technik a dalších oborů souvisejících s péčí o zrak. V České republice se často v různých textech dozvídáme, že je optometrie mladý obor. Z následujícího historického přehledu je patrné, že tomu tak není.\n\n\nProcesy vzdělávání a praxe optometristů jsou v řadě zemí regulovány vládou. Jako u většiny zdravotnických oborů se vyžaduje i u optometristů značná kvalifikovanost a stálý přehled o nových trendech a postupech. \n\nOptometrie je oficiálně uznána a vyučuje se:\n\nV Evropě nejsou doposud stanovena jednotná pravidla pro získání licence (registrace) optometrie. Například v Německu se problematikou optometrie zabývají zejména oftalmologové a profesionálně trénovaní a certifikovaní optici. Ve Francii není žádná regulace optometrie a optometristé jsou často školení tak, že navštěvují ordinace soukromých oftalmologů. \n\nPo vzniku Evropské unie vznikly organizace zaštiťující evropské školy a školy s výukou optometrie (AESCO Association of European Schools and Colleges of Optometry) a organizace vystupující pod označením Evropská rada optiky a optometrie (ECOO European Council of Optometry and Optics), která se snaží nastavit obecně platná pravidla tohoto oboru. Hlavním úkolem těchto organizací je optometrii v EU sjednotit a stanovit evropskou zkoušku z optometrie (evropský diplom optometrie), uznávaný celou EU.\n\nV České republice je optometrie vedena jako nelékařský zdravotnický obor. Optometrii lze v ČR studovat na lékařské fakultě Masarykovy univerzity, kde se jedná o tříleté bakalářské respektive magisterské studium s možností navazujícího doktorandského studia. Tento obor také poskytuje ve svých osnovách Univerzita Palackého v Olomouci, kde se vyučuje na lékařské a přírodovědecké fakultě a v Kladně na fakultě biomedicínského inženýrství, která je součástí ČVUT.\n\n"}
{"id": "341938", "url": "https://cs.wikipedia.org/wiki?curid=341938", "title": "Pioneer-Venus 1", "text": "Pioneer-Venus 1\n\nPioneer – Venus 1, též uváděna jako \"Pioneer 12\" či \"Pioneer Venus Orbiter\", je bezpilotní sonda z roku 1978 organizace NASA z USA určená k průzkumu planety Venuše. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala 1978-051A.\n\nZe sondy udělat třetí umělou družici planety Venuše (první z USA s mnohaletým zpožděním vůči SSSR) s cílem získat snímky planety a přinést řadu dalších vědeckých poznatků.\n\nTato sonda oproti předchozím sondám Pioneer 1-9 byla jiného typu a také od jiného výrobce.\nVyrobila ji firma Hughes Aircraft Co. Hmotnost při startu měla 580 kg, v závěru mise prázdná 517 kg. Měla tvar nízkého válce o průměru 2,5 m a výšce 1,2 m. V jeho horní části byla umístěna plošina nesoucí přístroje umožňující vědecké experimenty.\n\nPotřebné změny dráhy a natočení byly prováděny pomocí soustavy trysek, pohonnou látkou byl hydrazin, uskladněný ve dvou nádržkách. Sonda byla vybavena svým motorkem s tahem 18 kN. Plášť sondy byl pokryt řadou slunečních článků, schopných dodávat až 316 W pro chod aparatur.\n\nPo startu s raketou Atlas – Centaur D-1AR (SLV-3D) 20. května 1978 z kosmodromu Eastern Test Range na Floridě se dostala na meziplanetární dráhu. Po ní absolvovala polovinu oběhu kolem Slunce. První korekce dráhy byla provedena z řídícího střediska 1. června 1978. O půl roku později 4. prosince se přiblížila k Venuši, načež byla raketovým motorem přibrzděna a tím se dostala na její oběžnou dráhu. O dva dny později 6. prosince 1978 byly provedeny další korekce dráhy a tím se dostala na měnící se orbitu nad povrchem s periodou 24 hodin. Odtud pak byla zahájena měření a snímkování povrchu i oblačnosti planety. V roce 1980 se vyčerpaly zásoby stabilizačního plynu, ovšem v té době se již podařilo i přes řadu drobných závad přístrojů vyslat k Zemi 100 ultrafialových snímků mraků a fotografie 93 % povrchu planety. I poté vysílala řadu údajů o nabitých částicích a její let umožňoval studovat gravitační pole planety. Pomocí spektrometru OUVS sledovala řadu komet.\n\nV roce 1992 byly poslední zbytky paliva použity k udržení dráhy, 8. října téhož roku však družice v atmosféře planety zanikla. Celá mise byla úspěšná.\n"}
{"id": "341939", "url": "https://cs.wikipedia.org/wiki?curid=341939", "title": "Emirates Cup", "text": "Emirates Cup\n\nEmirates Cup je každoroční dvoudenní přátelský fotbalový turnaj pořádaný anglickým klubem Arsenal FC. Hraje se vždy o víkendu ke konci července na Emirates Stadium. První ročník turnaje se odehrál 28. července a 29. července 2007 a vedle hostitelského klubu se ho zúčastnily PSG, Valencia CF a Inter Milan.\n\nPo vzoru podobných turnajů (např. turnaje pořádaného Ajaxem Amsterdam) se i v tomto turnaji liší systém bodování. K běžnému počtu bodů za vítězství a remízu se uděluje i po bodu za vstřelený gól. Rozdíl je taktéž počet možných střídání – povoleno je využít 6 náhradníků oproti 3 běžným v soutěžních utkáních.\n\nNejlepším střelcem v historii Emirates Cupu je Yaya Sanogo, který tehdejší gólový rekord překonal vstřelenými čtyřmi brankami, z nichž již tři vsítil již v prvním poločase utkání proti Benfice Lisabon a čtvrtou přidal na začátku 2. půle.\n\nNejúspěšnějším týmem Emirates Cupu je domácí Arsenal, který od roku 2007 dokázal pětkrát zvítězit.\n\n\n"}
{"id": "341945", "url": "https://cs.wikipedia.org/wiki?curid=341945", "title": "Euryarchaeota", "text": "Euryarchaeota\n\nEuryarchaeota je kmen archeí, poprvé popsaný jako říše Woesem, Kandlerem a Wheelisem roku 1990 v rámci vzniku nové domény Archaea. Název (eury) odkazuje na rozmanitost prostředí, v nichž žijí archea řazená do tohoto kmene, a na různorodost jejich metabolických drah. Euryarchaeota jsou definovány svým speciálním typem archeálních ribozomů. Právě na základě genů pro rRNA malé ribozomální podjednotky jsou tato archea jednoznačně určena.\n\nDo Euryarchaeota patří pestré spektrum organismů. Významní jsou metanogeni, kteří produkují metan a mohou se vyskytovat v různých prostředích včetně střev, dále halobakterie (též Haloarchaea), které jsou schopné žít ve vysokých koncentracích solí (halofilové), a také někteří extrémně termofilní aerobové a anaerobové.\n\nBuňky euryarchaeot mohou mít rozmanitý tvar, nejen koky a tyčinky, ale též různé nepravidelné koule, spirily, buňky ve tvaru lancetové břitvy nebo disku, trojúhelníky či čtverce. Mohou se barvit grampozitivně i gramnegativně.\n\nTaxonomie Národního střediska pro biotechnologické informace (NCBI), taxonomické ranky dle LPSN (* označuje jména, která dosud nebyla schválena validačními seznamy v časopisech \"International Journal of Systematic Bacteriology\" nebo \"International Journal of Systematic and Evolutionary Microbiology\"):\n\nEuryarchaeota \n\n"}
{"id": "341950", "url": "https://cs.wikipedia.org/wiki?curid=341950", "title": "David McCabe", "text": "David McCabe\n\nDavid McCabe (* 1980, Liverpool) je lead kytaristou a hlavním zpěvákem anglické indie – alternative rock kapely The Zutons, která se zformovala v Liverpoolu v roce 2001.\n\nDave McCabe se vzdělával na Prescot School v anglickém městu Merseyside. Dle internetové stránky Guardian McCabe původně navštěvoval speciální školu, dokud zní nebyl vyloučen a to údajně za ostříhání jedné ze svých spolužaček. Tento incident mu také vynesl přezdívku 'Mad Dog' (Šílený Pes).\n\nMomentálně David Alan McCabe působí v pětičlenné skupině The Zutons, které je spoluzakladatelem, rytmickým kytaristou a zpěvákem.\n"}
{"id": "341956", "url": "https://cs.wikipedia.org/wiki?curid=341956", "title": "Sean Payne", "text": "Sean Payne\n\nSean Payne, rodným jménem Sean Francis Caleb Payne (* 1978 v Liverpoolu) je bubeník britské indie - alternative rock kapely The Zutons.\n\nSean Payne pochází z hudební rodiny. Jeho oba sourozenci jsou spjati s muzikou. Jeho sestra Candie Payne je sólovou zpěvačkou a bratr Howie Payne působí v dalším liverpoolském hudebním uskupení - The Stands - jako zpěvák. Payne je zasnoubený s Abi Hardingovou, kolegyní z kapely The Zutons, s kterou se znal ještě před tím, než se stala saxofonistkou skupiny.\n"}
{"id": "341958", "url": "https://cs.wikipedia.org/wiki?curid=341958", "title": "Sonicflood", "text": "Sonicflood\n\nSonicflood (někdy také psáno SONICFLOOd) je americká hudební skupina hrající křesťanskou Pop music. Byla založena v Nashvillu ve státě Tennessee. Debutové album vydané v roce 1999 mělo stejný název - SONICFLOOd.\n\njako Zilch:\n\njako Sonicflood:\n\n\n\n\n\n"}
{"id": "341959", "url": "https://cs.wikipedia.org/wiki?curid=341959", "title": "Sonicflood (album)", "text": "Sonicflood (album)\n\nSonicflood je debutové album křesťanské rockové skupiny Sonicflood vydané v roce 1999.\n\n"}
{"id": "341961", "url": "https://cs.wikipedia.org/wiki?curid=341961", "title": "Mickey Mouse", "text": "Mickey Mouse\n\nMickey Mouse, někdy myšák Mickey, je známá kreslená postavička z dílny The Walt Disney Company, která byla vytvořena v roce 1928 spoluprací Walta Disneye a Uba Iwerkse. Poprvé se Mickey Mouse objevil v krátkometrážním filmu \"Plane Crazy\" z roku 1928, kde se objevila poprvé i jeho kolegyně Minnie. Studio plánovalo promítání 15. května 1928, nenašlo však vhodného distributora a tak tento díl vyšel až 17. března 1929. Další snímek s Mickeym pak byl \"The Gallopin' Gaucho\" z téhož roku. Studio sice tento snímek dokončilo již v srpnu 1928, ale nevyšel do vydání dílu \"Parník Willie\", což byl první díl, který byl veřejně promítán 18. listopadu 1928. Zároveň se jedná o první díl se zvukem. Mickey Mouse i Minnie dále vystupovali v celé řadě kreslených filmů a příběhů.\n\n18. listopadu 1978, u příležitosti 50. výročí vzniku, získal Mickey Mouse jako vůbec první kreslená postava svoji hvězdu na Hollywoodském chodníku slávy.\n\nMickey Mouse i Minnie se poprvé objevili v černobílém filmu \"Plane Crazy\", jež měl byl vydán 15. května 1928 (protože však studio nenašlo vhodného distributora, musel být vydán až v březnu 1929. Svou první roli v něm hrála i kráva Clarabelle, jež se později objevila v mnoha dalších Disneyho filmech. \"Plane Crazy\" měl rovných šest minut a jeho režie se ujali Walt Disney a Ub Iwerks. Iwerks byl rovněž hlavní animátor snímku a údajně na něm pracoval šest týdnů. Dalšími animátory byli Hugh Harman a Rudolph Ising. Děj \"Plane Crazy\" spočíval v tom, že se Mickey snažil po vzoru Charlese Lindbergha létat letadlem. Úspěch zaznamenal první vydaný film s Mickeym Mousem \"Parník Willie\" (promítán poprvé 18. listopadu 1928), a to zejména díky technické novince – synchronnímu zvuku.\n\nV průběhu let Disney udělal vše, co bylo v jeho silách, aby mu zůstala autorská práva na Mickey Mouse.<ref name=\"priceonomics.com/how-mickey-mouse-evades-the-public-domain\"></ref> V roce 1928, kdy se Mickey Mouse objevil, byla ochranná doba autorských práv 56 let, autorská práva tedy měla vypršet v roce 1984. Několik let před tím, než měla autorská práva vypršet, začal Disney lobbovat v kongresu za změnu autorského zákona a v lobbování byl úspěšný, trvání autorských práv bylo v roce 1976 prodlouženo na 75 let, na stejně dlouhou dobu, jaká byla v té době v Evropě. Díky tomu autorská práva na Mickey Mousey měla vypršet až v roce 2003. V polovině 90. let 20. století, jak se opět blížilo vypršení autorských práv (kromě Mickey Mouse v roce 2003 se blížilo vypršení autorských práv na Pluta v roce 2005, Goofyho v roce 2007 a kačera Donalda v roce 2009), začal Disney lobbovat znovu. V roce 1997 kongres navrhl prodloužení doby autorských práv ze 75 na 95 let. Prodloužení autorských práv bylo schváleno 27 října 1998, autorská práva na Mickey Mouse tak mají vypršet až v roce 2023.\n\nPodle kritiků Disney využívá výhod vypršených autorských práv pro svoje díla, ale sám svými výtvory do Public Domain odmítá přispět.\n\nNicméně, i kdyby v roce 2023 autorská práva na Mickey Mouse opravdu vypršela, Disney stále vlastní nejméně 19 obchodních značek Mickey Mouse, které Mickey Mouse před veřejným užitím spolehlivě uchrání.\n\n\n\n\n"}
{"id": "341962", "url": "https://cs.wikipedia.org/wiki?curid=341962", "title": "Sonicpraise", "text": "Sonicpraise\n\nSONICPRAISe je druhé album křesťanské rockové skupiny Sonicflood vydané v roce 2001.\n\n"}
{"id": "341964", "url": "https://cs.wikipedia.org/wiki?curid=341964", "title": "Resonate", "text": "Resonate\n\nResonate je třetí album křesťanské rockové skupiny Sonicflood. Bylo vydáno v roce 2001.\n\n"}
{"id": "341966", "url": "https://cs.wikipedia.org/wiki?curid=341966", "title": "Cry Holy", "text": "Cry Holy\n\nCry Holy je čtvrté album křesťanské rockové skupiny Sonicflood. Bylo vydáno v roce 2003.\n\n"}
{"id": "341968", "url": "https://cs.wikipedia.org/wiki?curid=341968", "title": "Gold (album, Sonicflood)", "text": "Gold (album, Sonicflood)\n\nGold jsou znovuvydané první dvě alba křesťanské rockové skupiny Sonicflood s několika bonusovými nahrávkami. Toto album bylo vydáno společností Gotee Records v roce 2004.\n\n\n"}
{"id": "341970", "url": "https://cs.wikipedia.org/wiki?curid=341970", "title": "Jabloneček (Ralsko)", "text": "Jabloneček (Ralsko)\n\nJabloneček je neobydlená část města Ralsko v okrese Česká Lípa na místě zaniklé obce Jablonec (lidově zvaný \"Jabloneček\", \"\" či \"Gablonec\"). Nachází se asi 6 km na severovýchod od Kuřívod, na východě bývalého vojenského prostoru Ralsko, kvůli jehož založení obec zanikla. Ke konci roku 2015 zůstává toto sídlo trvale neobydleno.\n\nJabloneček je též katastrální území o rozloze 24,02 km. Původní katastrální území zaniklé obce bylo \"Jablonec\" a mělo asi 4krát menší rozlohu. Obec měla správně podřazené osady Chlum (0,5 km jv.) a Prosíčka (1,5 km jv.).\n\nJabloneček se nachází v úzkém údolí, kde má prameniště Mukařovský potok. Údolím vede silnice z Mukařova do Hvězdova s cyklotrasou 241, za horním koncem Jablonečku je zákaz vjezdu motorových vozidel, jelikož zde začíná, pouze cyklisticky průjezdná, obora Židlov. Jsou zde tři chaty (z toho dvě malé chatky), které jsou v letním období využívané chataři a rekreanty, dále je zde odpočívadlo pro cyklisty.\n\nV severní části současného katastrálního území se nachází malé pozůstatky hradu Křída za 14. století.\n\nJablonec je poprvé zmíněn v roce 1352. Byla to farní ves s kostelem Narození Panny Marie, který se ale nedochoval. V roce 1896 zde byl nalezen poklad – hrnec s 200 brakteáty.\n\nV roce 1933 zde byla postavena Česká škola, kterou navštěvovaly i děti z některých německých rodin.\n\nJak uvádí Chytilův místopis, Jablonec měl v roce 1921 sečtených 105 domů a 432 obyvatel – z tohoto počtu bylo 25 Čechů, 406 Němců a jeden obyvatel byl jiné, nezjišťované národnosti. V místě byl farní úřad. Četnická stanice, pošta a telegraf byly v Olšině (4 km). Železniční stanice měli obyvatelé Jablonce hned dvě. První z nich byla v Mnichově Hradišti (14,25 km) a druhá v Mimoni (15 km). Obec spadala pod zdravotní obvod Kuřívody.\n\nPo roce skončení 2. světové války v roce 1945 byla obec začleněna do vojenského výcvikového prostoru Ralsko a z větší části srovnána se zemí. Dominanta obce – kostel Narození Panny Marie, který stál ve stráni naproti České škole, byl armádou odstřelen a dnes z kostela zbyly jen trosky. Poslední bohoslužba se zde konala právě na den zasvěcení kostela (8. září 1947).\n\nPo příchodu sovětských vojsk do Ralska po roce 1968 zde byla zbudována raketová základna (jádro bylo na jižní terase údolí nad obcí v místě zaniklé osady Chlum) a území bylo jedno z nejstřelenějších v prostoru. Pro potřebu sovětské armády bylo postaveno několik paneláků, ty však po roce 1990 zchátraly a byly rovněž strženy.\n\nDo dnešních dnů stojí z 85 domů pouze dva, ale i to je v porovnání s ostatními zaniklými obcemi v Ralsku výjimečné. Sloužily jako školy, jedna německá, druhá česká. Německá škola je poněkud starší a budova je celkově zchátralá. Česká škola ve své době, kdy byla postavena, byla velmi moderní budova, ale dnes je také ve špatném stavu. Tyto dva domy nebyly zbořeny, protože je později využívali vojáci. Domy, co stály na návsi, byly mimo již zmíněných škol zbořeny a na jejich místech stojí bývalá parkoviště pro vojenské účely. Zbytky domů jsou dobře znatelné na stráních západní části obce. Trosky obvodových zdí stojí místy i do dvou metrů výšky. Nejčetnější pozůstatky budov najdeme v severní části Jablonce (na severním svahu údolí, kolem boční rokle). Jednalo se o zemědělské usedlosti a statky. Nacházejí se zde jednotlivé zdi domů, zavalené i volně přístupné sklepy. Je zde velké množství umělých nádrží na vodu. Vyskytují se zde neoznačené hluboké studny, některé jsou přikryty panely. Okolí Jablonce bylo dříve méně zalesněné než je dnes. Vedle bývalé české školy stála budova vojenského charakteru (bývalá sovětská jídelna – již také zbořena stejně jako všechny vojenské objekty).\n\nPo odchodu sovětských vojsk a zrušení vojenského prostoru v 90. letech zřídilo Ministerstvo vnitra uprchlický tábor, ale fungoval zde přibližně jen jeden necelý rok. Poté byl přesunut do jiného bývalého vojenského objektu u Bělé pod Bezdězem, kde je od té doby znám jako uprchlický tábor Jezová.\n\nV roce 2010 byly na obou údolních terasách nad bývalou obcí postaveny a zprovozněny tři části (ta největší na jihu v místě bývalé raketové základny a zaniklého Chlumu) Fotovoltaické elektrárny Ralsko Ra 1.\n\nV květnu 2016 se v Jablonečku uskutečnil první ročník festivalu \"Proměny\" v Geoparku Ralsko s převážně land-artovým zaměřením, ale součástí byla i kulturní (hudební) složka, různé workshopy a přednášky o historii zaniklé obce a okolí.\n\n\n"}
{"id": "341971", "url": "https://cs.wikipedia.org/wiki?curid=341971", "title": "This Generation", "text": "This Generation\n\nThis Generation je šesté album křesťanské rockové skupiny Sonicflood. Bylo vydáno v roce 2005.\n\n"}
{"id": "341972", "url": "https://cs.wikipedia.org/wiki?curid=341972", "title": "The Early Years (album, Sonicflood)", "text": "The Early Years (album, Sonicflood)\n\nThe Early Years je album vybraných skladeb křesťanské rockové skupiny Sonicflood. Bylo vydáno 15. srpna 2006. Uvádí deset dřívějších hitů.\n\n"}
{"id": "341973", "url": "https://cs.wikipedia.org/wiki?curid=341973", "title": "Glimpse", "text": "Glimpse\n\nGlimpse: Live Recordings from Around the World je album křesťanské rockové skupiny Sonicflood. Bylo vydáno 31. října 2006.\n\n"}
{"id": "341975", "url": "https://cs.wikipedia.org/wiki?curid=341975", "title": "Koloběh síry", "text": "Koloběh síry\n\nKoloběh síry je biogeochemický cyklus síry. Do značné míry se v něm účastní organismy, které rozkládají či naopak syntetizují různé sirné sloučeniny. Složitost koloběhu síry je dána velkým množstvím oxidačních čísel síry, od -2 do +6.\n\nHlavním rezervoárem síry je oceán, tento prvek je zde přítomen především ve formě síranů a usazených hornin, jako je sádrovec a pyrit. Do mořské vody se dostávají sírany především díky zvětrávání hornin a sedimentů. Dále se síra vyskytuje v těle organismů, kde se podílí především na stavbě proteinů (aminokyseliny cystein a methionin nebo metaloproteiny) a koenzymů.\n\nCelý koloběh se dá rozdělit do několika kroků:\n\n\nZnačnou měrou má na koloběh síry vliv člověk, který produkuje v průmyslu oxid siřičitý (např. při spalování uhlí). Tento plyn může být oxidován v půdě na sírany (toxické pro rostliny) či v atmosféře redukovaný na sulfidy nebo oxidovaný na kyselinu sírovou. Ta je pak složkou kyselého deště.\n\nV koloběhu síry se uplatňuje obrovské množství různých mikroorganismů, které metabolizují tento prvek, zejména však bakterie a v menším měřítku i archea.\n\n\n"}
{"id": "341977", "url": "https://cs.wikipedia.org/wiki?curid=341977", "title": "Glenn Miller", "text": "Glenn Miller\n\nAlton Glenn Miller (1. března 1904, Clarinda, Iowa – zřejmě 15. prosince 1944), byl americký jazzový hudebník, kapelník a trombonista, pozdější významný kapelník big bandu swingové éry. Mezi lety 1939 a 1942 byly jeho desky jedněmi z nejlépe prodávaných. Mezi Millerovy nejznámější nahrávky patří jazzové standardy \"In the Mood\", \"Tuxedo Junction\", \"Chattanooga Choo Choo\", \"Měsíční serenáda\", \"Little Brown Jug\", \"American Patrol\", \"Elmer's Tune\", \"A String Of Pearls\" a \"Pennsylvania 6–5000\". Jeho letoun zmizel beze stop během 2. světové války za špatného počasí při letu do Francie, kam jel bavit americké vojáky. Jeho tělo nebylo nikdy nalezeno.\n\nNarodil se v Clarindě v Iowě 1. března 1904 jako syn Mattie Lou a Lewise Elmera Millera. Na základní školu chodil v North Platte v Nebrasce. V roce 1915 se jeho rodina přestěhovala do Grant City v Missouri. Někdy v té době dostal svůj první pozoun a hrál pak v městském orchestru. V roce 1918 se rodina stěhovala znovu, tentokrát do Fort Morganu v Coloradu, kde navštěvoval střední školu. Během posledního ročníku se velmi zajímal o nový hudební styl, kterému se říkalo „dance band music“. Tato hudba se mu líbila natolik, že se spolu s několika svými spolužáky rozhodl založit vlastní kapelu. V té době v roce 1921 odmaturoval a rozhodl se, že se bude živit jako hudebník.\n\nV roce 1923 začal studovat na University of Colorado at Boulder, kde se připojil k fraternitě Sigma Nu, ale většinu svého času trávil mimo školu, chozením po konkurzech a hraním koncertů, které se mu podařilo sehnat, z nich za zmínku stojí především skupina Boyda Sentera v Denveru. Tři z pěti zkoušek v semestru však neudělal, školu musel opustit a rozhodl se soustředit na svou kariéru profesionálního muzikanta. Později studoval komponistickou Schillingerovu techniku u Josepha Schillingera, který prý pomohl Millerovi stvořit tzv. „Millerův zvuk“, a pod jehož silným vlivem sám složil to, co se mělo stát jeho poznávací znělkou, \"Měsíční serenáda\".\n\nV roce 1926 odjel na turné s několika skupinami a dostal dobré místo u skupiny Bena Pollacka v Los Angeles. Během práce u Pollacka měl možnost napsat několik svých vlastních hudebních aranžmá. V roce 1928, kdy band přijel do New Yorku, nechal poslat pro svou univerzitní lásku, Helen Burgerovou, kterou si následně vzal. V roce 1930 byl členem orchestru Reda Nicholse a díky němu hrál v orchestřišti dvou představení na Broadwayi, \"Strike Up the Band\" a \"Girl Crazy\". Mezi jeho spoluhráče patřili Benny Goodman a Gene Krupa. „Tam se shodli na tom, že Miller není víc než průměrným hráčem na pozoun.“ Navzdory tomu se mu ve 20. letech a na začátku 30. podařilo vydělávat si jako pozounista na volné noze v několika kapelách. V listopadu 1929 jej najmul zpěvák Red McKenzie pro své dvě desky, které jsou nyní považovány za jazzovou klasiku: „Hello, Lola“ a „If I Could Be With You One Hour Tonight“. „Nejenže byly [dvě písně, které nahrál Miller] považovány za velká hudební díla, ale také se staly jedním z průlomů v tom, že běloši hrají dohromady s černochy.“ Krom Glenna tam byli klarinetista Pee Wee Russell, kytarista Eddie Condon, bubeník Gene Krupa a Coleman Hawkins na tenor saxofon.\n\nV polovině 30. let také pracoval jako pozounista a aranžér u The Dorsey Brothers, osudem pronásledovaného orchestru. V roce 1935 dal dohromady americký orchestr pro britského šéfa bandu Raye Noblea, sestavil aranžmá pro hlavní klarinet se čtyřmi saxofony, které se nakonec stalo klíčovou hudební melodií jeho vlastního big bandu. Mezi členy jeho Noble bandu byli budoucí vedoucí bandu Claude Thornhill, Bud Freeman anebo Charlie Spivak.\n\nSestavil několik hudebních aranžmá, než založil svůj první vlastní band v roce 1937. Tomu se ale nepodařilo výrazně se odlišit od jiných podobných kapel své éry a nakonec se rozpadl. Benny Goodman v roce 1976 řekl: „Na konci roku 1937, než se jeho band stal populárním, jsme oba hráli v Dallasu. Glenn byl hodně deprimovaný a přišel mne navštívit. Ptal se mě: ‚Co mám dělat? Jak to zvládáš ty?‘ Já mu řekl: ‚Ani nevím, Glenne. Prostě u toho musíš zůstat.“\n\nZnechuceně se vrátil do New Yorku. Uvědomoval si, že potřeboval vymyslet zcela jedinečný zvuk a rozhodl se, že klarinet bude hrát melodickou linku spolu s tenorsaxofonem na stejnou notu a ladit v jedné oktávě se třemi dalšími saxofony. George Simon pro něj objevil saxofonistu, Wilbura Schwartze, kterého najal, ale namísto saxofonu jej nechal hrát hlavní klarinet. „Willieho tón a způsob hry, plný a bohatý, se tak lišil, že nikdo z Millerových pozdějších napodobitelů nedokázal přesně reprodukovat Millerův zvuk.“ Se svou novátorskou zvukovou kombinací slavil jeho band úspěchy. Nebyl prvním, kdo podobný styl zkoušel, ale dovedl ho k největší dokonalosti a učinil z něj základ celého svého repertoáru.\n\nV září 1938 Orchestr Glenna Millera začal nahrávat u pobočky RCA Victor Bluebird Records. Na jaře 1939 měl štěstí se štací u Meadowbrook Ballroom v Cedar Grove v New Jersey a ještě více v kasinu Glen Island v New Rochelle v New Yorku. Představeními v Glen Islandu začala hvězda bandu stoupat a orchestr se postupně stal velmi oblíbeným. V roce 1939 časopis \"Time\" poznamenal: „Glenn Miller připisuje svůj vzestup jukeboxům… Z 12 až 24 desek v každém z dnešních 300 tisíc jukeboxů v USA jsou obvykle dvě až šest od Glenna Millera.“ Byly to rekordně populární nahrávky jako „Tuxedo Junction“, která se prodala během prvního týdne v 115 000 kopiích. Úspěch roku 1939 vyvrcholil koncertem Millerova bandu v Carnegie Hall 6. října, kam publikum přitáhli i Paul Whiteman, Benny Goodman, a Fred Waring.\nV letech 1939 až 1942 Orchestr Glenna Millera třikrát týdně účinkoval v reklamě na cigarety Chesterfield. 10. února 1942, RCA Victor Millerovi věnoval první zlatou desku za „Chattanooga Choo-Choo“, kterou hrál Millerův orchestr se svými zpěváky Gordonem „Texem“ Benekem, Paulou Kelly a vokální skupinou The Modernaires. Mezi další zpěváky orchestru patřili Marion Hutton, Skip Nelson, Ray Eberle a méně také Kay Starr, Ernie Caceres, Dorothy Claire a Jack Lathrop.\n\nV roce 2004 basista Orchestru Glenna Millera Herman „Trigger“ Alpert vysvětloval, proč byl band úspěšný: „Miller měl nejmuzikálnější puls Ameriky. Věděl, co posluchačům udělá radost.“ Ačkoli byl masově populární, mnoho jazzových kritiků té doby mělo zlé tušení a věřili, že nekonečné zkoušky orchestru a na notu přesné hraní zmenšovalo radost a dobrý pocit z koncertování. Také se domnívali, že Millerův typ swingu odsunul populární hudbu stranou od známých jazz bandů Bennyho Goodmana a Counta Basieho směrem ke komerčním novým instrumentálkám a vokálním číslům. Millera často kritizovali kvůli přílišné komerčnosti. Jeho reakcí na kritiku bylo: „Nechci jazz band.“ Mnoho moderních jazzových kritiků dosud k němu chová podobnou antipatii. V článku, který napsal pro časopis \"The New Yorker\" Gary Giddins v roce 2004, vyjádřil Giddins domněnku, že tito raní kritici chybovali, když hudbu Glenna Millera očerňovali, a že populární názor té doby by se měl brát s větším odstupem. V článku se píše: „Miller vyvolával na pódiu i mimo pódium málo nadšení, ale jakmile band začal hrát svou znělku, diváci byli vyřízení: mačkali si hrdla, jejich oči roztály. Může se snad nějaká jiná nahrávka rovnat \"Měsíční serenádě\" ve schopnosti navození Pavlovova reflexu v tolika lidech na tak dlouho?“\nMiller a jeho band účinkovali ve dvou hollywoodských filmech, \"Sun Valley Serenade\" z roku 1941 a \"Orchestra Wives\" z roku 1942, z nichž ve druhém zmíněném hrál Jackie Gleason jako basista skupiny. Miller trval na tom, že musí mít věrohodný scénář před tím, než se půjde před kamery společnosti Twentieth Century Fox. Miller také požadoval, aby se orchestr stal nedílnou součástí příběhu a nevyskytl se pouze v nějaké bezvýznamné scéně. Už měl postavení hvězdy a vyžadoval zacházení jako s hvězdou, kterého se mu také dostávalo.\n\nV roce 1942, na vrcholu své civilní kariéry se rozhodl, že by mohl lépe sloužit těm, kteří nosí uniformy tak, že se přihlásil do služeb americké armády. Ve věku 38 let byl příliš starý na to, aby byl povolán k vojenské službě a tak nejdříve pracoval jako dobrovolník pro Námořnictvo USA, ale řekli mu, že jeho služby nepotřebují. Poté v srpnu 1942 napsal brigádnímu generálovi Charlesu Youngovi. Přesvědčoval americké válečné letectvo, aby jej přijalo a mohl tak jeho vlastními slovy „dostat na starost modernizovaný armádní band“. Když byl do armády přijat, jeho civilní orchestr sehrál svůj poslední koncert v Passaicu v New Jersey 27. září 1942.\n\nZpočátku sloužil jako důstojník-asistent zvláštních služeb v Jihovýchodním výcvikovém centru letectva na letecké základně Maxwell v alabamském Montgomery. Hrál na trombón u Rhythmaires, patnáctičlenné taneční skupině jak v Mongtomery tak v armádních klubech a rekreačních sálech v Maxwellu. Objevil se také na rádiové stanici WAPI v alabamském Birminghamu a rádiu WSFA v Montgomery při propagaci činnosti civilistek pracujících jako letečtí mechanici, které byly zaměstnány v Maxwellu. V červenci 1943 dostal v New Yorku svůj pravidelný pořad v rádiu, jehož úspěchy u rekrutů vedly k povolení, aby sestavil svůj padesátičlenný Orchestr armádního letectva (Army Air Force Band, AAF) a ke společnému odletu do Anglie v létě 1944, kde absolvoval 800 představení.\n\nZpočátku sestavil velkou pochodovou kapelu, která měla být srdcem sítě vojenských orchestrů, ale jeho pokusy o modernizaci vojenské hudby se setkaly s odporem tradičně smýšlejících důstojníků z povolání. Jedním příkladem je jeho aranžmá „St. Louis Blues March“, které zkombinovalo blues a jazz s tradičním vojenským pochodem. Bylo nahráno 29. října 1943 ve studiu Victor studios v New Yorku. Jeho ohromující inovace a jeho adaptace Sousových pochodů pro orchestr AAF podnítily časopis Time, aby napsal, že tradicionalisty vojenské hudby naplnil hořkostí a znesvětil krále pochodů Johna Philipa Sousu. Časopis jej také kritizoval za to, že vnesl do disciplinovaných kadencí vojenské hudby ležérní radost a napsal, že armáda 'namísto chodidly hýbe svými boky.' Ještě před Millerovou smrtí se však názor na něj změnil. Generál Jimmy Doolittle řekl: „..vedle dopisů z domova byla tato organizace nejlepším budovatelem morálky na evropském bojišti.“\n\n15. prosince 1944 měl Miller, tehdy již major, letět ze Spojeného království do Paříže hrát pro vojáky, kteří ji nedlouho předtím osvobodili. Jeho letoun odlétl ze základny RAF Twinwood Farm v Claphamu v hrabství Bedfordshire a zmizel nad kanálem La Manche. Jeho tělesné ostatky ani vrak jeho letounu (jednomotorový UC-64 Norseman) nebyly nikdy nalezeny.\n\nOd doby, kdy zmizel, se objevilo nespočet teorií o tom, co se tehdy přihodilo. Buddy DeFranco, jeden z poválečných vedoucích Orchestru Glenna Millera, životopisci Georgi T. Simonovi pověděl o mnoha z nich, které se dozvěděl, když band v 70. letech vedl. DeFranco řekl: „Kdybych měl všem těm teoriím uvěřit, bylo by nějakých dvanáct tisíc čtyři sta padesát osm lidí, kteří jej na jeho poslední let vyprovázeli!“\n\nJeho letoun možná nad Lamanšským kanálem náhodou bombardovala RAF po nezdařeném náletu na německý Siegen. Sto třiceti osmi bombardovacím letounům typu Lancaster docházelo palivo a před přistáním se nad předem určenou oblastí (podle stálého rozkazu) zbavovali přibližně 100 000 zápalných bomb. V palubních denících navigátora RAF Freda Shawa je zaznamenáno, že viděl malé jednomotorové letadlo, které se nekontrolovaně ve spirále zřítilo do vody. Pokud by toto skutečně byl Millerův letoun, posádky RAF nenesly vinu za to, že se letadlo s Millerem na palubě ocitlo mimo kurz v oblasti určené ke svržení jejich munice. Další zdroj však tuto verzi zpochybňuje, přestože uznává její možnost, když cituje další členy posádek RAF, kteří cestovali ve stejné misi a kteří tvrdí, že tato oblast se nacházela v Severním moři, což je pravděpodobnější lokace.\n\nMillerovo příjmení najdeme na ‚Wall of Missing‘ (Zdi pohřešovaných) na Cambridge American Cemetery and Memorial, americkém hřbitově a památníku poblíž vesnice Madingley v anglickém hrabství Cambridgeshire. Pamětní kámen byl také položen na hřbitově Grove Street v New Havenu v americkém Connecticutu vedle kampusu Yale University.\n\nJeho pozůstalost v roce 1946 povolila zřízení oficiálního „bandu duchů“ Glenna Millera. Tento band vedl Tex Beneke, předtím hlavní saxofonista a zpěvák civilního bandu. Vypadal podobně jako Army Air Force Band: měl velkou smyčcovou sekci. Oficiální veřejná premiéra se uskutečnila v broadwayském Capitol Theatre, kde hrál tři týdny od 24. ledna 1946. Henry Mancini byl v orchestru klavíristou a také jedním z aranžérů. Tento band hrál pro velká publika po celých Spojených státech včetně několika vystoupení v Hollywood Palladium v roce 1947, kde původní Millerův orchestr hrál v r. 1941. Přestože se éra big bandů blížila ke konci, koncert Tex Beneke and Glenn Miller Orchestra v Palladiu měl rekordní počet 6,750 komparzních tanečníků. Do roku 1949 ekonomika přinutila orchestr zbavit se smyčcové sekce.\n\nTento band nahrával u RCA Victor přesně jako původní Millerovo těleso. Beneke se snažil o to, aby rozšířil typický Millerův zvuk, ale také aby dosáhl úspěchů pod vlastním jménem. To, co začalo jako „Glenn Miller Orchestra pod vedením Texe Benekeho“, se nakonec stalo „Orchestrem Texe Benekeho“. Do roku 1950 se cesty Benekeho a Millerovy pozůstalosti rozdělily. Rozchod byl velmi rozhořčený a Beneke v současné době není Millerovou pozůstalostí uveden jako bývalý vedoucí Orchestru Glenna Millera.\n\nKdyž byl Glenn Miller naživu, rozliční kapelníci, jako např. Bob Chester, jeho styl napodobovali. Do začátku 50. let znovu rozličné skupiny Millerův styl píšťal vedených klarinetem a tlumených trumpet kopírovaly, obzvláště Ralph Flanagan, Jerry Gray, a Ray Anthony. To vše spolu s úspěchem filmu \"The Glenn Miller Story\" z roku 1953, vedlo Millerovu pozůstalost k tomu, aby požádala Raye McKinleyho, aby převzal nový band. Tato skupina z roku 1956, ve které hrála mezi jinými taková esa jako klavírista Don Wilhite, je původní verzí současného ghost bandu, který dodnes jezdí turné po USA. Oficiální Orchestr Glenna Millera ve Spojených státech účinkuje v současnosti pod vedením Larryho O‚Briena. Oficiálně uznávaný Glenn Miller Orchestra pro Spojené království byl na turné a nahrával s velkými úspěchy pod vedením Raye McVaye. Oficiální Orchestr Glenna Millera pro Evropu vedl od roku 1990 Wil Salden.\n\nKolem poloviny 40. let 20. století byl Army Force Band pod jeho vedením vyřazen ze služby a poslán zpět do USA. „Šéf Evropského divadla požádal Lina Arinsona, aby jako náhradu sestavil další band, a tak se zformoval 314.“ Podle zpěváka Tonyho Bennetta to byl přímým nástupcem orchestru letectva, který vedl Glenn Miller. Odkaz Army Air Force bandu Glenna Millera pokračoval s Airmen of Note, bandem patřícím pod letectvo Spojených států. Tento band byl vytvořen v roce 1950 z menších skupin při letecké základně Bolling ve Washingtonu D.C. a nadále hraje jazz pro leteckou komunitu i veřejnost.\n\nV roce 1953 Anthony Mann natočil pro Universal Pictures film \"The Glenn Miller Story\" s Jamesem Stewartem a June Allyson. Tento zbeletrizovaný biografický film si získal velký úspěch a popularitu. Millerova matka o filmu řekla, že herec James Stewart ‚nebyl tak pohledný jako můj syn‘.\n\nVdova po Glennu Millerovi, Helen, zemřela v roce 1966. Herb Miller, Millerův bratr, vedl ve Státech a Anglii svůj vlastní band až do konce 80. let. Herbův syn John v tradici pokračuje vedením bandu, který hraje především hudbu Millerova stylu.\n\nVe Spojených státech a Anglii existuje několik archivů věnovaných Glennu Millerovi. Na University of Colorado v Boulderu vede její archiv Glenna Millera Alan Cass, který mezi jinými zahrnuje originál rukopisu Millerovy hlavní znělky, „Měsíční serenády“. V roce 2002 bylo na místě bývalého letiště RAF v anglickém Claphamu pro veřejnost otevřeno Muzeum Glenna Millera.\n\nV roce 2003 Miller posmrtně obdržel cenu Grammy za celoživotní přínos.\n\nCelá produkce sponzorovaných pořadů pro rádio, které natočil ve letech 1939 až 1942, byla natočena organizací Glenna Millera na acetátové disky (= desky vznikající během nahrávání gramofonových desek). V 50. letech a později RCA-Victor distribuoval mnoho z nich na dlouhohrajících deskách a CD. Značný počet nahrávek různých skupin vedených Glennem Millerem téměř vždy produkuje Sony/BMG Music a Universal Music Group, nástupci studií RCA-Victor, Bluebird, Columbia a Decca. Glenn Miller zůstává jedním z nejslavnějších a nejznámějších jmen éry big bandů let 1935 až 1945.\n\n\nGlenn Miller povětšinou pracoval s výjimečně talentovanými muži a ženami. Mnoho z Millerových hudebníků po druhé světové válce prošlo studiovou i koncertní kariérou v Hollywoodu a New Yorku:\n\n\n\n\n\nNěkteří ze členů bandu Army Air Force udělali kariéru ve vážné hudbě, dva z nich jsou:\n\n\n\n"}
{"id": "341979", "url": "https://cs.wikipedia.org/wiki?curid=341979", "title": "Halobacterium", "text": "Halobacterium\n\nHalobacterium je rod aerobních tyčinkovitých archeí z kmene Euryarchaeota, třídy Halobacteria. Slouží jako dobrý modelový organismus pro vědecké výzkumníky.\n\nDruhy tohoto rodu jsou adaptované k vysokým koncentracím soli v prostředí (halofilové) a mnoho z jejich proteinů vůbec nefunguje v prostředí s nízkým obsahem soli. Buňka obsahuje z důvodu zachování rovnováhy s prostředím velké množství draslíkových iontů.\n\nJsou obalené plazmatickou membránou (klasická lipidová dvouvrstva) a navíc S-vrstvou z glykoproteinů. Halobacterium roste především na aminokyselinách, ačkoliv se zdá, že geny pro rozklad glukózy a oxidaci tuků obsahuje.\n\nK známějším zástupcům rodu Halobacterium patří:\n\n\n"}
{"id": "341983", "url": "https://cs.wikipedia.org/wiki?curid=341983", "title": "Phillips", "text": "Phillips\n\nPříjmení Phillips nosí více osobností:\n\n\n\n"}
{"id": "341985", "url": "https://cs.wikipedia.org/wiki?curid=341985", "title": "The Casualties", "text": "The Casualties\n\nThe Casualties je punková kapela z New York City (New york, USA), založená v roce 1990. Styl jejich hudby se pohybuje mezi street punkem a hardcore.\n\nSkupina vznikla v roce 1990 v touze po návratu k ryzímu punku, který ustoupil do pozadí s nástupem popularity grunge a new wave. Složení kapely se v počátcích velice často měnilo. Někteří členové odešli kvůli studijním povinnostem, někteří skupinu dokonce opustili opakovaně. Ačkoliv se jim podařilo vydat několik demonahrávek a EP, v počátcích se soustředili spíše na živé vstupování a budování fanouškovské základny v domovském New Yorku. V roce 1996 zaznamenali The Casualties zatím největší úspěch, když jako první americká kapela vystoupili na britském festivalu Holidays in the Sun. O rok později se jim v už celkem ustálené sestavě podařilo vydat první album \"For the Punx\" a v roce 1998 \"Underground Army\". V roce 1999 přišla zatím poslední změna a kapelu v sestavě Jorge Herrera, Jake Kolatis a Mark \"Meggers\" Eggers doplnil baskytarista Rick Lopez. V této dodnes fungující sestavě mohla kapela konečně naplno ukázat svůj potenciál. Kromě pravidelného vystupování v USA a Evropě krátce po sobě vydali alba \"Stay Out of Order\" (2000) a \"Die Hards\" (2001). Svoje v pořadí 5. studiové album \"On The Front Line\" (2004) doplnili o téměř tříleté turné po celém světě. V létě 2017 opustil skupinu její zakládající člen a dlouholetý frontman Jorge Herrera.\n\n\n\n\n\n\n"}
{"id": "341988", "url": "https://cs.wikipedia.org/wiki?curid=341988", "title": "Jelcz PO-1", "text": "Jelcz PO-1\n\nJelcz PO-1 je model autobusového přívěsu, který v 60. a 70. letech 20. století vyráběl polský podnik Jelcz.\n\nVlečný vůz PO-1 byl odvozen z meziměstského autobusu Jelcz 043, který byl vyráběn v Polsku na základě licence k produkci vozů Škoda 706 RTO. Přední i zadní čelo přívěsu je shodné. Díky mechanismu řízení společně se speciálním táhlem byl vůz za autobusem velmi stabilní. V pravé bočnici se nacházejí jedny mechanické (tzv. bouchací) dveře. Sedačky v interiéru jsou uspořádány příčně 2+2 se střední uličkou.\n\nPro export (např. do bývalého Československa) byl přívěs mírně upraven a označen PO-1E.\n\nV současnosti se na území Česka nachází několik zrenovovaných vleků Jelcz PO-1E (např. Dopravní podnik Ostrava, ČSAP Nymburk nebo Technické muzeum v Brně).\n\n\nPolsko\nNěmecko:\n\n\n"}
{"id": "341989", "url": "https://cs.wikipedia.org/wiki?curid=341989", "title": "Dávkový soubor", "text": "Dávkový soubor\n\nDávkový soubor je v operačním systému DOS, OS/2 a Microsoft Windows textový soubor obsahující sérii příkazů, které jsou zpracovány interpretem příkazového řádku. Když je dávkový soubor spuštěn, interpret (obvykle COMMAND.COM nebo cmd.exe) čte soubor a spouští jednotlivé příkazy, které jsou umístěny na samostatných řádcích. Dávkové soubory jsou užitečné, když je potřeba spustit po sobě několik spustitelných souborů, čehož obvykle využívají administrátoři pro automatizaci zdlouhavých procesů.\n\nDOSové dávkové soubory mají příponu souboru .BAT (velikost písmen nemá vliv). Dávkové soubory v jiných prostředích mohou mít jiné přípony, jako například .cmd ve Windows NT a OS/2 nebo .btm ve 4DOS a příbuzných shellech. Mezi příponami .bat a .cmd není rozdíl, pokud jsou spouštěny svým jménem, avšak při použití zástupců jsou dávky s příponou .bat interpretovány 16bitovým COMMAND.COM a dávky s příponou .cmd jsou ve Windows NT interpretovány 32bitovým shellem cmd.exe a jsou povolena všechna rozšíření. Windows 9x rozeznávají pouze příponu .bat.\n\nInterpret používaný v příkazovém řádku poskytuje dva odlišné režimy: interaktivní režim (ve kterém uživatelé zadávají příkazy do výzvy promptu a které jsou po odeslání klávesou \"Enter\" vykonány) a dávkové zpracování (který provádí předdefinovanou sekvenci příkazů). Původní koncept těchto dvou režimů je převzat z unixových shellů stejně jako ostatní textově orientovaná rozhraní s příkazovým řádkem z let kolem roku 1980, jako bylo CP/M, který si zase vzal inspiraci ze systémů TOPS-10 a TOPS-20 od Digital Equipment Corporation.\n\nDávkové zpracování se v systémech MS-DOS a Microsoft Windows během času vyvíjelo. Přestože jsou dávkové soubory analogií k shellovým skriptům v unixových systémech, jejich omezená syntaxe a množství příkazů způsobují, že nejsou tak univerzálně a široce použitelné. Tato omezení vedla k rozvoji pomocných nástrojů, příkazů a dalších rozšíření, jako například v Nortnových utilitách nebo náhradě DOSového shellu 4DOS a později 4NT.\n\nV systému MS-DOS je interpretem příkazového řádku program COMMAND.COM. V dávkách lze používat několik jednoduchých interních příkazů, které provádí přímo COMMAND.COM a programy, které jsou uloženy ve spustitelných souborech (externí příkazy). Nejčastěji používaná je v systémech Windows 95 a Windows 98 dávka AUTOEXEC.BAT, která je automaticky spouštěna při startu systému (je-li přítomna). Systém Windows Me tuto vlastnost nemá.\n\nNová linie 32bitového systému Windows NT (včetně Windows 2000, Windows XP a Windows Vista) již není založena na systému MS-DOS, ale má svoje vlastní 32bitové jádro. V nich je přítomen interpret cmd.exe, který je víceméně kompatibilní s interpretem COMMAND.COM, avšak některé vlastnosti chybí a jiné jsou naopak přidány. Proto je z důvodu zajištění lepší kompatibility v systémech NT přítomen i původní COMMAND.COM.\n\nPro komplexní úlohy je od Windows 98 k dispozici Windows Script Host, který umožňuje spouštění skriptů napsaných v jazyce VBScript, JScript a podobných skriptovacích jazycích. V roce 2006 byl uveden další nástroj nazvaný Windows PowerShell, který je možné používat v systémech Windows XP a novějších.\n\nPřestože operační systém OS/2 od IBM podporuje dávkové soubory ve stylu DOSu, obsahuje pokročilý skriptovací jazyk REXX.\n\n\nCOMMAND.COM a cmd.exe podporují několik proměnných (od codice_5, codice_6 až po codice_7) za cílem odkázat na cestu a název dávkového zpracování a prvních devět volajících parametrů přímo z dávkovacího souboru (codice_8). Neexistující parametry jsou nahrazeny textovým řetězcem nulové délky. Mohou být použité podobně jako proměnná prostředí.\n\nTento příklad vypíše \"Ahoj světe!\", a počká než uživatel zmáčkne libovolnou klávesu, poté se ukončí. (Poznámka: Nezáleží na dodržování malých a velkých písmen pokud nepracujeme s proměnnými)pro spuštění musí být souboru uložen jako .bat (nebo .cmd pro operační systémy Windows-NT) ve formátu prostého textu, většinou psáno v textovém editoru jako například Notepad.\n\nPo spuštění se zobrazí:\n\nSoubor je čten řádek po řádku, počínaje od prvního. Symbol codice_9  Na začátku řádku vypíná vypisování aktuálně prováděného příkazu. Příkaz codice_10 vypne vypisování, dokud není znova spuštěno. Kombinace codice_11 lze většinou najít ve většině dávkovacích souborů na prvním řádku, zabraňujíc vypisování jakýchkoliv příkazů. Na dalším řádku příkaz codice_12 zobrazí codice_13. Další řádek obsahuje příkaz codice_14, který zobrazí codice_15 a zastaví provádění aktuálního skriptu. Poté, co je zmáčknuta libovolná klávesa se terminál ukončí, jelikož nejsou další příkazy, které by se daly provést. V systémech Windows se dávkovací soubor spouští pomocí Příkazové řádky. Příkaz codice_14 na konci skriptu udržuje okno otevřené, jak dlouho uživatel potřebuje.\n"}
{"id": "341990", "url": "https://cs.wikipedia.org/wiki?curid=341990", "title": "Obyvatelstvo Etiopie", "text": "Obyvatelstvo Etiopie\n\nEtiopie má poměrně pestré národnostní i náboženské složení. S více než osmdesáti miliony obyvatel je nejlidnatějším vnitrozemským státem na světě. Obyvatelstvo Etiopie je podle výsledku sčítání lidu z roku 1994 složeno z několika etnik. Nejsilnější zastoupení měli Oromové (cca 32 %) a Amharové (přes 30 %). Významné menšiny tvořili Tigrajové a Somálci (cca po 6 %). Další jednotlivá etnika netvoří ani 5 % obyvatelstva. \n\nZhruba polovina obyvatel země vyznává islám a více než 35 % se hlásí k Etiopské ortodoxní církvi. Zbytek populace vyznává původní kmenová náboženství.\n"}
{"id": "341996", "url": "https://cs.wikipedia.org/wiki?curid=341996", "title": "Žilní návrat", "text": "Žilní návrat\n\nŽilním návratem se rozumí návrat krve z žilního řečiště tělního krevního oběhu do pravé předsíně, který probíhá periodicky v průběhu každého srdečního cyklu. Zabezpečuje tím pravidelný koloběh krve mezi plicním a velkým (tělním) krevním oběhem. Na procesu žilního návratu se podílí několik aktivních i pasivních mechanismů.\n\nPrvní dva zvyšují tlak ve venulách a malých a středně velkých žilách, poslední dva snižují tlak ve velkých žilách blízkých pravé síni a přímo v pravé síni.\n\nSystolická činnost levé komory je tak silná, že arteriální tlak je schopen přes arterioly a kapiláry silově působit na tok krve ve venulách, které jsou na začátku venosní soustavy. Venóznímu tlaku přidává přibližně 15 mm Hg. Latinský název pro tento mechanismus je \"vis a tergo\" („síla zezadu“).\n\nNa mnoha místech mají žíly chlopně, které brání zpětnému toku krve. Pohyb krve z jednoho úseku mezi dvěma chlopněmi do dalšího úseku bližšího srdci zabezpečují svaly, které svými aktivními stahy tlačí na žíly z okolí. Přispívají i arterie, které svými pulsacemi působí stejně jako svaly. (Arterie se mohou podílet na žilním návratu, protože v končetinách se vyskytuje několik společných tepenno-žilních svazků). Celkově má tento mechanismus největší význam v dolních končetinách a úplně největší pochopitelně při chůzi. \n\nPodtlak v pohrudniční dutině se neuplatňuje jen při vnějším dýchání při nádechu, ale i při žilním návratu. Při nádechu se žíly v hrudníku rozšiřují (tlak v nich se snižuje), při výdechu se smršťují (tlak v nich se zvyšuje). Navíc při nádechu se bránice vyklene v podélné ose těla do břišní dutiny, čímž v ní vznikne naopak přetlak, který stlačuje břišní žíly. Účinek břišního tlaku je obdobný svalové pumpě. \n\nVe fázi isovolumické kontrakce srdeční systoly se činností obou komor celé srdce smršťuje (podélná osa srdce se zkracuje). To udržuje tlaky v obou síních na hodnotách tlaku blízkých nule. Takto vzniklý podtlak vůči žilám umožňuje pasivní nasávání krve do síní. \nPři stání působí na žíly dolních končetin nepříznivě hydrostatický tlak. Hromadění krve v dolních končetinách (až 400 ml) snižuje celkovou úroveň žilního návratu, snižuje se dodávka plicnímu oběhu a z něj dodávka do levé komory. Následně se sníží celkový minutový objem srdeční (množství přečerpané krve za minutu). Tyto nepříznivé důsledky kompenzuje orthostatický reflex, který úměrně navýší srdeční frekvenci a periferní odpor. Pokud i tak je úroveň žilního návratu kriticky nízká, může dojít až ke ztrátám vědomí (mdlobám). (Nadměrné městnání krve v dolních končetinách má také neblahý vliv pro vznik varixů a místních otoků.) \n\n"}
{"id": "342001", "url": "https://cs.wikipedia.org/wiki?curid=342001", "title": "Milan Tesař (kytarista)", "text": "Milan Tesař (kytarista)\n\nMilan Tesař (30. března 1938 – 6.července 2019) byl český kytarista, hudební skladatel a pedagog.\n\nHru na kytaru vystudoval na pražské konzervatoři letech 1958–1964, od roku 1959 se věnuje samostatné koncertní činnosti.\nJako skladatel se uplatnil prakticky ve všech hudebních žánrech, v klasické popmusic, ve folku, v jazzu i v oblasti vážné a komorní hudby. Jeho skladby jsou hrány a nahrávány po celém světě.\n\nOd roku 1964 vyučoval na lidové konzervatoři, v roce 1968 pedagogická činnost v Itálii, od roku 1974 působil na pražské konzervatoři, do poslední chvíle učil na Konzervatoři Jaroslava Ježka v Praze.\n\n\n"}
{"id": "342005", "url": "https://cs.wikipedia.org/wiki?curid=342005", "title": "Bitva o Rägavere", "text": "Bitva o Rägavere\n\nBitva o Rägvere (: \"Rägavere lahing\") bylo vojenské střetnutí v Estonské osvobozenecké válce, které se odehrálo 15. prosince 1918 u Rägavere poblíž Rakvere. V té době museli Estonci bránit okolí před sovětským protiútokem. Estonci museli ustoupit a na začátku roku 1919 již byla fronta 34 km od Tallinnu.\n"}
{"id": "342006", "url": "https://cs.wikipedia.org/wiki?curid=342006", "title": "Jon Duncan", "text": "Jon Duncan\n\nJon Duncan (* 6. října 1975, Aberdeen) je britský reprezentant v orientačním běhu, jenž v současnosti žije v norském Stavangeru. Jeho největším úspěchem je zlatá medaile ze štafet na Mistrovství světa v roce 2008 v Olomouci. V současnosti běhá za norský klub Kristiansand OK a britský klub Warrior OC.\n\n"}
{"id": "342008", "url": "https://cs.wikipedia.org/wiki?curid=342008", "title": "Louis de Loménie", "text": "Louis de Loménie\n\nLouis-Léonard de Loménie (3. prosince 1815 Saint-Yrieix-la-Perche – 2. dubna 1878 Paříž) byl francouzský spisovatel.\n\nByl profesorem francouzské literatury na Collège de France od roku 1862, poté působil na École Polytechnique. Byl redaktorem \"Revue des Deux Mondes\". Členem Francouzské akademie se stal roku 1871.\n\n\n"}
{"id": "342009", "url": "https://cs.wikipedia.org/wiki?curid=342009", "title": "Epichlorhydrin", "text": "Epichlorhydrin\n\nEpichlorhydrin je reaktivní chlororganická látka (v podstatě chlorovaný epoxid). Za běžných podmínek to je bezbarvá tekutina se zápachem podobným česneku.\n\nVyrábí se radikálovou chlorací propylenu na allylchlorid, následovanou epoxidací meziproduktu například kumenhydroperoxidem. Používá k výrobě glycerinu a plastů, např. epoxidových a fenoxy pryskyřic.\n\nEpichlorhydrin je také meziprodukt při výrobě výbušnin. Jde o hořlavinu s toxickými a karcinogenními účinky.\ninformace o epichlorhydrinu pro spotřebitele US EPA\n"}
{"id": "342012", "url": "https://cs.wikipedia.org/wiki?curid=342012", "title": "Julia Novikovová (orientační běžkyně)", "text": "Julia Novikovová (orientační běžkyně)\n\nJulia Novikovová, \"roz. Šedinová\" ( )(* 9. listopad 1980, Belgorod) je ruská reprezentantka v orientačním běhu, jež v současnosti žije v Belgorodu. Jejím největším úspěchem je stříbrná medaile ze štafet na Mistrovství světa v roce 2008 v Olomouci. Tato štafeta běžela ve složení Galina Vinogradová první úsek, Julia Novikovová druhý úsek a Taťána Rjabkinová třetí.\n\n"}
{"id": "342015", "url": "https://cs.wikipedia.org/wiki?curid=342015", "title": "Obrněný vůz Kubuś", "text": "Obrněný vůz Kubuś\n\nKubuś (\"Kubík\") byl improvizovaný obrněný automobil (resp. malý obrněný transportér) polské konstrukce, vyrobený za druhé světové války v jediném exempláři varšavskými povstalci. Zprovozněn byl 23. srpna 1944 a účastnil se bojů až do 6. září, kdy byl posádkou na ústupu zneschopněn boje a opuštěn. \n\nV současné době existují dva exempláře: částečně zrestaurovaný originál, který se nachází v Muzeu Polské armády ve Varšavě a je nejstarším dochovaným originálem obrněného vozu polské konstrukce, a kopie vyrobená Juliuszem Siudzińským, vystavená od roku 2004 v Muzeu varšavského povstání. Replika je kompletní a pojízdná a účastní se občas i různých slavností a jízd.\n\nO jeho zbudování bylo rozhodnuto 8. srpna, výroba probíhala od 10. srpna za extrémně těžkých podmínek v automobilce \"Lilpop, Rau i Loewenstein\", konstruktérem byl Walerian Bielecki „Jan“. Podvozek byl převzat z vozu Chevrolet 157 o nosnosti 3 tun. Jméno obdržel podle krycího jména manželky vrchního inženýra „Globuse“, která padla v průběhu výroby vozu.\n\nVýsledná konstrukce byla schopná ochránit osádku před lehkými zbraněmi a ručními granáty, rozhodně ale nebyla připravena odolávat protitankovým zbraním či jiné obrněné technice. Plně obsazený vůz zahrnoval velitele vozu (Tadeusz Zieliński „Miś”), řidiče a až deset mužů výsadku. Výzbroj tvořil kulomet DP, plamenomet vzoru K a osobní zbraně a ruční granáty osádky.\n\nVůz byl zprovozněn 23. srpna, jeho nejdůležitější akce byly dva útoky na Varšavskou univerzitu (23. srpna a 2. září), které podporoval společně s SdKfz 251/1 Ausf. D „Jaś“/„Szary Wilk“ (především pro tento úkol byl vlastně postaven). Oba pokusy skončily neúspěchem, neboť transportéry sice splnily svůj účel a dokázaly dopravit výsadky na vytipovaná místa univerzitního areálu, ale síla těchto výsadků nebyla dostatečná k tomu, aby zadaný úkol splnily.\n\n6. září byl na ústupu, během kterého ho povstalci nemohli vzít s sebou, vyřazen vlastní posádkou z boje.\n\n\n"}
{"id": "342017", "url": "https://cs.wikipedia.org/wiki?curid=342017", "title": "Pyrokatechol", "text": "Pyrokatechol\n\nPyrokatechol (též pyrokatechin; systematický název \"benzen-1,2-diol\") je organická aromatická sloučenina (ze skupiny fenolů) využívaná k organickým syntézám.\n\nV minulosti se ve velkém množství využíval jako součást černobílých fotografických vývojek.\n\nVe studiích na zvířatech byla prokázána jeho schopnost vyvolávat rakovinu. Mezinárodní agentura pro výzkum rakoviny (IARC) ho proto hodnotí jako karcinogen třídy 2B.\n\n\nNIOSH Pocket Guide to Chemical Hazards\n"}
{"id": "342026", "url": "https://cs.wikipedia.org/wiki?curid=342026", "title": "Alpský jezevčíkovitý brakýř", "text": "Alpský jezevčíkovitý brakýř\n\nAlpský brakýř jezevčíkovitý je silný, nebojácný lovecký pes s nízkýma nohama a silnou stavbou těla. I přes svoji malou výšku je ale velmi těžký a mazlivý. Můžeme ho znát také jen jako \"jezevčíkovitého brakýře, \"nebo \"alpsko-krušnohorského jezevčíkovitého brakýře\".\n\nBrakýři, česky řečeno honiči, se používali k lovu již v dávné minulosti. Alpský jezevčíkovitý brakýř byl k dnešní podobě vyšlechtěn v 19. století. Tehdy si tyto psy vyžádal na své výpravy do Turecka a Egypta korunní princ Rudolf Habsburský. Podobný pes tomu, kterého si vyžádal Rudolf Habsburský byl vyšlechtěn v rakouských Alpách pro potřeby myslivců při lovu. Při šlechtění loveckého psa byl patrně použit i jezevčík. V dnešní době má však alpský jezevčíkovitý brakýř s jezevčíkem málo společného. Pro práci v norách se alpský jezevčíkovitý brakýř nehodí, je vhodný spíš pro práci jako honič. Jeho velkou předností je vysoké pracovní nasazení při jakýchkoli povětrnostních podmínkách. \n\nAlpský-krušnohorský brakýř byl uznán jako třetí barvářské plemeno (vedle bavorského a hannoverského barváře) rakouskou horskou kynologickou organizací v roce 1932.\n\nJe to pes těžké konstrukce s celkově těžkou kostrou. Má krátkou a přiléhavou srst, která dobře izoluje a má většinou barvu hnědou, jelení červeň nebo černou se znaky. Má husté pesíky i podsadu. Hlava je mírně klenutá. Stop je výrazný, hlavně z profilu. Zuby musí být nůžkovitého nebo klešťovitého skusu. Duhovka oči je tmavě hnědá. Uši jsou vysoko nasazené, bez záhybů, středně dlouhé. Jejich konec je zaoblený.\n\nKrk je svalnatý a ne příliš dlouhý. Hřbet rovný a velmi dlouhý, což je specifický znak pro jezevčíky i jezevčíkovité brakýře. Ocas je vysoko nasazený, silný u kořene. Srst na spodní straně je delší (tvoří kartáč), nekupíruje se a je středně dlouhý. Pánevní končetiny jsou svalnaté, silné a správně zaúhlené. Tlapky jsou silné a kulaté, skoro jako kočičí, jen větší. Prsty jsou sevřené, polštářky silné a drápy černé.\nOdvážný, nebojácný a energický pes. Má majetnické sklony, ale ke své rodině umí být laskavý. Svoji rodinu miluje a je jí naprosto věrný. Špatně zvládá adaptaci na nové prostředí nebo nové lidi. K cizím se chová nedůvěřivě, ale nesmí být agresivní či být v jejich přítomnosti nervózní. S dětmi vychází poměrně dobře, ale některé jejich hry mu mohou být nepříjemné, proto je dobré nejdříve děti obeznámít s tím, jak se ke psu chovat. Ostatní zvířata většinou ignoruje a nepřikládá jim zvláštní důraz, ani nemá potřebu vyhledávat s nimi spory nebo vyvolávat rvačky. Má rád pohyb a všechnu práci která je mu zadána dělá s velkým nadšením a největším nasazením, proto je to stále velmi oblíbený honič nebo barvář. Má silně vyvinuté lovecké pudy a dobrý nos.\n\n"}
{"id": "342029", "url": "https://cs.wikipedia.org/wiki?curid=342029", "title": "Cibulačka", "text": "Cibulačka\n\nCibulačka (též francouzská cibulačka, cibulajda apod.) je polévka původem z Francie. Sestává hlavně z cibule, vývaru (drůbeží, hovězí) a dalších surovin. Také existuje spousta druhů této polévky vždy v názvu podle speciální ingredience jež se tam přidá: cibulačka se žampiony, smetanová cibulačka (se smetanou) apod.\n\nPochází původně z Francie známá jako „Soupe à l’oignon gratinée“. V Paříži byla oblíbena za zimních měsíců jako polévka na zahřátí. Dnes je jednou z polévek, které se často vaří díky její rychlé a jednoduché přípravě.\n\nZáklad se skládá z orestované cibule uvařené v hovězím či drůbežím vývaru. Další ingredience (tvrdý sýr, uzeninu, osmažené rohlíky, žampiony, brambory, česnek, …) si každý kuchař přidá sám dle libosti.\n\n"}
{"id": "342036", "url": "https://cs.wikipedia.org/wiki?curid=342036", "title": "Gloriet", "text": "Gloriet\n\nGloriet (z francouzského \"gloriette\", zdrobněle \"sláva\") je ozdobná stavba v zahradě nebo v parku, obvykle zděná, často ze stran otevřená a tím průvětrná, typicky doplněná o sloupové loubí. Oproti altánu mívá bohatou sochařskou výzdobu, kterou jsou oslavovány hrdinské činy. Hranice mezi pojmy altán, besídka, pavilon, chrámek nebo milohrádek je ale v běžném jazyce nevýrazná.\n\nPrvotní účel stavby bývá zdobný a upomínající, druhotně je využívána k odpočinku, drobné hudební či dramatické produkci. Může sloužit i jako místo rozhledu, je-li vhodně umístěna. Gloriet je prvek zahradní architektury používaný v sadovnické tvorbě.\n\nGloriet je ozdobou zámeckých parků, navržených v anglickém nebo romantickém stylu. Bývá vystavěn i samostatně, obvykle na návrší.\n"}
{"id": "342039", "url": "https://cs.wikipedia.org/wiki?curid=342039", "title": "Kramář", "text": "Kramář\n\nČeské příjmení Kramář nebo slovenské Kramár je odvozeno z německého Kramer (Krämer) a označovalo původně drobného obchodníka. Nosí je více osobností:\n\n\n"}
{"id": "342042", "url": "https://cs.wikipedia.org/wiki?curid=342042", "title": "Bohuš Matuš", "text": "Bohuš Matuš\n\nBohuš Matuš (* 17. srpna 1973, Písek), vlastním jménem Bohumil, je český zpěvák. \n\nPo základní škole studoval vojenskou školu v Liptovském Mikuláši, později se vyučil v roce 1989 kominíkem. V Brně navštěvoval pěvecký soubor Kampanela vedený sbormistryní Markétou Jedličkovou. Pokračoval na konzervatoři v Brně u profesora Hrabala (1991–1995) a dále studiem na konzervatoři Jaroslava Ježka v Praze u profesorky Walterové. Zde ukončil studium v roce 1997.\n\nÚčinkoval v divadle Semafor, v Hudebním divadle Karlín a hostoval také ve Státní opeře (Boris Godunov). Jezdil s mužským sborem po Evropě a jako host zpíval v Kühnově sboru. \n\nZ filmové tvorby nazpíval postavu Šimona, kterou ztvárňuje Jan Révai. Jedná se o písně \"Já budu chodit po špičkách\" a \"Stín katedrál\" ve filmu Rebelové (2000 – Filip Renč a Zdeněk Zelenka). K seriálu Rodinná pouta nazpíval ústřední píseň, kterou složil Karel Svoboda.\n\nV anketě Český slavík v roce 2003 se umístil na 3. místě a ve stejném roce obsadil také 3. místo v anketě TýTý.\n\nUmělecké jméno Bohuš Matuš mu vymyslela herečka a textařka Gabriela Osvaldová.\n\n\n"}
{"id": "342043", "url": "https://cs.wikipedia.org/wiki?curid=342043", "title": "Andrews", "text": "Andrews\n\nAndrews [\"endrjús\"] může znamenat:\n\n\n"}
{"id": "342044", "url": "https://cs.wikipedia.org/wiki?curid=342044", "title": "Antinoos", "text": "Antinoos\n\nAntinoos (110 Bolu – 130 Nil) byl řecký mladík, společník a milenec císaře Hadriána. Jednalo se o šlechtice z Klaudiopole (dnešní Bolu v Turecku), který se stal Hadriánovým chráněncem a oblíbencem. \n\nV roce 130 se Antinoos při Hadriánově návštěvě Egypta utopil v Nilu. Podle některých pramenů se jednalo o nehodu, podle jiných o sebeobětování za svého pána, neboť věštci tvrdili, že jen tak se prodlouží císařův život. Smrt dvacetiletého muže citově velmi zasáhla Hadriána. Ten na Antinoovu památku postavil město Antinoúpolis (dnešní aš-Šajch Ibáda v Egyptě), dal Antinoovi přiznat božské pocty a zasvětil mu chrám.\n\n\n"}
{"id": "342052", "url": "https://cs.wikipedia.org/wiki?curid=342052", "title": "Zbraň se směrovanou energií", "text": "Zbraň se směrovanou energií\n\nZbraň se směrovanou energií (directed-energy weapon, DEW) je typ elektromagnetické zbraně, která emituje (tj. vyzařuje, vypouští, vysílá) energii cíleným směrem bez účasti munice v klasickém pojetí. Některé z těchto zbraní jsou předmětem science fiction, jiné takové již existují, popř. jsou ve fázi výzkumu a vývoje. Některé z těchto zbraní (i ty fiktivní) jsou známy jako smrtící paprsky či paprskové zbraně, s účelem zničit určitý předmět nebo zabít člověka či jinou živou bytost.\n\nEnergie, kterou zbraně s řízenou energií přesměrovávají, může být:\n\nRychlost energie putujících z těchto zbraní je rovna rychlosti světla v daném prostředí.\n\nPři konstrukci a použití zbraní tohoto typu se nemusí řešit moment hybnosti:\n\n\n"}
{"id": "342053", "url": "https://cs.wikipedia.org/wiki?curid=342053", "title": "Portrétní fotografie", "text": "Portrétní fotografie\n\nPortrétní fotografie (nebo také fotografické portrétování) je zachycení podoby jedné nebo více osob na fotografii, ve které převládá tvář a její výraz. Cílem je, aby fotografie zobrazila podobu, osobitost nebo náladu portrétovaného. Stejně jako ostatní způsoby portrétování, zaměřuje se fotografie především také na tvář osoby, ale na snímku může být i část těla, nebo celá postava a doplňující pozadí. Portrét není náhodný snímek, ale komponovaný obraz osoby ve statické pozici. Portrét často zobrazuje osobu hledící přímo do objektivu, ale pohled může být směrován i mimo osu. Portrét ve výtvarném umění je popisné zobrazení konkrétního jedince, zpravidla člověka, velmi výjimečně i zvířete. Fotograf, který se specializuje na tento žánr se označuje jako portrétní fotograf.\n\nPortrétování má dlouhou a bohatou historii, první portréty vznikaly již ve starověku. Významný je římský sochařský portrét. Ve středověku portréty vznikaly velmi zřídka a spíše až v pozdní gotice. Vyobrazení významných žijících osobností, například panovníků, jsou (podobně jako středověká vyobrazení světců) idealizovaná a nezakládají se na skutečné fyzické podobě zobrazeného. Proto se mluví spíše o portrétních rysech zobrazení. Mohutný rozvoj portrét zaznamenal v renesanci, ještě výraznější zájem o portrét přineslo baroko, které dovedlo portrétní umění prakticky na hranice jeho možností. Zájem o portrét náležel však i následujícím slohovým obdobím. V 19. století se s nástupem fotografie stal klasický malířský či sochařský portrét spíše výjimečným, exkluzivním. Dominantním typem portrétu je od vynálezu potřebných technologií fotografický portrét, ale dokumentární funkci portrétu převzal též film, televize a další elektronická média.\n\nSpecifickým typem portrétu je autoportrét. Portrétní vyobrazení, které je součástí díla, jež samo o sobě není portrétem, ale například náboženským výjevem či mytologickou scénou, se nazývá kryptoportrét. K významným portrétistům patří Hans Holbein mladší, Rembrandt van Rijn, Diego Velázquez, Frans Hals, Francisco Goya. Z českých umělců Karel Škréta, Jan Kupecký, v 19. století například Vojtěch Hynais. Klasickým médiem portrétu je kresba a malba, výjimečný však není ani sochařský portrét, ať už v podobě busty, volné sochy či reliéfu. Od poloviny 19. století též fotografie.\n\n\n\n\n\n\n\n\n\n\n\nPortrétní fotografie začala existovat s několikaměsíčním zpožděním od vynálezu fotografického procesu daguerrotypie v srpnu 1839. Byla často levnější, přístupnější a rychlejší než technika portrétní malby. Ve všech větších městech po celém světě vznikala fotografická studia. Styl těchto raných děl odpovídal tehdejším technickým požadavkům: 30sekundová expozice a estetické prvky vycházející z tehdejšího malířství. Pro dlouhé sekundy trvající nehybné setrvání před kamerou při výrobě daguerrotypií a kalotypií byly nutné různé podpěrky pro hlavu a tělo. Například Saronnysův univerzální držák hlavy nebo \"Bradyho stojan\". Lidé při tom většinou seděli před holým pozadím a byli osvíceni měkkým světlem z okna, které mohlo být směrováno pomocí zrcadel. Přibližně v období od roku 1860 do roku 1920 bylo standardním vybavením raných fotografických ateliérů malované fotografické pozadí. Mělo obecně rustikální nebo kvazi-klasický vzhled, ale někdy představovalo buržoazní trompe-l'oeil („oko-klamající“, iluzionistické malířství), které však nakonec vyšlo z módy s příchodem fotoaparátů Brownie a Kodak, a rozšíření fotografie masám. Pozadí mohou podle provenience poskytnout stopy při genealogickém výzkumu starých rodinných fotografií.\n\nPrvní pořízené a dochované portrétní fotografie byly daguerrotypie. V roce 1837, tedy dva roky před oficiálním uznáním tohoto objevu, francouzský fotograf Louis Daguerre pořídil první portrét (5,8 × 4,5 cm) naturalistického malíře a svého přítele Nicolase Hueta. Dalším dochovaným je autoportrét Roberta Cornelia z roku 1839 nebo snímek sestry Johna Williama Drapera Dorothy Catheriny z roku 1840. Ale za vůbec první snímek s celým člověkem je považována daguerrotypie \"Boulevard du Temple\" Louise Daguerra, která vznikla někdy na přelomu let 1838 a 1839 v Paříži a je pojmenována podle stejnojmenné ulice v pařížském III. obvodu. Nejstarší fotografii lidské postavy na papíře zhotovil britský vynálezce William Fox Talbot 14. října 1840. Snímek komorníka byl vytvořen technikou kalotypie (nazývanou také \"talbotypie\").\n\nFrancouz Antoine Claudet byl studentem Louise Daguerra a působil v Londýně, kde provozoval od roku 1841 do 1851 fotografické studio na střeše Galerie Adelaide (Adelaide Gallery nyní Nuffield Centre), za kostelem Sv. Martina. Otevřel ještě další studia na koloseu v Regent parku (1847–1851). V roce 1851 přestěhoval své podnikatelské činnosti na Regent Street, kde založil „\"Chrám fotografie\"“ (Temple to Photography), který fungoval až do roku 1867. Claudet obdržel mnoho vyznamenání, mezi něž patří také jmenování dvorním fotografem královny Viktorie v roce 1853 a o deset let později uznání Napoleona III. V roce 1848 vyrobil fotografometr, přístroj určený k měření intenzity světelného záření, v roce 1849 vyrobil ohniskoměr (fokometr), pro zajištění dokonalého zaměření fotografických portrétů.\n\n\n\n\n\nNásledně se objevily první teorie portrétu, Marcus Aurelius Root se inspiroval dílem švédského vědce Emanuela Swedenborga a anatomickými studiemi Charlese Bella. Požadoval, aby portrét ukazoval duši zobrazeného. Bostonský daguerrotypista Albert Sands Southworth (1811–1894) v roce 1871 jeho myšlenku ještě rozšířil: požadoval, aby byl charakter člověka patrný hned při prvním pohledu na fotografii, v níž by měl být zachycen nejlepší výraz, jakého je portrétovaný schopen.\n\nS postupujícím rozvojem techniky dostali fotografové možnost využívat zkracující se dobu expozice, osvobodit se a vytvořit nový styl portrétní fotografie. Fotografové se přemístili ze svých ateliérů do exteriérů, na bojiště, přes oceány a do vzdálených pouští. \"Daguerreotypický Saloon\" Williama Shewa, fotografická dodávka \"Photographic Van\" Rogera Fentona a vagón \"What-is-it?\" Mathewa Bradyho nastavily standardy portrétní fotografie druhé poloviny devatenáctého století.\n\nFotografovaly se oficiální a konvenční portréty na objednávku, intimní portréty aktu, erotické, pornografické portréty, obrazy známých osobností – intelektuálů, umělců, sociální portréty, dokumentární, vědecké i klasické rodinné portréty, svatební fotografie, portréty dětí a samozřejmě také autoportréty. Portrétní fotografie sloužila také jako předloha pro malíře.\n\nMasivní rozšíření fotografie přinesl vynález André-Adolphe-Eugène Disdériho (1819–1889), který 22. listopadu roku 1854 patentoval nový typ portrétů pojmenovaný \"carte de visite\". Disdéri vyrobil rotační fotoaparát, který uměl udělat osm různých obrázků na jedno políčko negativu. Fotoaparát byl opatřen čtyřmi objektivy a snímal na pohyblivou fotografickou desku. Po vytištění na albuminový papír byly obrázky rozstřiženy na malé portréty, nalepeny na karton a používány jako navštívenky. Na snímku zobrazil většinou celou postavu od hlavy k patě v umělém prostředí ateliéru, v obyčejné póze s harmonickou a příjemnou optikou. Tak uvedl do fotografie její schopnost poskytnout levně a každému jeho podobiznu. Při velkolepé reklamě a nízkých cenách dosáhl toho, že do jeho portrétního ateliéru v Paříži přicházelo pro vlastní podobiznu mnoho lidí. Velmi brzy se ateliér stal chrámem fotografie - místem jedinečného skvostu a elegance, který denně prodal 300 až 400 portrétů.\n\nMálo se však ví, že fotografické portréty ve formátu carte de visite vyráběl ještě před Disdérim francouzský portrétní fotograf z Marseille Louis Dodéro. V článku v časopisu \"La Lumière\" z 24. srpna 1851 popsal Frances Wey, spisovatel a kritik fotografie, Dodérovu myšlenku uvedení malé fotografie na kartičce, která by umožňovala \"místo jména mít na vizitce vlastní portrét\". V roce 1851 Dodéro také vycítil, že toto zmenšení formátu identifikační podobenky může být použito pro úřední dokumenty, jako pas nebo lovecký lístek.\nVizitky ovládly svět během 60. a 70. let 19. století a značně tak přispěly rozšíření a popularizaci fotografie. Vizitky bylo relativně snadné i levné kopírovat ve větším počtu. Na rozdíl od drahých a velkých daguerrotypií. Fotografické vizitky si pak mohli přátelé vyměňovat mezi sebou a díky standardnímu formátu sbírat a umísťovat do rodinných alb. Vizitky se staly populární až poté, když v květnu 1859 Disdéri vyfotografoval ve svém ateliéru Napoleona III, který přerušil svou cestu do války. Ještě větší popularitu získaly vizitky poté, když se nechala vyfotografovat celá královská rodina v Londýně. Během tří měsíců se prodalo 70000 fotografických vizitek a údajně jich bylo vyrobeno ještě 200 000 dalších. Mnozí fotografové také prodávali podobizny známých osobností, méně časté byly pak fotografie měst, soch či důležitých událostí. O rozsahu „vizitkománie“ svědčí i to, že v Anglii počty prodaných vizitek ročně šly do stovek miliónů což vzhledem k jejich nemalé pořizovací ceně je obdivuhodné. Vizitky během 80. let ustoupily větším kabinetním fotografiím, v Čechách se však vyráběly souběžně až do 30. let 20. století.\n\nNávštěva fotografa byla podstatnou událostí. Fotograf se většinou se zákazníkem předem setkal, aby zjistil jeho povahu a podle ní doporučil volbu oblečení a typ portrétu. Samotné aranžmá portrétu se sice řídilo přísnými pravidly celosvětové módy, ale mělo za úkol vyjadřovat povahu i povolání fotografovaného. Je zajímavé, že i přes značná omezení si autor mohl zachovat osobitý výraz.\n\nPoužívaný bílkový papír byl velice tenký a proto se fotografie lepily na tužší kartony, které jsou velice užitečnou pomůckou pro datování fotografie. Počátkem 60. let bývaly kartony bílé s ostrými rohy a brzy si fotografové na zadní strany začali tisknout svá jména. Koncem 60. let už bylo běžné používat tlustší kartony s kulatými rohy a na reverzech jemné rytiny s logy ateliérů. Během 70. let se začaly používat barevné rámečky kolem fotografií a opět se vrátily ostré rohy. Během 80. let se používaly také černé kartony se zlatým potiskem. Na přelomu století se zase prosadila secese s jemnými, světlými odstíny.\n\nAngličan John Jabez Edwin Mayall v roce 1860 pořídil první carte de visite královny Viktorie. Mayall využíval techniky ručně kolorovaného albuminového tisku. V březnu 1861 byl pověřen, aby pořídil dvojportrét královského páru. Albert však několik měsíců poté zemřel (v prosinci 1861) a tato událost vyvolala poptávku veřejnosti po portrétech královské rodiny na fotografických vizitkách. Nákupem těchto snímků veřejnost demonstrovala své sympatie a podílela se na podobě veřejného smutku. V té době bylo módní sběratelství fotografií a vkládat je do alb. Královna Viktorie sdílela se svým manželem nadšení pro fotografování a vlastnili více než 100 alb, ve kterých sbírali portréty z každé zahraniční cesty.\n\n\n\n\n\n\n\n\n\n\n\n\n\n\n\n\n\n\n\n\n\nDalším Disdériho konkurentem byl Gaspard-Félix Tournachon, známější pod pseudonymem Nadar, který je autorem řady portrétů celebrit své doby. Do té doby (polovina 19. století) vlastnit portrétní fotografii bylo jen privilegiem a výsadou bohatých. V něm Nadar během své kariéry portrétoval řadu nejslavnějších osobností své doby, jako byli například Franz Liszt, Charles Baudelaire, Hector Berlioz, Alexandre Dumas, Gioacchino Rossini, Jacques Offenbach, Georges Sand, Gérard de Nerval, Édouard Manet, Gustave Doré, Gustave Courbet a mnozí další. Vyhýbal se využívání rekvizit, aby vynikly portrétované osobnosti.\n\nJediným potomkem Nadara byl jeho syn Paul Nadar, který v sedmdesátých letech převzal vedení rodinného ateliéru. Jejich společným dílem byl projekt s názvem \"Rozhovor pana Nadara s panem Chevreulem v den jeho stých narozenin\" (\"Entretien de M. Nadar avec M. Chevreul, le jour de son centenaire\"). Jednalo se o rozhovor s lékárníkem Michelem Eugenem Chevreulem (101 let), který řídil Nadar-otec a fotografoval Paul. Soubor fotografií, který se objevil v časopise \"L'Illustration\" v roce 1886, je považován za průkopnickou práci v historii vývoje fotografické reportáže a první foto-rozhovor. Dialog byl dokonce nahráván na phonophon Clémenta Adera (1841–1925).\n\n\nDalším pařížským portrétistou umělecké komunity s ateliérem na Notre-Dame-de-Lorette čp. 10 byl karikaturista Étienne Carjat a podobně jako Nadar nechával svým modelům jejich přirozené výrazy, bez vytváření umělých póz. Carjat vytvořil v říjnu 1871 portrét Arthura Rimbauda, který se stal nejvíce všeobecně známým obrazem mladého básníka z Charleville. Fotografie získala ikonický status, velmi často se opakuje a používá jako symbol poezie, mladosti, revoluce a romantiky. Kromě toho vytvořil technicky precizní portréty Charlese Baudelaira, Léona Barillota, Hectora Berlioza, Alexandra Dumase, Paula Févala nebo Gioacchina Rossiniho. Zároveň s ním fotografii studoval Pierre Petit, který v roce 1859 začal velkolepý projekt \"Galerie des hommes du jour\", který se skládal z portrétů osobností z centra tehdejší kultury a politiky s biografiemi.\n\nFrancouz Camille Silvy pocházel z aristokratické rodiny a působil převážně v Londýně, kde se v době rozkvětu carte de visite v průběhu 60. let 19. století rychle etabloval na jednoho z předních krajinářských a portrétních fotografů. S výjimkou královny Viktorie, fotografoval Silvy všechny členy královské rodiny a většinu britské šlechty. Byl členem Société française de photographie, v Londýně otevřel portrétní ateliér na Porchester Terrace čp. 38, Bayswater a v roce 1859 se stal členem Královské fotografické společnosti. Do jeho ateliéru přišli pro portrét například kněžna Mary Adelaide of Cambridge, Harriet Martineau, Adelina Patti nebo Frederick Robson. National Portrait Gallery v Londýně vlastní asi 17 000 jeho fotografií.\n\n\n\n\n\nVe Vídni zavedl fotografování na vizitkové formáty rakousko-uherský c. k. fotograf Ludwig Angerer v roce 1857, tedy tři roky po Disdérim.\n\n\n\n\nV italské Florencii v roce 1852 založili tři bratři - Leopoldo (1832–1865), Romualdo (1830–1890) a Giuseppe (1836–1890) Alinariové nejstarší fotografickou firmu na světě - dosud existující (2011) - s názvem \"Fratelli Alinari\" (\"Bratři Alinariové\"). Ateliér se specializoval na portréty, pohlednice krajin a architektury, fotografie uměleckých děl a fotografie uměleckých děl a historických památek.\n\n\n\n\n\n\n\n\n\n\n\n\n\n\nJednou z prvních dánských fotografek byla Thora Hallager (1821–1884), bytná spisovatele Hanse Christiana Andersena. V roce 1857 otevřela v Kodani vlastní studio, ve kterém portrétovala různé osobnosti nejen z oblasti umění, mimo jiné také to byli malíři Wilhelm Marstrand, P. C. Skovgaard nebo spisovatelka Mathilde Fibiger.\n\n\n\n\n\n\n\n\n\n\n\n\n\n\n\n\n\nRodina albánských fotografů Marubiů se skládala z významných fotografů otce Pjetëra (1834–1903) syna Kela (1870–1940) a vnuka Gegëho Marubiho (1909–1984). Provozovali fotografické řemeslo během 19. a 20. století po tři generace ve fotografickém studiu v albánském Skadaru, které je považováno za vůbec první v Albánii. Svou prací přispěli významně k vytvoření dokumentace života své doby a albánského kulturního dědictví v jihovýchodní Evropě. Fotografický archiv \"Fototeka Marubi\" ve Skadaru obsahuje více než 150 000 fotografií, které mají velký historický, umělecký a kulturní význam.\n\n\n\n\nAuguste Maure a Marius Maure - Auguste Maure patřil k průkopníkům fotografie, kterým učarovala Biskra - atmosféra nadčasové oázy v alžírském stylu, kde se zdálo, že zůstala zmrazena od starověku. Jeho fotografie ukazují fascinovaný a uctivý pohled na toto místo a jeho obyvatele. Augustus přišel do Biskry ve svých patnácti letech a rozhodl se zde usadit. Byl aktivní v období 1860–1907 během kterého pořídil mnoho fotografií z jižního Alžírska. Portrétoval členy kmene Ouled Naïl, berberské tanečníky oblečené v tradičních kostýmech a ozdobených šperky. Tyto exotické snímky velmi oceňovali turisté přijíždějící do Alžírska.\n\n\n\nV roce 1863 Samuel Bourne a Charles Shepherd ve městě Šimla založili fotografické studio Bourne & Shepherd. Později téhož roku založili druhou pobočku v Kalkatě.\n\n\nJako náměty pro svá díla si vybírali veduty známých míst nebo se věnovali studiovým záběrům představujícím místní tradice i lidské typy. Jejich typickým znakem je pečlivé ruční kolorování a albuminový papír opatřený názvem a firemní značkou.\n\n\nUeno Hikoma (1838–1904) byl průkopníkem japonské fotografie. Je známý svými jemnými portréty, často významných japonských a zahraničních osobností a svými krajinářskými fotografiemi z Nagasaki a okolí. Ueno byl vůdčí postavou japonské fotografie devatenáctého století jak komerčně tak i umělecky úspěšný fotograf a instruktor. Do historie žánru suvenýrové fotografie se významně zapsala celá řada tehdejších fotografů na východě, například Adolfo Farsari, Kusakabe Kimbei, Raimund von Stillfried a řada dalších.\n\nDalším průkopníkem byl Japonec Jokojama Macusaburó, který se věnoval také litografii a výuce fotografie. Je autorem celé řady autoportrétů a v 80. letech 19. století vymyslel techniku \"šašin abura-e\" neboli \"fotografický olejový obraz\". Při jejich výrobě se odstranila papírová podložka fotografie a na zbývající emulzi se pak malovalo olejovými barvami. Yokoyama s použitím této techniky vytvořil řadu děl. Bylo pak těžko rozeznat, zda se jedná o fotografii nebo olejomalbu.\n\nKatalog fotoateliéru Kusakabe Kimbei nabízel výběr z více než dvou tisíc motivů, představoval většinou pohlednice z populárních destinací, ale významnou roli suvenýrových fotografií hrály také portréty. Celkem 416 motivů z katalogu \"Views & Costumes of Japan. Beautfully Colored Transparencis, Magic Lantern Slides\" z roku 1893 ukazují tradiční japonské zvyky. Z nich absolutní většinu tvoří výhradně ženy při různých aktivitách, které byly běžné na suvenýrové fotografii.\n\nKomerční popularita portrétů žen postavila fotografa v Japonsku před problém, že „slušné ženy“ často odmítaly být fotografovány. Vedly je k tomu dva hlavní důvody, prvním byla příliš realisticky zobrazená postava na fotografii, která byla považována za příliš smyslnou a ženské tělo by tak bylo k dispozici pro zákazníka, což bylo považováno za nevhodné. Na druhé straně svou roli hrály různé pověry mezi Japonci. Domnívali se, že portrétovanému bude vysáta životní míza a oslabeny jeho stíny. Proto musely být často fotografovány členové rodiny nebo v tradici stylu ukiyo-e během období Meidži známé jako \"bijin\" (krásné ženy). Byly to většinou dívky, které pracovaly na veřejnosti jako \"yūjo\" (kurtizány), gejši\", nebo rashamen\" (prostitutky) nebo dívky pracující v čajovnách. Žena, která na sobě pracovala, aby vypadala lépe a lépe se mohly prodávat fotografie, stala se fotomodelkou s vyšším platem. Právě kurtizány a gejši najdeme nejčastěji na fotografických vizitkách Kusakabe Kimbeie. Ve větších městech začaly vznikat specializované obchody \"shashimpo\", které se specializovaly na obchod s fotografiemi gejš.\n\n\nDalší plodný francouzský fotograf, který však byl aktivní na Blízkém východě se jmenoval Félix Bonfils. Vlastní fotoateliér s názvem \"Maison Bonfils\" si v Bejrútu otevřel v roce 1867. V roce 1878 jej přejmenoval na \"F. Bonfils et Cie\". Bonfils fotografoval v Libanonu, Egyptě, Palestině, Sýrii, Řecku a Konstantinopoli (nyní Istanbul). Jeho práce dobře znali turisté, kteří do těchto zemí cestovali, jeho fotografie si kupovali jako suvenýry. Bonfils si později otevřel další studio v Alès ve Francii.\n\nFrank S. Matsura (1873–1913) byl japonský fotograf působící na počátku dvacátého století, který v roce 1901 odcestoval z Japonska do Ameriky, kde pořídil více než 1800 fotografií a skleněných desek.\n\n\n\n\n\n\n\n\nJedním z prvních výrobců a distributorů vzdělávacích a cestopisných stereoskopických obrazů byla firma Underwood & Underwood, založená v roce 1882 v Ottawě v Kansasu. Společnost vyprodukovala mezi 30 000 a 40 000 stereographických titulů, mezi nimiž byla celá řada portrétů významných osobností (Edison, Twain, řada politiků...).\n\nEdward Sheriff Curtis byl americký antropolog a portrétoval původní obyvatele Severní Ameriky a Divokého západu. Zpočátku pořizoval snímky lidí ve vlastním ateliéru, a od poloviny 90. let 19. století se zaměřil na fotografování indiánů, za které v roce 1899 získal ocenění \"Evening on the Puget Sound\", \"The Clam Digger\" a \"The Mussel Gatherer\". Ve stejném roce byl vybrán jako hlavní fotograf pro Harrimanovu expedici na Aljašku. V roce 1900 se Curtis zúčastnil černonožského obřadu Slunečního tance, dokumentoval indiány kmene Hopi v Arizoně a také obyvatel Velké planiny. To vše s vědomím, že kultura těchto přírodních národů se časem úplně vytratí, a rozhodl se vytvořit naučnou uměleckou sbírku fotografií, kde bude zachycen všední život, zvyky, tradice, slavnosti, obřady a prostředí, ve kterém indiánské kmeny žily. Vyhrával různá ocenění a stával se více a více známějším. Jeho popularita stoupla až do té míry, že byl požádán o portrétování rodiny prezidenta Theodora Roosevelta.\n\nPo americké občanské válce fotografoval William Bell (1830 Anglie - 1910 USA) zranění a choroby vojáků pro muzeum Army Medical Museum. Velkou část roku 1865 strávil fotografickou dokumentací různých poranění, nemocí a amputací, z nichž mnohé byly publikovány v knize \"Medical and Surgical History of the War of the Rebellion\" (\"Historie medicíny a chirurgie válečné vzpoury\").\n\n\n\n\n\n\n\n\n\n\n\n\nŠvýcar Antoine Sonrel působil v Bostonu ve státě Massachusetts, kam se přestěhoval z Neuchâtelu na konci 40. let 19. století. Vytvořil celou řadu vizitkových portrétů v letech 1860–1870, včetně jeho přítele Louise Agassize, dále portrétoval takové osobnosti jako byli Oliver Wendell Holmes, Sr., Wendell Holmes Oliver, Jr., Abbott Lawrence Rotch nebo sochařka Anne Whitneyová. Vlastnil fotografické studio v Bostonu na School Street (ca. 1860) a na Washington Street (ca. 1871–1874). Sonrel vystavoval své litografie v roce na 1851 Světové výstavě v Londýně; a také na v roce 1853 na výstavě Massachusetts Charitable Mechanic Association.\n\nV roce 1856 Louis Rousseau realizoval pro Musée d’histoire naturelle série etnografických portrétů Rusů a Eskymáků, díky čemuž došlo k přehodnocení vědeckého významu portrétní fotografie jako důvěryhodného ukazatele sociálních proměn.\n\n\n\n\n\n\nV Petrohradu si v roce 1875 otevřel své vlastní portrétní fotografické studio „otec ruského fotožurnalismu“ Karl Bulla, který roce 1886 získal povolení Ministerstva vnitřních věcí „\"pro výrobu všech druhů fotografických prací mimo domov, například: na ulicích, domech a na místech v bezprostřední blízkosti Petrohradu\"“, který mu dovolil celou řadu let vytvářet pohlednice pro produkční tisk Světové poštovní unie. Fotografoval téměř všude a všechno: život rodiny cara i shromáždění protivládní inteligence, osobnosti hvězdného nebe i obyčejné dělníky, paláce i ubytovny pro bezdomovce, ale také exotické scény jako gay párty.\n\n\nK průkopníkům portrétní fotografie z ruských autorů devatenáctého století mimo jiné patří:\n\nV té době se jeho ateliér nacházel na nejprestižnější lokalitě města, na Něvském prospektě. čp. 12. Bergamasko byl kreativní, nebál se experimentovat se světlem, scenériemi, jeden z prvních inscenoval scénu. Vytvořil si vlastní rozpoznatelný styl - měkké obrysy obrázků v plné velikosti. Jeho snímky byly větší než bylo obvyklé u jiných ateliérů. Za jeho jediného konkurenta v portrétování své doby lze považovat Sergeje Levického.\n\n\n\n\n\nK dalším průkopníkům portrétní fotografie ze zahraničních autorů devatenáctého století mimo jiné patří: V Anglii Lewis Carroll, Robert Adamson a David Octavius Hill, Julia Margaret Cameronová, ve Francii Étienne Carjat, Robert Demachy a v Německu Wanda von Debschitz-Kunowski.\n\nDále pak Alexander Hessler, Charles D. Fredricks, William Kurtz, Alexander Gardner... v Německu Franz Hanfstaengl, Hermann Krone a v Rakousku-Uhersku Emil Rabending, Josef Löwy nebo Ludwig Angerer a naposled v Krakově - Walery Rzewuski.\n\n\nDvojice Robert Adamson a David Octavius Hill se spolu navzájem doplňovali. Díky jejich přátelství s fyzikem Davidem Brewsterem z Univerzity v St. Andrews se seznámili s procesem kalotypie. Brewster si dopisoval s Foxem Talbotem, který chtěl ve Skotsku mít někoho, kdo by jeho metodu aplikoval a konkuroval tak daguerrotypisům. Robert Adamson se tak v květnu 1843 stal prvním profesionálním kalotypistou v Edinburghu otevřením vlastního portrétního studia a v témže roce začal spolupracovat s Davidem O. Hillem. Když podepsala prohlášení o nezávislosti církev Nonkonformistická skotská církev, rozhodl se Hill namalovat skupinový portrét 474 duchovních, kteří se do prohlášení podepsali. Obraz měl být založen na fotografiích jednotlivců, které Adamson a Hill portrétovali v ateliéru, nebo venkovním prostředí s pozadím několika modelů nábytku. Svůj úkol dokončili na konci roku 1843. Jejich portréty se vyznačují zachovaným dojmem přirozenosti, akvarelista John Harden přirovnal tento obraz k dílům Rembrandta. V letech 1843–1845 udělali asi 130 fotografií rybářů Newhavenu, které jsou považovány za jedny z jejich vrcholných děl. Jedná se také o jedno z prvních využití fotografie dokumentace společensko-sociálního prostředí.\n\nWalter B. Woodbury (1834–1885) během své kariéry pořizoval topografické, etnografické a především portrétní fotografie. Fotografoval v Austrálii, na Javě, Sumtře, Borneu a v Londýně. I když se jednotliví fotografové \"Woodbury & Page\" identifikovali jen zřídka, v letech 1861 až 1862 Woodbury označoval své snímky občas razítkem \"Fotografoval Walter Woodbury, Java\". V Londýně pořizoval fotografie dokumentující londýnské chudé.\n\nAngličan Eadweard Muybridge, proslavený svými studiemi pohybu a chronofotografiemi pořízenými několika fotoaparáty, se o pohyb zvířete a člověka začal zajímat v roce 1873. Fotografoval až třiceti kamerami, jako výsledek své práce ve Filadelfii roku 1887 zveřejnil 781 světlotisků pod názvem \"Animal Locomotion\" a \"The Human Figure in Motion\". Jeho další kniha \"Human in Motion\" byla vydána v roce 1901. Spolupracoval také s lékaři a fyziology a svými studiemi ženského a mužského těla se řadí mezi průkopníky fotografie aktu.\n\nS fotografickými studiemi pohybu Eadwearda Muybridge se seznámil Thomas Eakins, který vytvářel své vlastní pohybové studie, obvykle zahrnující nahou postavu. Vynalezl dokonce svou vlastní techniku pro snímání pohybu na film. Kde se Muybridge opíral o systém řady fotoaparátů, které snímaly posloupnost jednotlivých fotografií, Eakins raději používal jednu kameru, která nasnímala řadu expozic na jeden negativ. Fotografie využíval pro své malby, ale také pro studium lidské anatomie, a byly často používány a vystavovány během studia ve škole, kde Eakins učil. Na všech, asi osmi stech fotografiích připisovaných Eakinsovi a jeho skupině lidí, jsou většinou studie postavy, a to buď oblečených nebo nahých nebo portréty. Žádný jiný americký umělec-fotograf té doby kromě Eakinse nevytvořil srovnatelný počet takových podobných snímků.\n\nLewis Carroll během 24 let viktoriánského období založil v Christ Church vlastní studio a vytvořil asi tři tisíce fotografií. Polovina z dochovaných děl zachycuje mladé dívky, které použil ve svých literárních dílech jako ilustrace. Kromě jeho oblíbené dívky Alexandry Kitchinové, známé jako \"Xie\", Carroll také zachytil mnoho mužů, žen, chlapců, učenců, vědců, nebo starých lidí. Během svého nejplodnějšího období pořídil portréty významných osobností, například Johna Everetta Millaise, Ellen Terryové, Dante Gabriela Rossettiho, Michaela Faradaye nebo Lorda Alfreda Tennysona. Portrétoval také Britku Julii Margaretu Cameronovou, známou svými portrétními snímky celebrit, mytologickými výjevy a portréty ve stylu doby krále Artuše. Fotografická kariéra Cameronové trvala pouhých posledních jedenáct let jejího života, ale její práce přesto měla obrovský dopad na vývoj moderní fotografie, zejména její pečlivě komponované portréty, které jsou dnes umělci stále napodobovány. Spolu s Oscarem Gustavem Rejlanderem a Henry Peach Robinsonem byli představiteli anglického piktorialismu. Cameronová používala při fotografování portrétů objektivy s měkkou kresbou. Díky své sestře, která působila na umělecké scéně v Little Holland House v Kensingtonu, mohla portrétovat mnoho slavných osobností. Byli mezi nimi například Charles Darwin, Alfred Lord Tennyson, Robert Browning, John Everett Millais, William Michael Rossetti, Edward Burne-Jones, Ellen Terry a George Frederic Watts. Většina jejích portrétů je oříznuta těsně kolem hlavy a tváře a jsou jemně zaostřeny. Cameronová se ve svých dílech snažila zachytit kouzlo a půvab jejich osobnosti. Jedním z jejích cílů bylo pozvednout fotografování na vyšší umění. Některé z jejích fotografií nesly technické nedokonalosti, stopy prachových částeček, jiné byly vybledlé, často neostré, protože používala velmi dlouhé expozice, to vše ale zapadalo do koncepce piktorialismu. Její portréty v sobě dodnes nesou mimořádnou míru vitality, kterou bychom u mnohých jiných fotografů těžko hledali.\n\n\n\n\n\n\n\nV druhé polovině 19. století bylo velmi populární portrétování celebrit. Fotografové modelům za pózování platili poměrně vysoké částky a na prodej fotografií si ponechávali plné právo. Například portrétista celebrit Napoleon Sarony musel kvůli autorským právům svého snímku spisovatele Oscara Wildeho k jednání Nejvyššího soudu USA, ve kterém Soudní dvůr potvrdil rozšíření autorských práv také na ochranu fotografií. Sarony žaloval litografickou společnost \"Burrow-Giles\" poté, co bez povolení použili litografii \"Oscar Wilde č. 18\" ve své reklamě a soudní při vyhrál.\n\nFrancouzský policejní důstojník Alphonse Bertillon v roce 1879 vyvinul obrazové standardy a systém frontálně-profilových fotografií, jejichž hlavním cílem byla věrnost skutečnosti. Založil antropometrii a použil ji poprvé pro identifikaci pachatelů. Některé jeho inovace jako standardizované fotografování pachatelů nebo systematické zpracování fotografií místa zločinu se používají v policejní práci dodnes. Jeho objev nepřímo vedl k vynálezu legitimační fotografie a posléze i k legitimaci.\n\nVe Francii působil v nemocnici Hôpital de la Salpêtrière odborný fotograf Albert Londe, který se věnoval vědecké chronofotografii. V roce 1882 Londe vymyslel systém na snímání fyzických a svalových pohybů pacientů, včetně epileptických záchvatů. Dosáhl tohoto tím, že používal fotoaparát s devíti objektivy, které byly spouštěny elektromagnetickou energií a s využitím metronomu, který mu umožnil postupně otevírat závěrky. Tímto způsobem pořizoval fotografie na skleněné desky v rychlém sledu, zaznamenával například snímky pro lékařské studie svalového pohybu u subjektů vykonávajících nejrůznější činnosti, od „laní chůze“ až po kovářství.\n\n\nNa přelomu 19 a 20. století fotografovala Gertrude Käsebierová zejména portréty a alegorie ve stylu piktorialismu. Byla zvolena první ženskou členkou fotografického spolku The Linked Ring Brotherhood a roku 1902 se stala zakládající členkou sdružení Fotosecese. Další člen Fotosecese, Alvin Langdon Coburn, měl možnost díky svému přátelství s G. B. Shawem portrétovat významné osobnosti. Kolekci portrétů Coburn publikoval roku 1913 pod názvem \"Men of Mark\". Druhý svazek \"More Men of Mark\" vyšel roku 1922. V období 1914–1921 vytvořil třetí cyklus 33 portrétů, hudebních skladatelů a muzikantů, který však nebyl vydán. Zakladatel The Linked Ring, Henry Peach Robinson kombinoval portrétní snímky spojováním četných negativů do jednotlivých obrazů, předchůdce fotomontáže. Robinson patřil k průkopníkům a teoretikům piktorialismu – výtvarné fotografie. Jeho nejvíce oblíbená kompozice \"„Odcházení“\" byla populární a zároveň módně morbidní. Zobrazuje umírající dívku obklopenou příbuznými a jedná se o montáž 5 snímků, kterou se autor snažil co nejvíce přiblížit malířskému obrazu. Realisticky působící scéna, umocněná fotografickou technikou, byla velmi dojímavá v souladu s autorovým záměrem. U diváků, kteří v ní nepoznali fikci, vyvolávala pohoršení.\n\n\n\n\n\n\n\nZaida Ben-Yusufová (1869–1933) byla newyorská portrétní fotografka známá svými výtvarnými módními portréty bohatých a slavných Američanů z přelomu 19. a 20. století. Významně přispěla k rozvoji fotografie jako prostředku uměleckého vyjádření, avšak vzhledem ke svému pohlaví byla téměř sto let opomíjena. Objevil ji až Frank H. Goodyear III, v roce 2003, když objevil dvě její portrétní fotografie sochaře Daniela Chestera Frenche a malíře Everetta Shinna.\n\n\n\n\n\n\n\n\n\nGeorge Grantham Bain (1865–1944) byl americký fotograf působící v New Yorku. Byl známý jako průkopník novinářské fotografie a „otec zahraniční fotožurnalistiky“. V roce 1898 založil první zpravodajský fotografický servis \"Bain News Service\". Společnost poskytovala fotografické služby, včetně portrétů a zpravodajství o nových událostech po celém světě, se zvláštním důrazem na život v New Yorku. Velká škála témat zahrnovala: celebrity, přehlídky, sportovní akce, imigraci, politické události, letectví i válečné snímky. Většina jeho fotografií se datuje od roku 1900 do středních 20. let 20. století, ale střípky fotografií lze nalézt již v roce 1860 a také v pozdních 30. letech.\n\nNa začátku 20. století a v prvních dvou desetiletích se na jedné straně aranžované fotografie objevovaly sladké sentimentální kýče, zobrazující krásné ženy na pozadí zapadajícího slunce uprostřed kvetoucí louky nebo elegantní muže, lvy salónů se zasněnými pohledy. Tyto obrazy s dobrou technickou úrovní ovlivňovaly vkus některých diváků až do konce třicátých let 20. st. Na druhé straně ve stejném období německý fotograf August Sander vytvořil obsáhlý cyklus portrétů společnosti tehdejšího Německa a vnesl do tohoto žánru sociologický aspekt.\n\n\n\nMnichovské (od roku 1905 do 1914) a berlínské (po roce 1924) osobnosti portrétovala Wanda von Debschitz-Kunowski. Její portrétní studio navštívili například Max Planck, Clara Rilke-Westhoffová nebo Albert Einstein.\n\n\n\n\n\nHenri Cartier-Bresson, považovaný za zakladatele moderní fotožurnalistiky, svým přístupem k zachycení „rozhodujícího okamžiku“ ovlivnil mnoho následujících generací fotografů. Sám pro edici \"Braun\" pořídil sérii fotografických portrétů známých umělců a spisovatelů (Matisse, Picasso, Braque, Bonnard, Claudel, Rouault a další).\n\n\nV této době začala být portrétní fotografie standardním také prvkem politických kampaní a začala být vnímána jako součást denního, týdenního a měsíčního tisku. Fotografický obraz začal zaujímat stále významnější místo v obyčejném lidském životě.\n\nMeziválečná portrétní fotografie ve světě: Moisej Salomonovič Nappelbaum, Abram Petrovič Šterenberg (Abram Shterenberg), Hugo Erfurth, Edward Steichen, Alfred Stieglitz, Cecil Beaton, Helmar Lerski, Paul Strand, August Sander, Man Ray, Alexandr Rodčenko.\n\n\n\nEdward Steichen se věnoval široké paletě motivů v duchu secesní a symbolistické poetiky, po roce 1919 zdokonaloval techniku čisté fotografie, v tvorbě se projevily vlivy glamouru, nové věcnosti a konstruktivismu. V období mezi světovými válkami pracoval zejména pro časopisy Vogue a Vanity Fair, věnoval se módě a portrétům slavných osobností (Greta Garbo, Winston Churchill, Charles Chaplin). Roku 1905 založili s Alfredem Stieglitzem Galerii 291 v New Yorku, kde připravovali soubory moderního evropského umění. Oba významně ovlivnili pohled na moderní umění ve Spojených státech. Mnohaletá série portrétů, aktů a detailů těla manželky Alfreda Stieglitze Georgie O'Keeffeové zachycuje proces stárnutí a proměnu osobnosti. Portrétní fotografii se věnoval zejména v letech 1915–1925, kdy fotografoval své spolupracovníky, přátele a návštěvníky. Charakteristickým rysem těchto portrétů bylo použití dlouhých časů expozice, neokázalost, autentičnost a potlačení společenské stylizace.\n\nSpolu s Eugenem, Stieglitzem a Steichenem se stýkal Heinrich Kühn, jehož barevné fotografie působí jako by byly pořízené měkce kreslícím objektivem a nesou prvky piktorialismu. Technicky pracoval hlavně s gumotiskem, který vylepšil kombinovanou technikou vícenásobné vrstvené gumy, což umožňovalo tvůrčí vliv na obraz a barevnou manipulaci.\n\nV letech 1894 až 1896 sdílely fotografické studio a galerii výtvarného umění v Atlantic City, New Jersey dvě fotografky – Amelia Van Buren a Eva Watson-Schütze – obě absolventky Akademie ve Philadelphii, kde vystudovaly u Thoma Eakinse. Obě ženy byly uznávány jako výtvarné umělkyně a vystavovaly společně na výstavě Pitssburského fotoklubu v roce 1899 a Van Buren byla známá svými portréty, kdysi prohlásila, že jejím cílem je, aby její portréty \"odpovídaly těm Sargentovým, Wattsovým a dalších mistrů\". Watson-Schütze se stala známá svým piktorialistickým stylem a rukopisem Prerafaelitů, známý je její snímek \"Růže\".\n\n\nOkolo časopisu Camera Work se scházeli:\n\nNickolas Muray (1892–1965) si v roce 1920 si otevřel portrétní ateliér v Greenwich Village. V roce 1921 získal zakázku od magazínu \"Harper's Bazaar\" na zhotovení portrétu herečky z Broadwaye Florence Reedové a brzy poté publikoval fotografie v časopisu každý měsíc. V roce 1922 portrétoval tanečnici Deshu Delteilovou. Velmi rychle se stal uznávaným portrétním fotografem, pořizoval portréty většiny celebrit New York City. V roce 1926 vyslal magazín \"Vanity Fair\" Muraye do Londýna, Paříže a Berlína, aby fotografoval tamější celebrity a v roce 1929 si pro stejný časopis portrétoval filmové hvězdy v Hollywoodu. Věnoval se také módní a reklamní fotografii. Jeho snímky byly publikovány v mnoha různých periodikách, včetně \"Vogue\",\" Ladies' Home Journal\" nebo \"New York Times\". V letech 1920 až 1940 pořídil více než 10 000 portrétů. Jeho portréty Fridy Kahlo z roku 1938, pořízené v době, kdy Kahlo vystavovala v newyorské Julien Levy Gallery, se staly nejznámějšími a nejoblíbenějšími Murayovými portréty této umělkyně.\n\n\n\n\n\n\n\n\n\n\nPod vlivem Bauhausu, surrealismu a s využíváním výtvarných technik Sabatierova efektu tvořil svá díla Maurice Tabard (vrchol tvorby 1930–1960). Podstata jeho fotografií spočívá v teorii fotografické kompozice: \"fotograf vytváří obraz, nejde o realitu vnějšího světa\". Hodně lpěl na pojmu „umělecká fotografie“ a dokonce i v rámci svých komerčních prací, v módní fotografii a reklamě se snažil být vždy v souladu s pevně danými pravidly. Snažil se definovat svůj čistý fotografický jazyk. Projevil velký zájem o kompozici obrazu, která se mu v jeho práci stala zásadou. Tabard se zaměřil na studium složek fotografie: objekty, jejich tvary, jejich materiál, jejich osvětlení, jejich formální vztahy, a to vše spíše než jejich vzhled.\n\nKolem první světové války nabyla větší exprese také norská portrétní fotografie a sice jako výsledek práce fotografů Waldemara Eide, Dimitrie Koloboffa, Gunnara Theodora Sjøwalla, Aage Remfeldta, Hanse Johnsruda a Anderse Beera Wilse.\n\nV druhé polovině 19. st. vznikl žánr \"živé fotografie\" – momentky, který nepřímo způsobil i změny v přístupu k portrétní fotografii. Skutečně živou a pohotovou fotografii však umožnil až příchod reportážního 35mm fotoaparátu Leica v roce 1925 a první bleskové žárovky mezi lety 1927 a 1930. Mohl přijít „zlatý věk“ fotografie.\n\n\n\n\n\nPočátkem roku 1918 pořídil Moisej Salomonovič Nappelbaum vynikající portrét Lenina - jeden z nejlepších z portrétů tohoto vůdce. V témže roce portrétoval řadu lidí z Leninova okruhu. Mezi nimi například Felixe Džeržinského, Václava Václavoviče Vorovského Anatolije Lunačarského a další. Ve dvacátých a třicátých letech portrétoval slavné osobnosti Ruska: umělce, spisovatele, výtvarníky a vědce. Zvláštní důraz kladl na práci se světlem, které mu umožňovalo vytvářet strohý a zároveň jasný a pravdivý obraz o portrétovaném. Nappelbaum byl mistrem kompozice a jemných nuancí. I když jeho portréty vypadají zdánlivě jednoduše, obsahují vnitřní drama, typické pro ruské umělecké tradice. Umně kombinoval ve svých dílech prvky formalismu a dokumentu. K jeho technickým charakteristikám patří jeden zdroj světla a objektiv 420 mm, 1:7,7. Lenina portrétoval ještě jednou v roce 1918 a později také jeho nástupce Stalina.\n\n\n\n\nOd druhé poloviny 30. let 20. století rostlo politické napětí končící druhou světovou válkou, ve které měla slovo živá fotografie. Fotografie prošla vývojem od romantických náladových snímků, secesních a bohatě aranžovaných fotografií, až po snímky moderně abstraktní, kde autoři zároveň experimentovali a také se snažili postihnout člověka v jeho přirozeném prostředí. Zhodnocením živé fotografie se stala v roce 1955 putovní výstava \"Lidská rodina\", kterou uspořádal pro \"Muzeum moderního umění\" v New Yorku kurátor Edward Steichen. Na výstavu bylo vybráno 503 fotografií od 273 autorů z 68 zemí z téměř 2 miliónů obrázků pořízených proslulými i neznámými fotografy. Tyto fotografie nabízejí pozoruhodný obraz lidského prožitku sestávajícího z rodinného prostředí, z narození, lásky a radosti, ale také války, strádání, nemoci a smrti. Steichenův záměr byl ukázat vizuálně všestrannost lidské zkušenosti a roli fotografie v její dokumentaci. Výstava s velkým úspěchem putovala po 69 zemích, kde ji zhlédlo přes 9 miliónů návštěvníků.\n\nFotografický portrét ve světě 1945 – 1968 obsahuje jména: Yousuf Karsh, Arnold Newman, Philippe Halsman, Cecil Beaton, Richard Avedon, Bill Brandt, Irving Penn, Diane Arbusová.\n\nJedním z nejznámějších portrétních zámořských fotografů byl Kanaďan původem z Arménie Yousuf Karsh. Proslul svými portréty politiků, umělců, hudebníků, spisovatelů, vědců a dalších známých osobností. Jeho snímky jsou součástí stálých expozic Metropolitního muzea umění a Muzea moderního umění v New Yorku stejně jako kanadské Národní galerie. Jeho místo v historii fotografie bylo trvale zpečetěno dne 30. prosince 1941, kdy fotografoval Winstona Churchilla poté, co Churchill přednesl projev před kanadskou poslaneckou sněmovnou v Ottawě. Novinář George Perry později v britském listu \"The Sunday Times\" napsal, že „když slavní začínají přemýšlet o své nesmrtelnosti, volají Karshe z Ottawy.“ Karsh byl mistrem studiového osvětlení. Jedním z jeho charakteristických postupů bylo to, že portrétovaným osvětloval ruce zvlášť. Měl nadání pro zachycení podstaty osobnosti v okamžiku jeho portrétu. Jak sám napsal ve své knize \"Karsh Portfolio\" v roce 1967: „v každém muži a ženě je skryté tajemství, a já jako fotograf mám úkol jej odhalit, pokud mohu. Zjevení, pokud přijde, přijde na zlomek sekundy podvědomým gestem, třpytem oka, v krátkém zrušení masky, za kterou se všichni lidé skrývají své nejvnitřnější já před celým světem. V tomto pomíjivém příležitostném okamžiku fotograf musí jednat nebo všechno ztratit.“\n\nRichard Avedon (1923 – 2004) se vždy snažil v portrétu zachytit nejenom samotnou osobnost, ale také duši fotografované osoby. Snímky pořizoval ve svém studiu na velký formát 8x10\". Pro jeho portréty byl typický minimalistický styl, kdy osobnost hledí přímo do kamery, je zobrazená zepředu a je umístěna na čistém bílém pozadí. Z kontaktních kopií dělal velké zvětšeniny, které měly na výšku přibližně 90 cm. Velkoformátové portréty pracujících ze západu USA, jako například kovbojů, horníků, razičů, pracovníků olejářských firem a dalších, se staly nejprodávanější knihou s názvem \"In the American West\" (\"Na americkém západě\"). Proslul i nelítostnými postupy, které používal při inscenování. Např. dvěma milovníkům zvířat, vévodovi a vévodkyni z Windsoru oznámil, že cestou k nim na focení přejel psa – a v ten okamžik zachytil jejich vyděšenou reakci na film. Velké diskuse vyvolala jeho série fotografií zachycující proměny jeho otce umírajícího na rakovinu. Lidé se ptali, zda z nich čiší odpudivý charakter smrti, nebo naopak vyzařují hodnotnou výpovědí o životě v jiném světle, který může potkat každého z nás.\n\nDiane Arbusová byla známá svými portréty lidí na pokraji společnosti, jako jsou transvestité, trpaslíci, giganti, prostitutky, ale také dvojčata nebo lidé v neobvyklých pózách a situacích. Richard Avedon a Diane Arbusová patří k takzvané Newyorské škole fotografie, což bylo šestnáct autorů (narozených od 1898–1934) žijících a tvořících v New York City. Jednalo se o fotografy, jejichž jména jsou dnes již legendami.\n\n\nVe výčtu zahraničních fotografů tohoto období nesmějí chybět následující jména: Bill Brandt, Yousuf Karsh, Arnold Newman, Philippe Halsman, Cecil Beaton, Richard Avedon, Irving Penn, Helmut Newton, Diane Arbus, David Hamilton, Sam Haskins, Andy Warhol, David Bailey, Cindy Sherman, Sally Mann, Wolfgang Thielmans, Anton Corbijn, David LaChapelle.\n\nSoučasní zahraniční umělci Cindy Sherman, Barbara Kruger, Mitch Kern a další využívají portrétní fotografii například jako prostředek pro sociální kritiku.\n\nNan Goldinová je americká fotografka, která zásadním způsobem ovlivnila estetiku umělecké fotografie v 70. letech svými bezprostředními a osobními snímky skutečných situací ze života americké subkultury, především mladé lidi, jejichž součástí byly drogy a sexuální experimenty. Její tvorbu velmi ovlivnila její závislost na drogách v 80. letech. Po pobytu v odvykacím středisku v Bostonu začala znovu fotografovat. První z těchto snímků byly autoportréty, z nichž některé jsou součástí diaprojekce „All By Myself“ (Úplně sama). Zároveň začala dokumentovat destruktivní vliv AIDS na své přátele a známé. „Cookie Portfolio“ (1989) je poctou ženě, která byla 13 let její nejlepší přítelkyní a zemřela na AIDS. Další tvorba Nan Goldinové, ovlivněná jejím pobytem v Berlíně a cestami do Asie a Evropy, je prostoupena pocitem ztráty i uzdravení: snímky ukazují prázdné pokoje a jemnější psychologické portréty jejích milenců a přátel – často stejných lidí, které fotografovala bezmála třicet let.\n\nŠest francouzských profesionálních portrétistů, ve světě známých díky práci pro světové deníky a časopisy: Jean-Baptiste Mondino, Nicolas Guérin, Patrick Swirc, Sonia Sieff, Denis Rouvre a Gèrard Rancinan.\n\n\n\n\n\n\n\n\n\nV devadesátých letech 20. století se do popředí staví umělost a nefotogeničnost fotografovaného objektu. Velké místo zaujímají autoportréty, obrazy těla a portrét. Tělo do popředí staví fotografové John Coplans, T. Floschütz nebo John Hillard. Skličujícím dojmem působí digitálně manipulované vyhlazené a „vygumované“ obličeje dvojice Aziz + Cucher.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNejstarší dochovanou portrétní fotografií na českém území je daguerrotypie rodiny nejvyššího purkrabího Českého království hraběte Karla Chotka s doprovodem z roku 1839. Rodina se nechala vyfotografovat v Mnichově při své cestě po Evropě na konci října a začátku listopadu. Může se jednat také o jednu z nejstarších portrétních fotografií na světě, jelikož podrobnosti o daguerrotypii byly zveřejněny teprve v srpnu téhož roku.\n\nZa první stálý daguerrotypický ateliér v českých zemích je považován pražský fotografický ateliér Wilhelma Horna, otevřený v roce 1841. Ve stejnou dobu byl založen ateliér Salomona Sturma.\n\nNejstarší dochované portrétní snímky v českých zemích údajně vytvořil Bedřich Franz, již v roce 1841 portrétoval biskupa Františka Antonína Gindla.\n\nV roce 1852 si otevřel malířský a daguerotypický ateliér ve Spálené ulici Jan Maloch. Zde působil až do roku 1863 s přestávkou let 1859–1860, kdy měl ateliér na Václavském náměstí. Od roku 1863 pracoval u Františka Fridricha v Michalské ulici. V roce 1875 Fridrichův ateliér převzal, působil v něm deset let a poté jej předal svému synu Karlovi. Pořídil portréty významných osobností, jako byli Karel Javůrek, Josef Mánes, Božena Němcová nebo Soběslav Pinkas.\n\n\nKarel Maloch v roce 1885 převzal od svého otce Jana fotoateliér a pokračoval ve fotografické činnosti svých předchůdců. Rovněž vydával fotografie z bohatého archivu firmy. Z původního sídla firmy v Michalské ulici svůj ateliér přestěhoval nejprve v roce 1890 do Ferdinandovy třídy a v roce 1895 do Eliščiny třídy. V roce 1891 měl vlastní stánek na Jubilejní výstavě v Praze. V roce 1899 přestěhoval ateliér na Václavské náměstí. Podle dobové inzerce zde pořádal i kursy pro fotografy-amatéry. Je autorem řady portrétů z divadelního prostředí, rovněž spolupracoval s redakcí čtrnáctideníku \"Divadelní listy\", který vydával Otto Faster v letech 1899–1904.\n\nDo roku 1918 by nemělo být zapomenuto na následující autory působící v Čechách a na Slovensku: Wilhelm Horn, Jozef Božetech Klemens, Bedřich Anděl, Jindřich Eckert, František Fridrich, Jan Nepomuk Langhans, Eduard Kozič, Karol Divald, Alfons Mucha, Vladimír Jindřich Bufka, Anton Trčka, Karel Novák.\n\nV Praze založil první fotoateliér Jozef Božetech Klemens v dubnu 1842. Nazval jej \"Světloobrazárna\" a stál v zahradě Budečské školy.. Kvůli finančním potížím zanikl následujícího roku. Není známo, že by se některá jeho daguerrotypie zachovala.\n\n\nAlfons Mucha své snímky využíval jako předlohu při své malířské tvorbě, velmi se tak kompozičně podobají jeho slavným obrazům. Muchova dokumentace z cest z Ruska, z období před Říjnovou revolucí, tvořila důležité podklady právě pro cyklus \"Slovanská epopej\". Když dostal od komisaře pařížské Světové výstavy v roce 1900 za úkol vyzdobit pavilon Bosny a Hercegoviny, vypravil se s fotoaparátem na Balkán a až poté začal malovat obří dekorativní panel (panó), který byl dominantou vídeňské expozice. Je považován za zakladatele české školy klasického fotografického aktu.\n\n\nJedním z nejznámějších českých portrétních fotografů 20. století jsou Josef Sudek a František Drtikol. Drtikol od roku 1912 ve svém fotoateliéru \"Drtikol a spol.\" portrétoval mj. T. G. Masaryka, Edvarda Beneše, Leoše Janáčka, Alfonse Muchu, Emu Destinnovou, Jakuba Demla, Sovu, Machara, Aloise Jiráska, Suka, Bohuslava Martinů, Vojana, Maxima Gorkého, Paula Valéryho nebo Rabíndranátha Thákura.\n\nDalší portrétní fotografové z počátku 20. století jsou například Jan Nepomuk Langhans, Alfons Mucha, který si pořizoval pro své obrazy fotografické skici nebo krajinář a portrétista Josef Binko, aktivní člen pražského klubu s názvem \"Klub deutscher Amateurphotographen\". Anton Josef Trčka žil takřka celý život ve Vídni, kde vznikly jeho světoznámé expresivní portréty Egona Schieleho a dalších představitelů tamní moderny. Mezi průkopníky portrétu v Českých zemích patří také Josef Jindřich Šechtl, Jindřich Eckert, Josef Seidel nebo František Fridrich.\n\nJosef Jindřich Šechtl po otci Ignácovi zdědil a značně rozšířil fotografické studio Šechtl a Voseček, které se stalo největším na českém jihu. Jeho práce byla ovlivněna piktorialismem, používal různé vizuální pomůcky a dekorace pro zesílení vnímání personality portrétovaných, často s jemným smyslem pro humor. Svým uměním využívat světlo a kontrast dosahoval vynikajících výsledků.\n\nMeziválečná portrétní fotografie v Čechách: František Drtikol, Vladimír Jindřich Bufka, Jindřich Vaněk, Karel Novák, Josef Ehm, Josef Sudek, Karel Ludwig.\n\nK významným fotografům období vrcholného českého piktorialismu patřil Karel Novák, který vyučoval fotografii na Státní grafické škole v Praze, na které v letech 1922–1924 studoval i Josef Sudek. Novák vytvářel osobité portréty, které ovlivňovala tvorba přicházející z Německa.\n\n\n\nVe výčtu českých fotografů tohoto období by neměla chybět následující jména: Karel Ludwig, Josef Prošek, Václav Chochola, Clifford Seidling, Pavel Hečko, Jiří Hanke, Ivan Pinkava, Pavel Mára, Jiří David, Ivan Lutterer, Jan Malý, Jiří Poláček, David Kraus, Štěpánka Steinová, Salim Issa, Jitka Hanzlová.\n\nJosef Sudek, Karel Ludwig, Josef Prošek, Václav Chochola, Josef Ehm, Ludvík Baran, Pavel Hudec-Ahasver, Miroslav Hák, Miro Gregor, Zdeněk Virt, Miloslav Stibor, Clifford Seidling, Ján Šmok.\n\nIvan Pinkava se věnuje především černobílým portrétům, které jsou inspirovány symbolistickou a dekadentní literaturou a manýristickým, barokním a klasicistním výtvarným uměním. Proto se v tvorbě tak často objevují biblické či mytologické motivy. S tělem pracuje také Pavel Mára. Na portrétní fotografie se specializuje umělecká skupina Bratrstvo, kterou založili v roce 1989 brněnští výtvarníci Martin Findeis, Václav Jirásek, Petr Krejzek, Roman Muselík a Zdeněk Sokol. Z fotografů slovenské nové vlny, která ovlivnila českou i slovenskou fotografii v osmdesátých i devadesátých letech jsou portrétisté Tono Stano, Miro Švolík, Vasil Stanko a Rudo Prekop. Portréty či autoportréty se objevují v dílech Dity Pepe, Markéty Bendové, nebo v cyklu \"City v cizím city\" Barbory Kuklíkové.\n\nMezi současné české portrétní fotografy patří také Jan Saudek, který od konce padesátých let 20. století vytvářel inscenované snímky, ve kterých stavěl do kontrastu tělo dítěte\na dospělého člověka, svět bezbrannosti a síly. Později se ve své tvorbě zaměřil na vyjádření mnoha podob vztahu mezi mužem a ženou, dospívání, lásky a sexu.\n\nKategorii \"Portrét\" vyhlašuje také celostátní soutěž Czech Press Photo. V posledních ročnících v této kategorii zvítězili například Veronika Lukášová, Jan Zatorsky, Milan Jaroš, Tomáš Nosil, Martin Kollar, Tomáš Brabec, Stanislav Krupař, Lenka Klicperová, Radim Žůrek, Andrej Balco nebo Petr David Josek.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nKonceptuální umění je spíše nežli forma umění forma nazírání na umění – idea umění a umění samotné jsou jedno a totéž. Jinými slovy – definice uměleckého díla, jeho fotografická a materiální reprezentace jsou pro konceptuálního umělce rovnocenné a tudíž stejně hodnotné. Konceptuální umění je tedy při zachování idey či jiné formy reprezentace opakovatelné.\n\n\n\n\nDvanáct členů umělecké skupiny Ztohoven se v roce 2010 během projektu \"Občan K.\" nechalo podobně ostříhat, vyfotografovali se a snímky pak upravili morphingem, který ze dvou tváří vytvoří obličej jeden, na němž jsou ale rozeznatelné rysy obou původních podob a zažádali o občanský průkaz na jméno kolegy. Po 6 měsíců žili pod cizí identitou s kterou se někteří členové účastnily voleb, cestovali do zahraničí, získali zbrojní pas či se oženili. Představení expozice s názvem Občan K. se odehrálo 18. června 2010. Policie České republiky následně falešné občanské průkazy zabavila a zadržela Romana Týce.\n\n\n\n\nPodobně jako Václav Stratil, tak i slovenský konceptuální umělec Viktor Frešo vytváří koncepty a projekty, ve kterých je kritický a agresivně vyjadřuje pohrdání současnou výtvarnou scénou s podtónem lehkosti a humoru. Ve své tvorbě používá důraz na své ego a sebeironii a nechává se fotografovat mediálně známými lidmi.\n\nZakázkovému a reklamnímu portrétu se u nás v minulosti nebo současnosti věnovali následující fotografové:\n\n\nPři pořizování portrétní fotografie v ateliéru má fotograf kontrolu nad osvětlením scény a může regulovat směr a intenzitu světla. Nejstarším „bleskem“ byl ručně zapalovaný hořčíkový prášek na počátku 20. století. Hořčíkové náplně byly umisťovány do skleněných baněk a zapalovány elektrickým kontaktem napojeným na závěrku. Baňky se daly použít jen jednou a po záblesku byly tak horké, že s nimi nešlo manipulovat. Oproti původní malé explozi ale stále představovaly významný pokrok. Systémy, které poskytovaly nepřímé umělé osvětlení pro usnadnění portrétní fotografie vyvíjel Charles Bernhoeft. Uzpůsobil koncepci hořčíkového blesku, který se ukázal jako obzvláště úspěšný při fotografování dětí, které nevydržely dlouho bez hnutí. Patentoval zařízení jako \"Bernhoeftův Blitzlichtapparat Sanssouci\".\n\nZákladní typy osvětlení jsou označovány jako hlavní světlo, doplňkové světlo, zadní světlo (protisvětlo) a světlo na pozadí. Hlavní světlo je primární zdroj světla pro portrét. Je umístěno asi 45 stupňů vlevo nebo vpravo od portrétovaného, ale může být také svíceno shora nebo zdola. Hlavní světlo může být \"tvrdé\" (soustředěné) nebo \"měkké\" (difuzní) a v závislosti na požadovaném nastavení může být vůči předmětu umístěno v různých úhlech. Pokud je součástí nejběžnější konfigurace tříbodového osvětlení, umísťuje se hlavní světlo pod úhlem 30-60° (fotoaparát leží na stupni 0). Kromě horizontálního úhlu, může být umístěno světlo na vertikální rovině vysoko nahoře nebo nízko dole a poskytuje tak různé efekty. Nejčastější vertikální pozice pro hlavní světlo je v úhlu 30° (tj. mírně nad výškou očí linky, aby nos nevrhal stín na rty). Hlavní světlo umístěné příliš nízko může rušit, protože většina přirozeného osvětlení ambientního světla je normálně nad hlavou. Osvětlení tváře zespodu zvyšují dramatický účinek a používá se v hororech nebo komediích. Umístění zdroje světla příliš vysoko má za následek výraznější lícní kosti a dlouhé stíny nosu. Hlavní světlo nemusí osvětlovat objekt přímo: může procházet různými filtry, clonami, mřížkami, stínítky nebo reflektory. Světlo procházející listy stromů, okenní tabulí a jinými překážkami mohou scénu tvořit vizuálně zajímavou a divákovi prozrazuje umístění objektu. Hlavní světlo také nemusí být bílé - používají se různé barevné varianty (obvykle při použití doplňkového / zadního osvětlení dalších barev), lze zvýšit emocionální hloubku scény, než může poskytnout samotná bílá.\n\nDoplňkové světlo je obvykle použito v opačném směru než hlavní světlo, ale z větší vzdálenosti nebo s menší intenzitou. Používá se ke zmírnění tvrdých stínů hlavního světla. Zadní světlo (také označováno jako světlo do vlasů nebo boční světlo) osvětluje vlasy portrétovaného. Pomáhá přidat fotografii hloubku a může být použito k oddělení postavy od pozadí. „Světlo na pozadí“ osvětluje pozadí za portrétovaným. Může dělat zajímavé efekty na jinak nezábavném pozadí nebo vytvořit čistě bílé pozadí.\n\nVětšina světel v současné fotografii jsou záblesková zařízení různého druhu. Osvětlení pro portrétování je obvykle rozptýlené (difuzní) o deštník nebo pomocí softboxu. Softbox je zábleskové světlo uzavřené v neprůhledném pouzdře, kde jedna strana je vyrobena z průsvitného tkaného materiálu. Poskytuje měkčí osvětlení pro portrétování a je považováno za vizuálně přitažlivější. Světlo na vlasy a na pozadí obvykle není rozptýlené, ale směrové. Je velmi důležité, aby neosvětlovalo jiné části portrétované osoby. Směrovat osvětlení na velmi konkrétně vymezenou plochu pomáhají tzv. \"komínky\" nebo \"klapky\".\nSvětla na pozadí jsou někdy používána s barevnými gely umístěnými v přední části světla, aby vytvořila barevné pozadí.\n\nExistuje mnoho různých způsobů portrétní fotografie. Často je žádoucí, aby oči a obličej portrétovaného byly ostré a méně důležité prvky lehce rozmazané. Jindy může být portrét zaostřen na kompozičně zajímavé části; například ruce, oblečení, šperk nebo jiné části těla.\n\n\n\n"}
{"id": "342056", "url": "https://cs.wikipedia.org/wiki?curid=342056", "title": "Sluneční pobřeží", "text": "Sluneční pobřeží\n\nSluneční pobřeží (, ) je významné přímořské letovisko u Černého moře v Bulharsku.\n\nVýstavba letoviska začala až za komunismu v roce 1958 na místě, kde se nacházely pouze dvě staré studně zásobující ve starověku a středověku vodou obci Nesebar. Traduje se však, že první zahraniční turista sem přijel již v roce 1957 a byl jím jakýsi ostravský horník. Ať už je to pravda, nebo není, rozhodně se tenkrát hodilo, aby prvním turistou, který vystoupil z celé skupiny z vlaku v Burgasu, byl hrdina socialistické práce z bratrského Československa. Tím začala více než třicetiletá historie socialistického turistického ruchu. \n\nZdejší letovisko se mělo stát alternativou středomořských letovisek pro obyvatele východního bloku. Druhé kolo výstavby začalo koncem 90. let dál od moře a poslední přibližně v roce 2002, kdy hotelům ustoupily i louky a písečné duny. Kolem roku 2017 nastala renovace hotelů.\n\nSluneční pobřeží se nachází asi 35 km severně od Burgasu v obci Nesebar v Burgaské oblasti vedle Černého moře. Podnebí je zde středozemní. \n\nJedná se o největší a nejpopulárnější letovisko v zemi, ve kterém se nachází více jak 500 hotelů s minimálně 110 tisíci lůžky. Funguje zde také přes 130 restaurací a množství hudebních a nočních klubů, k nejznámějším patří Cacao Beach Club. Přesto tu žije jen velmi málo stálého obyvatelstva. Hlavní pás hotelů se rozprostírá v zálivu mezi městy Nesebar a Sveti Vlas. \n\nAčkoliv letovisko původně sloužilo jako komunistická alternativa k středomořským letoviskům, dnes jsou jeho návštěvníci z větší části turisté z Velké Británie, Nizozemska či Skandinávie. Stále je však možné narazit i na turisty z České republiky, především však z Ruska. \n\nPláž na Slunečném pobřeží je dlouhá 8 kilometrů a patří mezi nejoblíbenější pláže Bulharska. Jedná se o širokou pláž s jemným pískem a pozvolným vstupem do moře. Výhodou pro turisty je skutečnost, že pláž je přirozeně dělena na část vhodnou pro milovníky nočního života (jižní část) a na část vhodnou pro rodiny s dětmi (severní část u střediska Sveti Vlas). Zatímco v první delší části (5 km) se nachází nepřeberné množství barů, restaurací a diskoték, ve druhé části panuje ve večerních hodinách relativní klid.\n\nZ nabídky volnočasových aktivit se zde najde téměř vše. Je tu např. široká nabídka vodních sportů, nejrůznějších skluzavek, tobogánů a akvaparků. Na několika místech na pláži může turista najít dokonce i písečné duny. Ale ani o další atrakce a krásy zde není nouze. Letovisko je propojeno turistickým vláčkem, který umožňuje snadnější poznávání celé přilehlé oblasti, a mezi ostatními letovisky funguje autobusová doprava do všech okolních letovisek.\n\nPřesto má i toto letovisko své vady na kráse. Před restauracemi obvykle postávají dotěrní „nahaněči“, nejbližší okolí komerčních a hotelových budov je obvykle nablýskané, ale veřejné prostranství zanedbané, o sezóně je tu hlava na hlavě - nic pro ty, kteří si chtějí odpočinout od ruchu velkoměst - a vedle moderních hotelů s vysokým standardem turista narazí i na starší hotely postavené ve stylu socialistické panelákové architektury. Rozlišit při koupi zájezdu mezi těmito hotely však nemusí být nic těžkého, stačí si jen dopodrobna prostudovat prospekty k zájezdu nebo se podívat na recenze hotelů.\n\nAni ceny nejsou oproti jiným letoviskům příliš nadsazené. Turista utratí např. za pivo 3 leva (40 korun) a za dobré jídlo kolem 10 leva (přibližně 130 korun). \n"}
{"id": "342057", "url": "https://cs.wikipedia.org/wiki?curid=342057", "title": "Julie Andrewsová", "text": "Julie Andrewsová\n\nJulie Andrewsová, rodným jménem Julie Elizabeth Wells, pseudonym Julie Edwardsová (* 1. října 1935, Walton-on-Thames, Surrey, Anglie, Velká Británie) je britská herečka, zpěvačka, tanečnice, moderátorka a spisovatelka, manželka známého amerického filmového režiséra Blake Edwardse.\n\nJulie od dětství zpívala, vystupovala společně se svými rodiči ve varieté, v rozhlasu a v televizi. Samostatně debutovala již ve svých 12 letech. Od roku 1954 vystupovala na Broadwayi, kde zazářila v Muzikálu \"My Fair Lady\" coby divadelní představitelka Elizy Doolitlové, za níž byla také nominována na prestižní americkou divadelní cenu Tony. Zvukový záznam z tohoto představení vyšel na gramofonových deskách a později i na CD discích (ve stejnojmenném filmu ji v této roli nahradila herečka Audrey Hepburnová a zpěvačka Marni Nixonová). Na Broadwayi si zahrála a zazpívala také v muzikálech \"Král Artuš\" a \"Kamarád\". Největší popularitu a celosvětový úspěch však dosáhla její dnes již legendární filmová role \"Mary Poppins\", jež byla oceněna britskou cenou BAFTA, Zlatým glóbem i Oscarem. Následoval další známý film \"Za zvuků hudby\", který jí vynesl další Zlatý glóbus a další nominaci na Oscara.\n\nNa konci 60. let přestala vystupovat ve filmech a věnovala se pouze zpěvu, koncertování, nahrávání desek a moderování vlastních televizních show. Vystupovala také hojně v televizi jako moderátorka různých pořadů, které byly zaměřeny na svět divadla a muzikálů. V této době také napsala několik knih pro děti pod pseudonymem Julie Edwardsová. Návrat na stříbrné plátno způsobilo až její sblížení s jejím druhým manželem známým filmovým režisérem Blakem Edwardsem, v jehož filmech začala opět hrát zralé ženy. V roce 1982 získala svůj třetí Zlatý glóbus a další nominaci na Oscara za film \"Viktor, Viktorie\" z roku 1982.\n\nNa konci 90. let 20. století prodělala vážné onemocnění hlasivek včetně jejich nezdařené operace. Během svého života získala celou řadu uměleckých a společenských ocenění a je považována za mimořádnou britskou umělkyni.\n\nNa počátku 21. století se podvakrát vrátila k filmu v romantických snímcích \"Deník princezny\" a \"\" režiséra Garyho Marshalla, kde hrála královnu Clarisse Renaldiovou, babičku princezny a pozdější královny Mii (Anne Hathawayová).\n\nJulie Andrews si vzala Tonyho Waltona v roce 1959. Tony řekl, že se zamiloval do Andrews, když byli oba ještě velmi mladí a on ji viděl hrát vajíčko v divadelní inscenaci \"Humpty Dumpty. \"Mají spolu jednu dceru Emmu Walton Hamilton. (narozenou 27. listopadu 1962) Rozvedli se v roce 1967.\n\nV roce 1968 se seznámila s Blakem Edwardsem, kterého si vzala roku 1969. Blake měl z předchozího manželství dceru Jennifer a syna Geoffrey, byli o 3 a 5 let starší než Emma. Blake s Julií se velmi snažili o miminko, bohužel se jim to nevedlo a tak v roce 1974 adoptovali vietnamskou holčičku Amy a v roce 1975 další holčičku Joannu. Byli manželé 41 let až do Blakovy smrti. (15. prosince 2010)\n\n"}
{"id": "342058", "url": "https://cs.wikipedia.org/wiki?curid=342058", "title": "Smluvní strana obranného průmyslu", "text": "Smluvní strana obranného průmyslu\n\nSmluvní strana obranného průmyslu ( , v americké angličtině , nebo , zkráceně též dodavatel vojenské techniky popř. jen zbrojní dodavatel či vojenský dodavatel) je obchodní společnost, která poskytuje zboží nebo služby ministerstvu obrany dané země. Zbožím typicky zahrnuje vojenskou leteckou, námořní a pozemní techniku, zbraně, munici a zbraňové systémy a příslušenství. Služby mohou zahrnovat logistiku, technickou a komunikační podporu a trénink.\n\n\n"}
{"id": "342066", "url": "https://cs.wikipedia.org/wiki?curid=342066", "title": "Pioneer-Venus 2", "text": "Pioneer-Venus 2\n\nPioneer – Venus 2, též uváděna jako \"Pioneer 13\" či \"Pioneer Venus Multiprobe\", je bezpilotní sonda z roku 1978 organizace NASA z USA určená k průzkumu planety Venuše. Celý projekt programu Pioneer připravila Jet Propulsion Laboratory (JPL) v Pasadeně u Los Angeles. Označení dle katalogu COSPAR dostala při startu 1978-078A.\nS pomocí sondy zajistit průzkum atmosféry i povrchu pomocí přístrojových pouzder, získat další informace o planetě.\n\nSondu typu Hughes 507 vyrobila firma Hughes Aircraft, stejně jako její předchůdkyni Pioneer-Venus 1. Hmotnost při startu měla 904 kg, v závěru mise prázdná 260 kg. Měla tvar nízkého válce o průměru 2,5 m a výšce 1,2 m. V jeho horní části byla umístěna plošina nesoucí přístroje umožňující vědecké experimenty a čtyři přistávací pouzdra, která se oddělovala pružinami při zvýšení rotace sondy. Potřebné změny dráhy a natočení byly prováděny pomocí soustavy trysek, pohonnou látkou byl hydrazin. Plášť sondy byl pokryt řadou slunečních článků, schopných dodávat až 241 W pro chod aparatur.\n\nPo startu s raketou Atlas – Centaur D-1AR (SLV-3D) 8. srpna 1978 z rampy LC-36A kosmodromu Eastern Test Range na Floridě se dostala na meziplanetární dráhu. Po ní absolvovala třetinu oběhu kolem Slunce a odtud doletěla v listopadu 1978 k planetě Venuši.\n\nDne 16. listopadu 1978 se od sondy oddělilo nejdříve velké přistávací pouzdro, o čtyři dny později zbývající tři malá pouzdra. Každé z pouzder i oba zbytky rakety získaly po oddělení od hlavní částï sondy v katalogu COSPAR svá vlastní číselná označení.\n\nVelké přistávací pouzdro o hmotnosti 316 kg se po aerodynamickém zbrzdění s přetížením 323 G sneslo nad osvětlenou částí planety v oblasti rovníku s použitím padáku, který se později oddělil. Pak pouzdro padalo 56 minut volným pádem na povrch a přitom po část letu vysílalo informace o naměřených hodnotách rovnou na Zem.\n\nTři malá pouzdra, každé o hmotnosti 93 kg, vstoupila do atmosféry 9. prosince 1978. Nebyla vybavena padáky, byl to tedy volný pád trvající asi 59 minut. Každé dopadlo na jiné místo planety a během letu podávalo informace z měření také rovnou na Zem. Jedno z pouzder neplánovaně vysílalo ještě 67 minut z povrchu planety, než díky nárůstu vnitřní teploty přes 127 stupňů přestalo fungovat.\n\nDne 9. prosince 1978 byla sonda nasměrována na denní stranu Venuše. Díky přitažlivosti planety se dostala do atmosféry, kde shořela ve výšce asi 165 km nad povrchem. Až do té doby stále podávala na Zem informace získané svými přístroji.\n\nCelá mise byla velmi zdařilá. Program Pioneer byl tímto letem ukončen.\n\n"}
{"id": "342068", "url": "https://cs.wikipedia.org/wiki?curid=342068", "title": "Antequera", "text": "Antequera\n\nAntequera (někdy s přízviskem „srdce Andalusie“) je španělské město ve středu Andalusie v Provincii Málaga, které se rozkládá na úpatí Antequerského pohoří asi 50 km severně od Málagy. Má přes 40 000 obyvatel a je střediskem Antequerské comarky.\n\nJádro města se nachází ve zvlněné krajině na úpatí Antequerského pohoří natočeno směrem do roviny, která pokračuje dále na sever. Je obklopeno novějším sídlišti. V centru města se nachází i historické jádro a řada významných budov se sídlem institucí správy města a zdravotního a kulturního rozvoje obyvatel. Historická část města se pak nachází v okolí hradu na jihu a postupně je roztažena ve směru na sever, po ulicích \"Infante don Pedro\", \"Calzada\" a \"Santa Clara\", \"Carrera\" a \"Cuesta Archidona\". Z jihovýchodu je pak ohraničeno ulicemi \"Peñuelas\" a \"Avenida de la Legión\"; ze severu pak dvěma vrchy (jeden severně od ulice \"Sagrado Corazón de Jesús\", druhý jižně od ulice \"Ciudad de Mérida\"); z východu pak ulicemi \"Belén\" a \"Carrera\". Jižní strana je uzavřena hradem s přilehlým okolím.\n\nDoprava po Antequeře je zajišťována místním MHD, které zde porovozuje jedinou okružní linku, spojující všechna významná místa ve městě a jeho okolí. Nedaleko centra se nachází i autobusové nádraží, odkud je možno se dostat do všech velkých a významných měst v Andalusii (jako jsou Málaga, Granada, Córdoba, Sevilla atd.) či do Madridu, ale také do míst v okolí města. Nedaleko centra je pak také vlakové nádraží spojující Antequeru s Rondou a Granadou. Asi 5 km na východ pak prochází trať rychlovlaku A.V.E. spojující Madrid s jihem Španělska.\n\nAntequera se nachází poblíž dálnice A 92 spojující Sevillu s Granadou a A 45 spojující Málagu s Córdobou. Ve směru na západ je pak na dálnici A 92 napojena silnice číslo A 384, která dále pokračuje ve směru Jerez de la Frontera, Cádiz, nebo je možno se s ní také dostat do Rondy a dále pak na pobřeží na silnice A 7 a AP 7 poblíž významného letoviska Costy del Sol města Marbella. Vodní doprava není zavedena i když územím prochází významná řeka Guadalhorce, která však není splavná díky suchům a četným odběrům vody (např. z vodní nádrže Guadalteba-Guadalhorce).\n\nMezi nejzajímavější turistické zajímavosti patří původně arabský hrad Alcazaba, historické centrum tvořené převážně kostely z dob renesance, tedy těsně po dobytí území španělskými králi. V okolí města se nacházejí dolmeny Viera, dolmen Menga, El Romeral, Tvář zamilovaných (přírodní útvar geologického původu) a skalní město El Torcal. Tyto přírodní fenomény a památky na megalitickou kulturu jsou od roku 2016 součástí světového kulturního dědictví UNESCO (viz Dolmeny v Antequeře).\n\n"}
{"id": "342071", "url": "https://cs.wikipedia.org/wiki?curid=342071", "title": "Pastorek", "text": "Pastorek\n\nPastorek může být:\n\n\n"}
{"id": "342086", "url": "https://cs.wikipedia.org/wiki?curid=342086", "title": "Grand Prix Německa 2008", "text": "Grand Prix Německa 2008\n\nGrand Prix Německa 2008 ( LXVIII Großer Preis Santander von Deutschland) desátý závod 59. ročníku mistrovství světa vozů Formule 1, historicky již 795. grand prix, se uskutečnila na okruhu Hockenheimring.\n\n\n\n Nick Heidfeld- BMW Sauber F1.08-1:15.987\n\n"}
{"id": "342088", "url": "https://cs.wikipedia.org/wiki?curid=342088", "title": "Galaktická výduť", "text": "Galaktická výduť\n\nPod pojmem výduť se v astronomii rozumí husté centrální seskupení hvězd, které lze nalézt u většiny spirálních galaxií. V minulosti se astronomové domnívali, že výdutě jsou vlastně eliptické galaxie samy o sobě mající kolem sebe disk hvězd. Až teprve snímky z Hubbleova vesmírného dalekohledu s vysokým rozlišením pomohly prokázat, že mnohé výdutě mají vlastnosti spíše podobné spirálním galaxiím. V současnosti astronomové rozlišují dva hlavní typy výdutí: \"eliptické (klasické)\" a \"spirálovité\".\n\nVýdutě, které mají vlastnosti podobné eliptickým galaxiím jsou nyní v kontextu s tím, jak byly viděny v minulosti, často označovány jako \"Klasické výdutě\". Takové výdutě sestávají především z hvězd II. populace jejichž záření je rudé. Výduť galaktického disku obsahuje ve srovnání s ostatními částmi poměrně málo prachu a plynů, což také vysvětluje výskyt tak malého množství mladých hvězd. Mladé hvězdy zde ke svému vzniku nemají dostatek stavebního materiálu neboť ten byl již dříve spotřebován při vzniku starších hvězd. Na snímku vpravo je zobrazen příklad galaxie s výdutí eliptického typu galaxie M81. Na snímku lze vidět, že výduť postrádá znaky spirální struktury a modré (mladší) hvězdy se nacházejí ve vnější části, která obklopuje centrální výduť.\n\nTento soubor vlastností vede mnohé astronomy k domněnce, že některé výdutě mohou být produktem splynutí menších struktur, slučování mraků vodíku nebo „vesmírného kanibalismu“ – tedy vzájemného pohlcování např. prehistorických hvězdokup. Jedná se o mohutný proces, který naruší gravitační poměry mezi hvězdami, čímž je posléze způsobeno, že hvězdy kolem sebe obíhají po naprosto náhodných orbitách. Během srážky je mohutným gravitačním šokem způsobeno, že velké míře dochází k přetváření prachu a plynů na mladé hvězdy. Některé výdutě mohou být výsledkem mnoha postupných kolizí, které byly ve velmi vzdálené minulosti poměrně běžné.\n\nMnohé výdutě mají vlastnosti podobné spíše spirálním galaxiím a často jsou označovány jako \"pseudovýdutě\" nebo \"diskovité výdutě\". Na rozdíl od klasických výdutí nejsou v tomto případě vzájemné orbity hvězd náhodné nýbrž obíhají po stejné rovině kolem středu jako vnější disk. Pozdější průzkumy, které využily možnosti Hubbleova vesmírného dalekohledu prokázaly, že spirálovité výdutě nejsou zcela prosté prachu a plynů a navíc ukázaly, že mají různorodé a složité struktury. Taková struktura se na první pohled může jevit jako spirální galaxie, ovšem o mnoho menší. Odhaduje se, že velké spirální galaxie mohou být 2x až 100x větší než tyto struktury ve výdutích. V případě, že se ve výduti taková struktura nachází, projevuje se záření z ní vycházející jako dominantní oproti ostatním částem. Mnohé spirálovité výdutě obsahují též mnoho mladých a vyvíjejících se hvězd, což u eliptických výdutí běžné není.\n\nTato fakta naznačují fakt, že spirálovité galaxie vznikala prostřednictvím odlišných procesů než tomu bylo u výdutí eliptických ovšem s jistotou tento proces v současnosti (tj. 2008) s určitostí vysvětlit nelze. Existuje teorie, že tyto výdutě mohly vznikat splýváním mohutných mračen plynu mnohem dříve, než se ona mračna mohla „přelít“ do vnějšího disku. Prostřednictvím týmu z SCScI bylo zjištěno, že rozličné typy spirálních galaxií obsahují ve svém centru malou centrální výduť, která pravděpodobně vznikla v rané fázi vývoje. Později ale nejspíše z důvodu nestability disku okolních hvězd došlo k proudění plynů směrem do centra a tyto plyny poskytly další materiál pro vznik nových hvězd ve výduti. Pokud je tato teorie sekulární evoluce pravdivá, znamenalo by to, že teorie o vzniku galaxií příliš přeceňují četnost a vliv srážek a splývání na vznik galaxií. Bylo prokázáno, že se v mnoha výdutích nachází obří černá díra.\n"}
{"id": "342089", "url": "https://cs.wikipedia.org/wiki?curid=342089", "title": "José Luis Rodríguez Zapatero", "text": "José Luis Rodríguez Zapatero\n\nJosé Luis Rodríguez Zapatero (* 4. srpna 1960, Valladolid) je španělský politik, přední postava PSOE, jejímž byl předsedou. Od dubna 2004 do prosince 2011 byl španělským premiérem.\n\nRodina jeho otce měla dlouhou levicovou politickou tradici. Jeho dědeček Juan Rodríguez Losa, který bojoval jako náčelník ve španělské občanské válce na straně republikánů, byl zabit na začátku války v roce 1936. Jeho dědeček z matčiny strany, Faustino Zapatero Ballesteros, byl naproti tomu důstojník generála Franka.\n\nJe ženatý se Sonsoles Espinosa a je otcem dvou dcer.\n\nPolitického boje se Rodríguez Zapatero poprvé zúčastnil v Gijónu v roce 1977, když se Španělé připravovali na své první demokratické volby po smrti diktátora Francisco Franka. Rodríguez Zapatero podle vlastní výpovědi vstoupil do Španělské socialistické dělnické strany (PSOE), protože na něj udělalo dojem vystupování předsedy strany Felipa Gonzáleze.\n\nOd roku 1982 vedl mládežnickou organizaci PSOE ve své domovské provincii León. V roce 1986 se stal nejmladším poslancem ve španělském parlamentu. Roku 1988 se stal předsedou PSOE v provincii León. V roce 1997 nastoupil do předsednictva španělských sociálních demokratů a konečně po volbách v roce 2000 byl zvolen stranickým předsedou. V roce 2004 pod jeho vedením PSOE překvapivě vyhrála parlamentní volby. Bombové útoky na madridské vlaky v březnu 2004 několik dní před volbami poškodily favorizovanou vládnoucí Lidovou stranu (PP), protože mnozí voliči považovali islamistický útok za důsledek účasti Španělska ve válce v Iráku.\n\nRodríguez Zapatero se během prvního vládního funkčního období zaměřil reformu vzdělávací systému, řešení problémů s imigrací a na zmírnění napětí mezi španělskými regiony. Mimo jiné umožnil politické vyjednávání s baskickými separatisty z ETA. Jeho vláda uzákonila od 1. července 2005 sňatky párů stejného pohlaví. Za symbolické bylo považováno rozhodnutí jeho vlády z března 2005 odstranit poslední sochy diktátora Franka z Madridu.\n\nV zahraniční politice je za nejvýznamnější považováno stažení zhruba 1300 příslušníků španělských jednotek z Iráku, které Rodríguez Zapatero ohlásil 19. dubna 2004. Jeho vláda byla aktivní ve spolupráci se zeměmi Jižní Ameriky a podílela se na mírových vyjednáváních v izraelsko-palestinském konfliktu. Osobně se též angažoval ve volebních kampaních v Německu a Francii na podporu Gerharda Schrödera a Ségolène Royalové.\n\nZapatero byl opoziční Lidovou stranou (PP) kritizován za vstřícnou imigrační politiku. Španělsko v roce 2005 zlegalizovalo pobyt 700,000 nelegálních přistěhovalců, především z Latinské Ameriky a Maroka, aniž by tento krok konzultovalo s ostatními členskými státy EU. V roce 2006 se do Španělska přistěhovalo 802,971 imigrantů a o rok později Španělsko přijalo přes 920,000 přistěhovalců.\n\nV parlamentních volbách v březnu 2008 PSOE svou pozici ještě posílila a Rodríguez Zapatero získal mandát k vládnutí po další 4 roky.\n\nZapaterova popularita začala prudce klesat v důsledku ekonomické krize, která v roce 2008 zasáhla Evropskou unii. Nezaměstnanost ve Španělsku vzrostla na 22% v roce 2011. V listopadu 2011 vyhrál volby kandidát opoziční Lidové strany Mariano Rajoy.\n\nTento článek je zčásti založen na překladu článku \"José Luis Rodríguez Zapatero\" na německé a anglické Wikipedii.\n\n"}
{"id": "342092", "url": "https://cs.wikipedia.org/wiki?curid=342092", "title": "Hanson (rozcestník)", "text": "Hanson (rozcestník)\n\nHanson může být:\n\n\n\n"}
{"id": "342094", "url": "https://cs.wikipedia.org/wiki?curid=342094", "title": "Clásica de San Sebastián 2008", "text": "Clásica de San Sebastián 2008\n\n225 kilometrů dlouhý 28. ročník slavného jednodenního cyklistického závodu Clásica de San Sebastián se konal 2. srpna 2008 ve španělském Baskicku. Byl v pořadí desátým závodem kalendáře UCI ProTour 2008. Závod vyhrál španělský cyklista Alejandro Valverde, čímž se dostal do vedení v celé UCI ProTour 2008. Jediný Čech na startu, Roman Kreuziger, dojel dvacátý. V celkovém pořadí UCI ProTour 2008 je čtvrtý, se ztrátou 29 bodů na Valverdeho.\n\n"}
{"id": "342095", "url": "https://cs.wikipedia.org/wiki?curid=342095", "title": "Hansen", "text": "Hansen\n\nPříjmení Hansen nosí více různých osobností:\n\n\n"}
{"id": "342096", "url": "https://cs.wikipedia.org/wiki?curid=342096", "title": "Virtuti Militari", "text": "Virtuti Militari\n\nŘád Virtuti Militari je nejvyšší polské vojenské vyznamenání, které poprvé udělil v roce 1792 polský král Stanislav August Poniatowski. Uděluje se za osobní statečnost či za mistrovství ve vedení války. V původní podobě měl dvě třídy, dnes jich má pět.\n\nV roce 1795 byl řád po rozbití Republiky obou národů zakázán, v dalších časech byl několikrát obnoven a zakázán, definitivně obnoven byl v roce 1918. Řád v průběhu dějin obdržely tisíce lidí, dále také některé bojové jednotky (např. prapor Zośka, \"ORP Błyskawica\") a dokonce i města (např. Varšava či Lvov).\n"}
{"id": "342099", "url": "https://cs.wikipedia.org/wiki?curid=342099", "title": "Pták Ohnivák (rozcestník)", "text": "Pták Ohnivák (rozcestník)\n\nPták Ohnivák může být :\n\n"}
{"id": "342100", "url": "https://cs.wikipedia.org/wiki?curid=342100", "title": "Wilson", "text": "Wilson\n\nSlovo Wilson má více významů:\n\n\n\n"}
{"id": "342104", "url": "https://cs.wikipedia.org/wiki?curid=342104", "title": "Vítkov (Česká Lípa)", "text": "Vítkov (Česká Lípa)\n\nVesnice Vítkov (do roku 1946 německy \"Leskenthal\") je od roku 1981 administrativní částí města Česká Lípa na východ od něj. Byl součástí 1 km vzdáleného Vlčího Dolu a autobusová zastávka v místě má označení „Česká Lípa, Vlčí Důl, křiž.“ a železniční zastávka „Vlčí Důl-Dobranov“. \n\nV letech 1770 až 1780 byl sousední Vlčí Důl rozparcelován a vznikla tak osada Leskenthal. Po roce 1850 byla součástí obce Götzdorf – (Božíkov). Božíkov je dnes součástí městečka Zákupy. \nÚřední vyhláškou ze dne 22. března 1874 se Leskenthal odloučil od Božíkova jako osada Vlčího Dolu. Od 8. března 1912 byl ustanoven jako samostatná obec. Posledním rychtářem před rokem 1850 byli zaznamenáni v obecní kronice Josef Krause a starostou v letech 1930-5 Bartoloměj Krause. Po roce 1945 získala vesnička své dnešní pojmenování po svém prvním poválečném předsedovi Místního národního výboru Františku Vítovi. Dne 2. prosince 1949 byla obec sloučena s Vlčím Dolem. Od 1. ledna 1981 se stala městskou částí České Lípy.\nPůda je zde písčitá a neúrodná a tak se obyvatelé kdysi živili převážně předením a prací v okolních lomech. V současnosti zde žije 96 stálých obyvatel v 44 domech. Do obce, administrativně součásti České Lípy, vede vlakové i autobusové spojení. Železniční zastávka na katastru obce má označení \"Vlčí Důl - Dobranov\", zde vedoucí železniční trať 086 vede z České Lípy do Liberce. Poblíž této zastávky je konečná stanice autobusové MHD, linky 218 z České Lípy, s označením \"Vítkov\". Na pokraji obce při silničce do Vlčího Dolu je opuštěná kaple sv. Anny. Přes Vítkov nevede žádná turisticky značená pěší trasa pro pěší, po silničce pro auta a tělesu zrušené železniční tratě je vedena cyklotrasa 3054 z Provodína na Českou Lípu vč.cyklostezky Vlčí Důl. Severozápadně od Vítkova se nachází meandrující tok řeky Ploučnice, který je v těchto místech součástí rozsáhlé přírodní památky Niva Ploučnice u Žizníkova. \n"}
