{"id": "304734", "url": "https://cs.wikipedia.org/wiki?curid=304734", "title": "USART", "text": "USART\n\nSynchronní / asynchronní sériové rozhraní USART (\"Universal Synchronous / Asynchronous Receiver and Transmitter\"). Jde o zařízení pro sériovou komunikaci, které lze nastavit buď pro asynchronní režim (SCI – např. pro linky RS232 resp. RS485), anebo pro synchronní režim (běžně označovaný jako SPI). Rozšířenou implementací byl např. integrovaný obvod USART 8251 firmy Intel, jako jeden ze sériových I/O modulů je USART implementován v některých mikrokontrolérech řady PICmicro® MCU a většině MCU firmy Atmel. \n\nUSART vysílá data na pinu označovaném obvykle jako TX (transmit), přijímá na pinu RX (receive). Klidová úroveň signálu je log. 1 (pokud neprobíhá vysílání ani příjem). Vysílání je zahájeno změnou hodnoty signálu na log. 0 po dobu jednoho bitu (tzv. start-bit). Následovně se posílá nejnižší datový bit, poslední nejvýznamnější datový bit je následován stop bitem, který má opět úroveň log. 1. Po odvysílání stop-bitu může začít přenos dalšího bajtu. Na obrázku je to vyznačeno tečkovaně.\n\nNastavení pinů pro vstup a výstup v mikropočítači se provádí prostřednictvím nastavení v registrech SPEN (bit RCSTA<7>) a TRISC<bity 7:6>.\n\nUSART může být nakonfigurován v následujících módech:\nSynchronní mód používá hodinovou a datovou linku, ale v asynchronním není tento hodinový signál použit. Jeden pin je použit pro vysílání a jeden pro příjem. Obě operace mohou probíhat nezávisle na sobě. A mohou dokonce probíhat zároveň – proto mluvíme o asynchronním módu jako o plně duplexním.\nNejčastější použití USARTu v asynchronním módu je pro komunikaci s PC prostřednictvím sériového portu a protokolu RS-232.USART můžeme nastavit pro vysílání (transmit), resp. příjem (receive) v osmi nebo devíti bitovém režimu v registru TXSTA v bitu TX9, resp. v registru RCSTA v bitu RX9.\n\nJakmile jsou data zapsána do registru TXREG, všechny bity jsou přepsány do registru pro vysílání (Transmit Shift Register). A odtud jsou dále přeposlány na TX pin, přičemž je jim přiřazen na začátek start a na konec stop bit. Použití speciálního registru pro vysílání umožňuje načítání nových dat do registru TXREG už během vysílání dat předchozích. To maximálně zefektivňuje komunikaci.\n\nPo detekci start bitu na pinu RX, se další data bit po bitu přesunou do registru pro příjem (receive shift register). Po přesunutí posledního bitu se zkontroluje stop bit a data se pošlou do bufferu, který je předá registru RXREG, pokud je prázdný. Tento buffer a registr RXREG jsou dva elementy FIFO. Separátní použití registru pro příjem a FIFO bufferu poskytuje softwaru bežícímu na PICmicro® MCU čas k přečtení doručených dat bez rizika přepsání těchto dat dalšími doručenými. Je tedy možné obdržet první dva bity a dále přijímat třetí bite ještě předtím, než jsou data „vytažena“ z registru RXREG.\n\n\nVstupy a výstupy obvodů USART obvykle používají běžné logické úrovně (typicky 5V nebo 3,3V TTL ). Pro přizpůsobení na standardní úrovně např. pro linku RS232 nebo RS485 existují specializované obvody, např. MAX232 firmy Maxim, nebo TC232 firmy Microchip.\n\n"}
{"id": "304740", "url": "https://cs.wikipedia.org/wiki?curid=304740", "title": "Pacho, hybský zbojník", "text": "Pacho, hybský zbojník\n\nPacho, hybský zbojník (angl. \"Pacho the Brigand of Hybe\") je slovenský film z roku 1975.\n\nÚsměvná komedie čerpající z tradice lidového humoru paroduje jánošíkovský mýtus. Hlavním hrdinou je Pacho, nenápadný mladík z liptovské vesnice Hybe, který se díky chytrosti a pálence zvané \"frndžalica\" stane obávaným vůdcem zbojníků a nakonec získá i srdce císařovny Marie Terezie.\n\n\n"}
{"id": "304743", "url": "https://cs.wikipedia.org/wiki?curid=304743", "title": "Inseminace", "text": "Inseminace\n\nInseminace je přenos spermií nebo spermatoforu do samičích (většinou vnitřních) genitálií, ať už uskutečněný samcem, samicí nebo společně.\n\nUmělá inseminace je umělý způsob oplodnění samice provedený namísto přirozené kopulace se samcem.\n\nPoužívá se zejména u lidí, hospodářských zvířat (skotu, prasat, ovcí, koní), domácích zvířat (psů, koček, hlodavců), ale například i u hmyzu (včel).\n\nDůvody k umělé inseminaci mohou být:\n\nMezi největší výhody umělé inseminace patří značná finanční úspora – pro oplodnění není potřeba shánět samce. S tím také souvisí snadná dostupnost spermií, které se dají „objednat“ v chovných stanicích, není tudíž potřeba zvíře vozit do vzdálených míst. Podstatné je také omezení zdravotních rizik a zamezení přenosu pohlavních nemocí. Mezi další výhody patří využití nejlepších plemeníků jako předpoklad rychlého zkvalitnění stáda. Umělá inseminace se využívá také v případech, kdy je přirozené páření problematické – například pokud se samice odmítá s daným samcem spářit.\n\nU velkého počtu samic dochází po umělé inseminaci k horšímu zabřeznutí. Důvodem je to, že inseminátor správně „netrefí“ děložní krček a semeno se tak nedostane na místo určení. Další nevýhodou je chybné určení říje, ke kterému může dojít. V případě, že je u stáda přítomen samec se říje u samic pozná snadněji a páření lze jednodušeji načasovat.\n\n\n"}
{"id": "304750", "url": "https://cs.wikipedia.org/wiki?curid=304750", "title": "Rajecká Lesná", "text": "Rajecká Lesná\n\nRajecká Lesná ( ) je obec na Slovensku v okrese Žilina. V roce 2011 zde žilo 1 221 obyvatel. První písemná zmínka o obci pochází z roku 1413. Rajecká Lesná je známé poutní místo asi 26 km jižně od Žiliny.\n\nKromě světové rarity – unikátního Slovenského betlému – sem ročně přicházejí tisíce lidí, aby navštívili kostel Narození Panny Marie s milostivou sochou Frivaldské Panny Marie ze 16. století (podle starého názvu Rajecké Lesné - Frivald). V roce 2002 byl kostel vyhlášen za Baziliku minor (basilika menší). Poutníky také přitahuje i kalvárie s křížovou cestou, na konci které se nachází kostelík Nanebevstoupení Páně. Pod kalvárií prýští léčivý pramen.\n\nV obci má svůj závod na balení minerálních vod Rajec skupina Kofola.\n\n"}
{"id": "304756", "url": "https://cs.wikipedia.org/wiki?curid=304756", "title": "Bernd Schuster", "text": "Bernd Schuster\n\nBernd Schuster (* 22. prosinec 1959, Augsburg) je německý fotbalový trenér, který naposledy působil v klubu Beşiktaş JK. Jako bývalý hráč je znám zejména v dresu FC Barcelona, kde strávil osm let. Byl také mnohaletým členem národních týmů Německa.\n\n\n\n\n\n\n\n"}
{"id": "304757", "url": "https://cs.wikipedia.org/wiki?curid=304757", "title": "Ferdinand Höfer", "text": "Ferdinand Höfer\n\nFerdinand Höfer (5. března 1915, Jaroměřice nad Rokytnou – 24. dubna 2009, Jaroměřice nad Rokytnou) byl český knihkupec, archivář a katolický aktivista, dlouholetý předseda Společnosti Otokara Březiny a čestný občan města Jaroměřic nad Rokytnou.\n\nFerdinand Höfer byl v mládí členem ve skautskéhm hnutí, později se angažoval v Katolické akci, za druhé světové války se podílel na Československém protinacistickém odboji, byl také členem \"Konfederace politických vězňů\".\n\n14. října 1949 byl zatčen a 18. března 1950 odsouzen ve vykonstruovaném procesu ke 14 letům vězení, ztrátě majetku a pokutě ve výši 40 000 korun. 15. února 1955 byl ze zdravotních důvodů propuštěn poté, co jej bachař v Leopoldově zkopal tak, že z něj udělal invalidu. Před propuštěním musel ovšem podepsat dokument, že spadl ze schodů a že s ním bylo slušně zacházeno.\n\nOpravil a spravoval Březinův památník v Březinově ulici v Jaroměřicích a byl předsedou Společnosti Otokara Březiny. Ve vězení vydal na motácích samizdatový výbor z Březinova díla. Celý život byl propagátorem osobnosti a díla Otokara Březiny. Býval průvodcem v jeho jaroměřickém muzeu, pravidelně přispíval do Bulletinu Společnosti Otokara Březiny.\n\n"}
{"id": "304762", "url": "https://cs.wikipedia.org/wiki?curid=304762", "title": "Zelenivky", "text": "Zelenivky\n\nZelenivka (\"Chlorophyceae\") je velká třída převážně sladkovodních zelených řas; odhadem obsahuje asi 500 rodů a 3000 druhů.\n\nJsou velice různorodou skupinou zahrnující jednobuněčné bičíkaté řasy a řasy s kapsální a kokální stélkou, řasy tvořící kolonie, tzv. cenobia, i mnohobuněčné řasy tvořící trichální až heterotrichální stélky.\n\nVegetativní buňky jsou většinou jednojaderné, nebičíkaté buňky mají pevnou buněčnou stěnu, tvořenou většinou polysacharidy, u některých chlamydomonád glykoproteiny, u kokálních řas buněčnou stěnu tvoří sporopolenin. Diploidní fází je pouze zygota, jinak jsou haploidní. Bičíkatá stadia jsou nahá. Mají chlorofyl a, b a betakaroten.\n\nRozmnožování je jak nepohlavní, schizotomií u bičíkovců, dále pomocí bičíkatých zoospor, pomocí autospor nebo aplanospor, řasy tvořící cenobia se množí dceřinými koloniemi. Pohlavní rozmnožování zelenivek využívá izogamii a anizogamii, řasy z řádu \"Oedogoniales\" se množí oogamií.\n\nZelenivky mají mnoho společných znaků s vyššími rostlinami: mají asymetrické bičíkaté buňky, jejich jaderná membrána se při mitoze rozpadá a obsahují fytochromy, flavonoidy a chemické prekurzory kutikuly.\n\nBývá uznáváno devět řádů:\n\nTřída je rozlišovaná především na základě ultrastrukturárlní morfologie. Její CW a DO klady jsou například definovány na základě uspořádání kořenů jejich bičíku. Zástupci CW kladu (např. \"Chlamydomonadales\") mají kořeny pootočeny po směru hodinových ručiček. Zástupci DO kladu \"directly opposed\" (např. \"Sphaeropleales\") je pootočené nemají.\n\n"}
{"id": "304763", "url": "https://cs.wikipedia.org/wiki?curid=304763", "title": "Spájivky", "text": "Spájivky\n\nSpájivky, též spájivé řasy (\"Zygnematophyceae\", \"Conjugatophyceae\") jsou sladkovodní zelené řasy.\n\nBuňka spájivek má silnou buněčnou stěnu, jedno jádro a jeden nebo dva mohutné chloroplasty. Mají chlorofyl a, b a betakaroten. Většinou tvoří vláknité, nevětvené trichální a kokální stélky, výjimkou jsou krásivky, které jsou jednobuněčné. Nikdy netvoří bičíkaté buňky.\n\nPro spájivky je typický způsob pohlavního rozmnožování, tzv. \"konjugace\", neboli \"spájení\". Při konjugaci splývají celé protoplasty, které se chovají jako isogamety. Po splynutí a následné karyogamii vzniká silnostěná zygota s inkrustovanou buněčnou stěnou, která vyklíčí po uplynutí klidového období.\nU vláknitých spájivek konjuguje sousední buňky jednoho vlákna i buňky různých vláken navzájem, jednobuněčné druhy konjugují ve vytvořeném slizu.\n\nKonjugace se odehrává až na konci vegetačního období, mnohem častějším způsobem rozmnožování je nepohlavní dělení (jednobuněčné) a rozpad stélky.\n\nSpájivky žijí ve sladkých, mírně kyselých vodách, jen málo druhů je součástí fytoplanktonu.\n\nSpájivky jako celek jsou monofyletická skupina. Dnes se dělí zpravidla na dva řády, \"Desmidiales\" a \"Zygnematales\", a šest čeledí:\n\nTřída: \"Zygnematophyceae\" (syn. \"Conjugatophyceae\") – spájivky\n\nZ řádů jsou monofyletickou skupinou jsou pouze \"Desmidiales\"; \"Zygnematales\" jsou parafyletickou skupinou – \"Desmidiales\" se patrně odvětvují uvnitř jedné z jejich fylogenetických větví. Vztahy mezi čeleděmi nejsou dosud zcela vyjasněné. Čeledi \"Mesotaeniaceae\" a \"Zygnemataceae\" se z pohledu nových analýz nejeví jako přirozené. Přirozenou by mohla být pouze větev \"Zygnemataceae\" zahrnující šroubatky (\"Spirogyra\"). Současné představy o příbuznosti lze zobrazit následujícím fylogenetickým stromem:\n\n"}
{"id": "304765", "url": "https://cs.wikipedia.org/wiki?curid=304765", "title": "Parožnatky", "text": "Parožnatky\n\nParožnatky (\"Charophyceae\" Rabenhorst, 1863) jsou nejsložitější zelené řasy a patrně nejbližší příbuzní vyšších zelených rostlin. Jejich předky nacházíme v sedimentech 350 milionů let starých.\n\nParožnatky mají až 1 metr dlouhé pletivné stélky, se zřetelně rozlišitelnými dlouhými článkovanými buňkami a krátkými buňkami uzlin, ze kterých přeslenovitě vyrůstají boční větve. K podkladu jsou přichyceny pomocí rhizoidů. Celá rostlina připomíná přesličky.\nBuněčná stěna parožnatek je často inkrustována uhličitanem vápenatým. V chloroplastech obsahují fotosyntetická barviva a, b a betakaroten. Primárním produktem fotosyntézy je škrob (někdy i oleje). Mitóza je otevřená.\n\nNepohlavní rozmnožování probíhá fragmentací stélky, odnožováním a tvorbou rozmnožovacích tělísek, která jsou mezi rhizoidy. Netvoří se zoospory.\n\nPohlavní rozmnožování se děje oogamií. Gametangia se vyvíjejí v místech větvení postranních větévek, jednotlivé druhy jsou jednodomé nebo dvoudomé.\nV kulovitých oranžově zbarvených antheridiích, se tvoří asymetrické, dvoubičíkaté spermatozoidy. V oogoniu vzniká oosféra se svým obalem, zvaným sporostegium s temenní korunkou z 5 nebo 10 buněk. Po celém oogoniu jsou šroubovitě uspořádaná sterilní vlákna. Po oplození vzniká z vaječné buňky zygota s pevnou stěnou, na její stavbě se podílejí i šroubovitě uspořádaná jalová vlákna. Zygota srůstem se sporosteigem dává vznik sporokarpu (tmavočervený). Z něj pak po období klidu vyrůstá tzv. prochara, mladá rostlinka podobná prvoklíčku mechorostů. Prochara má dvě vlákna, jedno z nich je pozitivně geotropické a následně se rozrůstá v rhizoidy. Druhé vlákno je vzpřímené, fototropické, a později jeho vrcholová buňka oddělí první přeslen bočních větví.\n\nParožnatky rostou ve sladkých, čistých, mělkých, stojatých i mírně tekoucích vodách na písčitých nebo bahnitých dnech, na kterých vytvářejí rozsáhlé porosty. V moři zcela chybí, rostou ale v brakických vodách a slaných vnitrozemských vodách. Jsou citlivé na zvýšenou koncentraci minerálních hnojiv a díky splachům z polí mizí rychle z přírody.\nUchovávají se v sedimentech a jejich zvápenatělé stélky se podílely na vzniku minerálu travertinu.\n\n\"Charophyceae sensu stricto\" jsou blízce příbuzné poměrně jednoduchým kokálním řasám z třídy \"Klebsormidiophyceae\", s nimiž mají shodný průběh mitózy a morfologii spermatozoidů. V některých systémech se proto tyto řasy řadí rovněž mezi parožnatky, a to na úroveň řádů. \"Charophyceae s. s.\" se tak stává řádem \"Charales\".\n\n\n"}
{"id": "304771", "url": "https://cs.wikipedia.org/wiki?curid=304771", "title": "Krém na boty", "text": "Krém na boty\n\nKrém na boty je obvykle vosková pasta nebo krém, používá se na kožené boty, aby zářily, byly vodotěsné, obnovily svůj vzhled a dále také k tomu, aby došlo k prodloužení jejich životnosti.\n\nRůzné substance byly používány jako krém na boty po stovky let, začínalo se přirozenými substancemi, takovými jako je vosk. Moderní lesky a krémy byly představeny na začátku 20. století, některé produkty jako Kiwi (1906) se ještě používají i dnes.\n\nDnes je krém na boty obvykle vyroben ze směsi syntetických hmot, včetně nafty, terpentýnu, barev a gumy. Při jejich výrobě jsou využívány moderní chemické inženýrské procesy. Krém na boty může být i jedovatý.\n\nJako náhražkový krém na boty se kdysi běžně používala například Indulona, což je původně ochranný mastný krém určený pro lidskou pokožku.\n\n"}
{"id": "304772", "url": "https://cs.wikipedia.org/wiki?curid=304772", "title": "Teplotní valence", "text": "Teplotní valence\n\nTeplotní valence je rozsah teplot, v nichž je daný organismus schopen žít. Pro každý organismus je teplotní valence individuální. Když je trvaleji překročena hranice teploty, organismus zpravidla hyne. Rozlišujeme organismy s úzkou teplotní valencí a širokou teplotní valencí:\n"}
{"id": "304773", "url": "https://cs.wikipedia.org/wiki?curid=304773", "title": "Jan Hudec", "text": "Jan Hudec\n\nJan Hudec (* 19. srpna 1981 Šumperk) je bývalý kanadsko-český alpský lyžař.\n\nJeho otec Jan se stal mistrem Československa ve sjezdovém lyžování, matka se věnovala běhu na lyžích. Na českém území žil pouze 10 měsíců. Jeho rodiče se totiž rozhodli pro emigraci z Československa a ideální příležitost se naskytla při dovolené v Jugoslávii. Hudcovi se s desetiměsíčním synem dostali na plachetnici podél pobřeží až do Itálie, odkud se pak přesunuli do Německa. Zde žili čtyři roky, když se rozhodli pro definitivní odjezd do Kanady. Po přesunu do Calgary se malý Jan mohl pustit do pilování základních lyžařských prvků, protože se jeho otec v zemi javorového listu stal trenérem jednoho místního týmu. V roce 1989 se manželům Hudcovým narodil druhý syn, Phil. O čtyři roky později oba přijali nabídku pracovat ve středisku Banff pro Mountain Ski Academy, což byla obrovská příležitost i pro oba syny. Jan zde strávil téměř deset let jako student a zároveň nadějný lyžař.\n\nOd roku 1999 byl Jan členem kanadského národního týmu. Na MS 2007 do Švédska neodjížděl s příliš vysokými ambicemi. Jeho nejlepším dosavadním výsledkem v závodech světového poháru bylo sedmé místo z listopadu 2004. To se mu podařilo vyrovnat hned v prvním startu na šampionátu, kdy se v Super-G umístil na sedmé pozici. O pět dnů později se kanadský reprezentant postavil na start sjezdu a šokoval lyžařský svět druhým nejrychlejším časem, takže převzal stříbrnou medaili. Tento úspěch kanadského reprezentanta vzbudil zájem českých médií a mohl poskytovat rozhovory i v češtině. Prvního vítězství ve Světovém poháru se dočkal 24. listopadu 2007, kdy vyhrál v Lake Louise závod ve sjezdu.\n\nDvakrát se v kanadském dresu zúčastnil zimních olympijských her. Ve Vancouveru 2010 se umístil na 24. místě v Super-G a na 25. místě ve sjezdu. Na ZOH 2014 v Soči získal bronzovou medaili v Super-G a ve sjezdu skončil na 21. příčce.\n\nS českými lyžaři, např. Ondřejem Bankem, často absolvoval přípravy na závody. V květnu 2016 neakceptoval podmínky pro start v další sezóně, které mu předložil kanadský lyžařský svaz, a po dohodě s českým svazem podal žádost o změnu reprezentace. Mezinárodní lyžařská federace jí vyhověla a Hudec se tak od podzimu 2016 zařadil mezi české reprezentanty.\n\nV českém týmu žádného většího úspěchu nedosáhl. Za Česko jednou startoval na světovém šapmionátu (2017, nejlépe 32. místo v sjezdu) a jednou na zimní olympiádě (Pchjongčchang 2018: sjezd – 45. místo, Super-G – nedokončil). Po sezóně 2017/2018 ukončil sportovní kariéru.\n\nJan Hudec žil v Kanadě v Calgary. Se svou ženou Crystal má syna Eliáše. Mezi jeho největší koníčky mimo lyžování patří auta a motocykly. Bratr Phil se úspěšně věnuje lyžování ve volném terénu a skikrosu.\n\n"}
{"id": "304776", "url": "https://cs.wikipedia.org/wiki?curid=304776", "title": "Eudaimonismus", "text": "Eudaimonismus\n\nEudaimonismus (řecká předpona eu- znamená dobro) je filosoficko-etický koncept, který hlásá, že štěstí je nejvyšší hodnotou a účelem lidstva. Etymologicky je odvozený od řeckého slova eudaimonia (ευδαιμονία), které by se dalo definovat jako stav, kdy člověku jeho vnitřní hlas přitakává, kdy má hřejivý, blahý pocit, že jedná v souladu se svým svědomím. V přeneseném slova smyslu pak eudaimonia znamená jakékoli vnitřní blaho, duševní slast, na rozdíl od \"hédoné\" - tělesných rozkoší. Eudaimonismus je názor, postoj, životní strategie, který sleduje jako cíl dosáhnout vnitřního blaha. Může jít o zjemnělý \"hédonismus\", ale může také jít o takové ušlechtilé jednání, které bude mít za následek hřejivý pocit čistého svědomí. Štěstí v souvislosti s eudaimonií není chápáno jako příznivá náhoda, ale pocit vnitřního vyrovnání, duševního klidu, blaha, ataraxie.\n\nEudaimonismus zastával Démokritos, Sókratés, Aristotelés, představitelé francouzského materialismu 18. století.\n\nEudaimonismus se vyskytuje v helénismu a buddhistickém popisu motivu a účelu živých bytostí. Nemá mnoho společného s morálitou, protože je rovině subjektivní materiální, hypotetické a heteronomní motivace. Naopak, v některých případech může být prioritizace vyhledávání a dosahování eudaimonie interpretováno jako apatické až sobecké.\n\n\n"}
{"id": "304778", "url": "https://cs.wikipedia.org/wiki?curid=304778", "title": "Pražský literární dům autorů německého jazyka", "text": "Pražský literární dům autorů německého jazyka\n\nPražský literární dům autorů německého jazyka je nadační fond, který usiluje o přiblížení a zachování tradice německy psané literatury z Čech, Moravy a Slezska. Připomíná nejen takzvanou pražskou německou literaturu (z období let 1890–1939/45), ale poukazuje i na současnou tvorbu německy píšících literátů pocházejících z území dnešní ČR.\n\nU zrodu Pražského literárního domu stála poslední pražská německy píšící spisovatelka Lenka Reinerová, která chtěla pro příští generace uchovat odkaz spisovatelů „pražského kruhu“, v němž se scházeli Franz Kafka, Max Brod, Egon Erwin Kisch a další velcí pražští rodáci, převážně židovského původu. Její vizí bylo muzeum pražské německy psané literatury, které by připomínalo Prahu jako literární křižovatku evropských kultur. Z politických důvodů se jí však v socialistickém Československu tuto představu, jejíž kořeny sahají až do šedesátých let dvacátého století, zprvu nepodařilo uskutečnit.\n\nPražský literární dům autorů německého jazyka byl založen až roku 2004 jako nadační fond z podnětu spisovatelky a čestné občanky Prahy Lenky Reinerové, někdejšího velvyslance České republiky v Berlíně Františka Černého a předsedy Společnosti Franze Kafky prof. Kurta Krolopa. Od roku 2008 sídlí v Praze na adrese Ječná 11, Praha 2.\n\nCílem Pražského literárního domu je oživovat kulturní dědictví německy psané literatury na českém území a prezentovat Prahu jako tradiční místo setkávání a prolínání české, německé a židovské kultury. Shromažďuje a rozšiřuje poznatky o životě a díle německy píšících autorů různých oblastí dnešní ČR se zvláštním zřetelem na tzv. \"pražský kruh\". Připomíná nejen pražskou německou literaturu z pera R. M. Rilka, F. Werfela, E. E. Kische, P. Leppina, G. Meyrinka, ale i tvorbu dalších, méně známých osobností. Podporuje poznávání a studium historie německojazyčné menšiny na území dnešní ČR.\n\nSoudobým spisovatelům a překladatelům z Česka i ze zahraničí uděluje Pražský literární dům mezinárodní tvůrčí pobytová stipendia a zajišťuje pravidelné výměnné pobyty.\n\nPražský literární dům v současné době vlastní knižní fond čítající přes 1000 svazků primární a sekundární německy psané literatury z Čech a Moravy, který byl v září 2007 registrován u MKČR jako základní knihovna se speciálním fondem. Obsahově se jedná o díla německých autorů z českých zemí, sekundární literaturu a o historické svazky s vazbou na česko-německé vztahy. Jde o unikátní, neustále se rozšiřující sbírku, jejíž základ tvoří velkorysý dar paní Katheriny Holzheuer. Od roku 2009 Pražský literární dům spravuje soukromou knihovnu Lenky Reinerové.\n\nLiterární dům pravidelně organizuje autorská čtení, besedy se spisovateli, workshopy, odborné přednášky, prezentace nově vydávaných knih či vzpomínkové literární a diskusní večery, ale i konference, sympozia a výstavy. Tyto literární akce umožňují oslovit širokou veřejnost. Zaměřují se na všechny věkové skupiny, zvláštní pozornost je věnována také dětem a mládeži – literární dům pořádá dílny tvůrčího psaní se spisovateli, recitační soutěže v němčině, soutěž v tvůrčím psaní apod. Pražský literární dům nabízí též literární programy pro školy a skupiny.\n\nV září Pražský literární dům každoročně pořádá mezinárodní open air literární festival \"Literatura v parku\", který se tradičně koná v pražském parku Stromovka. Na festivalu vystupují a ze svých knih předčítají jak čeští, tak i němečtí, rakouští či švýcarští autoři a v programu je zastoupena próza, poezie i literatura pro děti. V roce 2016 se uskuteční již šestý ročník.\n\nV roce 2008 inicioval Pražský literární dům autorů německého jazyka projekt Kulturní krajina, jehož cílem bylo vytvořit interaktivní mapu kulturních institucí, jež působí v ČR i v zahraničí a zabývají se péčí o německé kulturní dědictví z českého území. Tato platforma usnadňuje přístup k informacím a otevírá cestu pro další spolupráci. Je dostupná na webových stránkách literárního domu.\n\nV září 2012 byla v Pražském literárním domě autorů německého jazyka díky finanční podpoře ministerstva zahraničí SRN slavnostně otevřena interaktivní expozice Kabinet pražské německé literatury, která odkrývá souvislosti jednoho z nejvýznamnějších souborů literárních děl v německém jazyce, který vznikal mimo ucelenou německou jazykovou oblast, zejména mezi lety 1890–1939. Pod heslem \"Literatura do ruky\" se mohou návštěvníci seznámit se starými fotografiemi, vzácnými tisky a předměty, jichž se dotýkali sami autoři.\n\nDíky PLD bylo odhaleno několik pamětních desek významných osobností. V roce 2009 organizoval PLD a nakladatelství Labyrint odhalení pamětní desky in memoriam Lenky Reinerové na domě v ulici Plzeňská 129 v Praze 5, kde bydlela v posledních deseti letech svého života. Deska byla odhalena za účasti představitelů městské části Praha 5 dne 27. června 2009.\n\nDne 7.12. 2011 byla za spolupráce PLD, Společnosti Mariny Cvětajevové a podpory Magistrátu hlavního města Prahy odhalena pamětní deska a busta velkého pražského rodáka Rainera Marii Rilka na domě někdejší německé školy v ulici Na Příkopě 16, kterou autor navštěvoval.\n\nPLD se také zasloužil o pamětní desku německého židovského básníka Louise Fürnberga, která byla ministrem kultury Danielem Hermanem odhalena dne 26.5.2015 na domě č. 94 v ulici Milady Horákové v Praze 7. Slavnostnímu aktu byli kromě členů básníkovy rodiny přítomni příslušníci diplomatické veřejnosti.\n\nOd roku 2007 udělil Pražský literární dům tvůrčí pobytová stipendia těmto autorkám a autorům:\n\nNadační fond PLD má dva orgány – správní radu a dozorčí radu.\n\nČlenové správní rady:\n\nČlenové dozorčí rady:\n\nředitel Pražského literárního domu – David Stecher\n\nprogramová vedoucí - Dr. phil. Barbora Šrámková\n\n\n"}
{"id": "304780", "url": "https://cs.wikipedia.org/wiki?curid=304780", "title": "FN MAG", "text": "FN MAG\n\nFN MAG je kulomet belgické výroby ráže 7,62 × 51 mm NATO. Zkratka FN odkazuje na výrobce, \"Fabrique Nationale\", MAG je zkratka pro \"Mitrailleuse d'Appui General\" („kulomet pro obecné využití“). MAG se vyrábí ve třech základních verzích, standardní pěchotní 60-20, ve verzi pro obrněná vozidla jako spřažený 60-40 a verzi pro letectvo 60-30. MAG byl vyvinut v 50. letech a je rozšířen ve více než 70 zemích světa. Licenčně je pak vyráběn ve Spojených státech amerických, Egyptě, Indii, Singapuru, Tchaj-wanu, Argentině a Velké Británii.\n\nTento kulomet je tzv. „univerzální“. To znamená, že je použitelný s ramenní opěrkou a lehkou dvojnožkou jako lehký kulomet, nebo s těžkou trojnožkou a těžší hlavní v pevném palebném postavení jako těžký kulomet. Vyniká robustní konstrukcí a pro svou spolehlivost se stal oblíbeným u příslušníků mnoha armád světa. MAG využívá obvyklého systému na principu odběru prachových plynů z hlavně. Kulomet se vyrábí s žebrovanou i hladkou hlavní a šikmou pistolovou pažbičkou.\n\nBritská armáda používá modifikovaný kulomet pod označením L7 General Purpose Machine-Gun (GPMG) v několika variantách. Základní verze L7 A1 má pistolovou rukojeť a pažbu. Současná standardní verze L7 A2 má úchyty pro připevnění schránky s padesátinábojovým pásem. L8 A1 je tankový kulomet vybavený elektrickým odpalováním. L 19 je verze s těžkou hlavní. L 20 má upínací zařízení pro montáž na vrtulníky. L 37 je verze pro obrněná vozidla se sklopnou pažbičkou a může být doplněna standardní spouští, dvojnožkou a ramenní opěrkou.\n\n\n\n\n"}
{"id": "304787", "url": "https://cs.wikipedia.org/wiki?curid=304787", "title": "IMI Negev", "text": "IMI Negev\n\nIMI Negev je kulomet izraelské výroby ráže 5,56 × 45 mm NATO, vyráběný firmou Israel Military Industries Ltd. (dnes Israel Weapon Industries) jako náhrada pěchotního kulometu Galil ARM (assault rifle and machine gun) stejné ráže. Vývoj zbraně započal již v roce 1985, od devadesátých let je kulomet nasazen v jednotkách Izraelských obranných sil. Kromě Izraele jej využívají ještě armády Estonska, Kolumbie, Thajska a policejní sbory Kostariky.\n\n"}
{"id": "304788", "url": "https://cs.wikipedia.org/wiki?curid=304788", "title": "Kondor havranovitý", "text": "Kondor havranovitý\n\nKondor havranovitý (\"Coragyps atratus\") je velký, měřící 58-68 cm, zcela černý pták s krátkými širokými křídly a krátkým širokým ocasem. Křídla drží horizontálně, celkem často vylétá do výše v těsných kruzích. Hlava je šedá, nohy bledší. Pohlaví jsou si podobná. Příležitostně se ozývá chrochtáním a syčením.\n"}
{"id": "304791", "url": "https://cs.wikipedia.org/wiki?curid=304791", "title": "Sedmé nebe (seriál)", "text": "Sedmé nebe (seriál)\n\nSedmé nebe (v anglickém originále 7th Heaven) je americký dramatický televizní seriál, jehož autorkou je Brenda Hampton. Premiérově byl vysílán v letech 1996–2007, zpočátku na stanici The WB, následně na The CW (od 2006). Celkově bylo natočeno 243 dílů v jedenácti řadách.\n\nSeriál sleduje život křesťanské rodiny Camdenových, žijící ve fiktivním kalifornském městečku Glenoak. Otec Eric, působící jako místní reverend, a jeho žena Annie, matka v domácnosti, se potýkají s pěti (po narození dvojčat se sedmi) dětmi nejrůznějšího věku.\n\nAmerická Parents Television Council (Rodičovská rada pro televizní vysílání) pravidelně uváděla \"Sedmé nebe\" mezi nejlepšími seriály vhodnými pro rodinu.\n\nNa stanici The WB se v letech 1998–2006 jednalo o nejsledovanější seriál, každý díl sledovalo v průměru 5,2–7,6 milionů diváků. Po zrušení kanálu v roce 2006 a vzniku nové stanice The CW sledovanost poslední řady \"Sedmého nebe\" poklesla na průměr 3,3 milionu diváků.\n\nSeriál byl v roce 1997 nominován na cenu Emmy v kategorii Nejlepší výprava. Kromě toho získal v průběhu let 19 různých cen.\n\n"}
{"id": "304794", "url": "https://cs.wikipedia.org/wiki?curid=304794", "title": "Duben 2008", "text": "Duben 2008\n\n"}
{"id": "304796", "url": "https://cs.wikipedia.org/wiki?curid=304796", "title": "Václav Fischer", "text": "Václav Fischer\n\nVáclav Fischer (* 22. června 1954, Praha) je německo-český podnikatel v cestovním ruchu, který roku 1978 emigroval z Československa a usadil se v Německu. Byl zakladatelem a majitelem cestovní kanceláře \"Fischer Reisen\" a letecké společnosti \"Fischer Air\". V letech 1999-2002 byl nestranickým senátorem Parlamentu České republiky.\n\nNarodil se v Praze – Karlíně. Vystudoval Gymnázium Jana Nerudy a vnitřní obchod na Vysoké škole ekonomické (1978). V den své promoce, 13. listopadu 1978 odešel z ČSSR do Švýcarska a později do Německa. Jeho první německou zastávkou byl Západní Berlín. Zde také získal ve studentské cestovní kanceláři ARTU REISEN svoji první práci. Po roce se přestěhoval do Hamburku a pracoval v lodní společnosti TT Linie a později v exkluzivní cestovní agentuře World in Travel. V roce 1980 založil v Hamburku cestovní kancelář \"Fischer Reisen\".\n\nSametová revoluce zastihla Václava Fischera na Kanárských ostrovech. Přes varování svých společníků, spolupracovníků a přátel začal zvažovat svoji obchodní činnost ve Střední Evropě a od roku 1990 zde začal prodávat zájezdy. Zároveň však rozvíjel činnost německé Fischer Reisen, která se rozšířila i na území bývalé NDR, nabízela své zájezdy s odletem ze 14 německých letišť a v polovině devadesátých let připravovala každoročně dovolenou pro půl milionu klientů. O rostoucí FISCHER REISEN se začala zajímat konkurence, Václav Fischer v důvěrných jednáních v letech 1996 a 1997 zařídil převzetí svojí cestovní kanceláře nově vzniklým uskupením C und N Turistik, patřící do struktur mezinárodních koncernů. Prodejem získané finanční prostředky investoval do nákupu letadel k vlastní aerolinii Fischer Air a do dalšího rozvoje svých firem v ČR (vydavatelství \"Fischer\", \"Fischer Collection\") a do expanze na Slovensko, do Maďarska a Polska. Největší část finančních prostředků investoval Václav Fischer do nákupu nových letadel typu Boeing 737-300, které provozovala jeho letecká společnost Fischer Air.\n\nV srpnu 1999 jednoznačně zvítězil v prvním kole doplňovacích voleb do Senátu (71,24 % hlasů) za obvod Praha 1 a stal se prvním nezávislým senátorem Parlamentu České republiky.. Předvolební kampaň poznamenaly mimo jiné billboardy s nápisem \"\"Homosexuál v Senátu? Proč ne. Václav Fischer do Senátu. Čtyřprocentní menšina\"\", na něž Fischer v rozhovoru pro MF Dnes reagoval: \"\"Moje orientace je bohatší. Můj život doprovodilo mnoho žen a také několik mužů a já jsem se tím nikdy netajil.\"\" V Senátu pracoval Václav Fischer ve Výboru pro evropskou integraci. Po skončení svého tříletého mandátu senátora v roce 2002 z politiky odešel.\n\nCelou první dekádu nového století jeho podnikání doprovázely v České republice velmi podivné okolnosti. Dodnes je Václav Fischer přesvědčen,že události vedoucí ke ztrátě firem v ČR byly připraveny a jejich jediným smyslem bylo – dle jeho slov – připravit jej o výsledky jeho dlouholeté usilovné práce v Německu. V roce 2003 byla na jeho společnosti \"Cestovní kancelář Fischer, a.s.\", \"Fischer, s. r. o.\" a \"Fischer Air\" vyhlášena exekuce, která se týkala i osobního majetku Václava Fischera. Byl nucen svoje firmy prodat. Fischer se řadu let domáhal a doposud domáhá svých nároků soudní cestou. Bojuje zejména o odškodnění za letadla, která byla po dlouhá léta zadržována na pražském letišti a později zašantročena do Afriky. Domáhá se však také navrácení svých českých firem a to zejména společnosti \"Cestovní kancelář Fischer,a.s.\".\n\n5. ledna 2005 se vzdal českého občanství, které získal v roce 1991 a ponechal si jen německé, které má od roku 1984.\n\nV roce 2008 působil Fischer jako ředitel leasingové firmy Aircraft leasing Meier&Fischer (AMF) v Hamburku a byl také obchodním a marketingovým ředitelem německé Tomi Tour GmbH, která 17. července 2009 vyhlásila bankrot v české cestovní kanceláři Tomi Tour s. r. o. Dle vlastních slov je Václav Fischer přesvědčen o tom, že Tomi Tour byla od podzimu 2008 systematicky mediálně a finančně poškozována stejnou skupinou lidí, která v roce 2003 nepřátelsky ovládla jeho firemní skupinu Fischer.\n\nSvoji činnost pak rozvíjí v Německu. Od května 2010 do prosince 2012 se podílel na provozu tradičních českých restaurantů pod značkou Zlatá Praha v Berlíně. Od roku 2011 spolupracuje Václav Fischer se společností Student Agency a nabízí klientům v Německu, Rakousku a Švýcarsku pobyty v České republice. Jeho německá firma Fischer Reisen zastupuje též řadu významných cestovních kanceláří a připravuje také nový projekt leteckých zájezdů. Václav Fischer se opět zabývá podnikáním v letecké dopravě a poradenstvím v cestovním ruchu. V Hamburku se Václav Fischer věnuje řízení společnosti A.M.F. Aircraftleasing Meier & Fischer GmbH & Co. KG, která mu z 87,5 % patří. Tato společnost zakoupila v roce 1997 dva nové letouny typu Boeing 737-300 za 76 milionů USD. Po letech úspěšného provozování leteckou společností Fischer Air, byla letadla v České republice neoprávněně zadržována a později prodána za nepřiměřeně nízkou cenu 2 milionů USD. A.M.F. se žalobou podanou na Českou republiku domáhá odškodnění za svoji v ČR zničenou investici. V roce 2016 zahájila Fischerova A.M.F. mezinárodní investiční arbitráž proti České republice taktéž ve věci neochráněné investice do letadel.\n\n\n"}
{"id": "304798", "url": "https://cs.wikipedia.org/wiki?curid=304798", "title": "Petr Fiala (malíř)", "text": "Petr Fiala (malíř)\n\nPetr Fiala (* 21. října 1969, České Budějovice) je český malíř a grafik. \n\nV letech 1995 až 2002 studoval na AVU Praha, kde od roku 2002 působí jako asistent. Jeho volná tvorba navazuje na tradiční evropskou i českou malbu. Obrazové příběhy, které vytváří, často nejsou zakotveny v prostoru ani času, nesnaží se reagovat na aktuální společenské dění. Směřuje k nadčasovosti a intimitě. Poodhaluje skrytá zákoutí přírody, tajemství života. \n\n\n"}
{"id": "304800", "url": "https://cs.wikipedia.org/wiki?curid=304800", "title": "Třetí bitva o Charkov", "text": "Třetí bitva o Charkov\n\nTřetí bitva o Charkov byla jedna z bitev druhé světové války. Po ruském vítězství u Stalingradu v únoru 1943 byla německá armáda na jižním úseku fronty a v celém Sovětském svazu otřesena a donucena ustoupit. Jednotky německých armád byly v oblasti Donu a Kalače vystaveny silným útokům Rudé armády. Hrozilo závažné nebezpečí, že síly v sektoru stepí na západ od Stalingradu budou vzaty do ohromných kleští a bude vytvořen \"superstalingrad\". Bitva byla posledním velkým vítězstvím Němců na východní frontě. \n\nVrchním velitelem německých armád v prostoru jižní fronty byl polní maršál Erich von Manstein. Je považován za jednoho z nejbrilantnějších německých vojevůdců v průběhu druhé světové války. Po porážce u Stalingradu řídil ústupové boje německých armád a rozhodl vyklidit město Charkov. Sovětské velení doufalo, že má nad nepřítelem velkou převahu a zahájilo ofenzívu s cílem zničit německé jednotky v celé šíři jižní fronty.\n\nSovětské jednotky zahájily útok směrem přes Charkov s cílem definitivně porazit armády skupiny armád Jih. Manstein, který takticky ustoupil z Charkova, doufal, že sovětské velení bude postupovat a nechá nekryté zadní linie. Tento předpoklad plně vyšel a Sověti povzbuzeni úspěchy začali německé armády pronásledovat bez jištění týlu. Tohoto Manstein využil a podnikl drtivý protiútok, který nejen zastavil sovětský postup, ale dobyl zpět město Charkov. Proto se také tato operace nazývá Třetí bitva o Charkov.\n\nZ taktického hlediska dosáhl Manstein stabilizace jižního úseku fronty až do léta 1943, kdy byly německé armády znovu poraženy v bitvě u Kurska. Mansteinova ofenzíva byla skvělým příkladem toho, jak lze úspěšně vést protiútok proti roztaženým silám protivníka. Stejně jako Němci doplatili v roce 1941 na překročení vlastních možností zejména v logistice při Operaci Tajfun, tak i SSSR se nechal vtáhnout hluboko na území východní Ukrajiny, aniž by byl schopen úměrně tomu zajistit zabezpečení vlastních armád.\n\nSkupina armád Jih - Erich von Manstein\n"}
{"id": "304801", "url": "https://cs.wikipedia.org/wiki?curid=304801", "title": "Ferdinand Daučík", "text": "Ferdinand Daučík\n\nFerdinand Daučík (30. května 1910, Šahy – 14. listopadu 1986, Alcalá de Henares) byl slovenský fotbalista a trenér. Jeho mladší bratr Karol Daučík byl významným chemikem a rovněž prvoligovým fotbalistou. Byl rychlý, důrazný a technický obránce. V roce 2017 o něm vyšla kniha Útěk na lavičku Barcelony, kterou napsal Mojmír Staško.\nFotbal začal hrát na Slovensku v klubu Šahy, následně se ještě v mládežnickém věku dostal přes Komárno až do 1. ČsŠK Bratislava (dnešní Slovan). Bratislavskému klubu pomohl do nejvyšší ligy.\n\nV roce 1935 přestoupil do pražské Slavie, kde se stal jedném z klíčových hráčů následujících sezon. Odehrál 231 zápasů a získal 3 tituly mistra ligy (1935, 1937 a 1940). Největšího úspěchu však dosáhl v roce 1938, kdy coby kapitán zvedl nad hlavu Středoevropský pohár.\nByl celkově třetím slovenským fotbalistou, který hrál v československé reprezentaci. Nastoupil celkem do patnácti zápasů a zahrál si na dvou mistrovství světa. Na MS 1934 získal stříbrnou medaili a na MS 1938 skončil s Československem ve čtvrtfinále.\n\nV roce 1942 musel na pokyn orgánů opustit Protektorát Čechy a Morava, a tak se vrátil zpět do Bratislavy. Tam hrál jako hráč a postupně se stal i trenérem mužstva.\n\nPo skončení 2. světové války byl velmi aktivní ve spolupráci českých a slovenských zápasů. Zorganizoval několik přátelských utkání mezi Slavií a dnešním Slovanem.\n\nPo ukončení hráčské kariéry se stal trenérem Slovanu Bratislava. Krátce vedl československou reprezentaci.\n\nPo nástupu komunistů v roce 1948 se stal nepohodlnou osobou, zavčasu však s rodinou emigroval. V zahraničí se postupně dostal až do Španělska, kde začal novou trenérskou kariéru. V roce 1950 se stal trenérem slavné Barcelony a následující desetiletí trénoval celou řadu klubů z Pyrenejského poloostrova. Jmenovitě: Athletic Bilbao, Atlético Madrid, Real Zaragoza, FC Porto a dalších (viz infobox).\nJeho bratr Karol Daučík a syn Yanko Daučík hráli taktéž fotbal na nejvyšší úrovni.\n\n"}
{"id": "304802", "url": "https://cs.wikipedia.org/wiki?curid=304802", "title": "Sedm nebes", "text": "Sedm nebes\n\nMyšlenka, že existuje sedm nebes a nikoli pouze jedno, je součástí židovské tradice, odkud přešla do tradice křesťanské a islámské, i když součástí ani křesťanské věrouky, ani důležité tradice zvané apoštolská není.\n\nBěžně používáme sousloví \"„být v sedmém nebi“\", což znamená, že jsme vrcholně šťastni – a dává to smysl, protože sedmé nebe by mělo být říší nejvyšší dokonalosti, což je podle jistých představ místo, kde sídlí Bůh.\n\nTato myšlenka je velice stará, pochází z doby před 7000 lety, kdy v Mezopotámii vládla sumerská civilizace, jež zplodila babylonskou a chaldejskou kulturu, které zase naopak silně ovlivnily vývoj angelologie na Blízkém východě. Sedmička měla ve starověku význam úplnosti a dokonalosti. I v současnosti se této číslici přisuzuje, že přináší či znamená štěstí. Sedm nebes si lze představit jako řadu sedmi soustředných kruhů, v jejichž středu se nachází „náš“ vesmír.\n\nPodle kabalistického pojetí je však celá záležitost o něco složitější. Sedm nebí se týká sedmi sfér stvořeného světa nazývaného Beri'a, přičemž sedm nebí v tomto světě tvoří jakýsi soubor clon, skrze něž prochází božské světlo z vyššího světa Acilut, jenž odděluje stvořený svět od Ejn Sof. Skrze tento soubor clon sedmí nebí světa Beri'a proniká světlo ze světa Acilut do nižších světů – nejprve do světa Jecira a pak do světa Asija, v němž existuje náš hmotný vesmír. A protože pozemský člověk je spojením hmoty a toho, co označujeme za duchovní, může svými duchovními složkami pronikat i nebesy světa Beri'a. Zatímco do prvního beri'atického nebe může za určitých podmínek proniknout svým duchem i člověk, který se nezaobírá duchovními věcmi, do ostatních nebí mohou proniknout jen ti, kdo o to usilují nebo splňují specifické podmínky.\n\nSedm nebí je v rámci kabaly spojováno též s tzv. exilem \"Šechiny\" (Boží přítomnosti), neboť Adamův hřích měl způsobit odchod Šechiny ze země do prvního nebe, Kainův hřích měl přebývání Šechiny odsunout do druhého nebe, hřích Henochovy generace měl vyhnat Šechinu do třetího nebe a hříchy dalších generací měly Šechinu postupně vypudit až do nebe sedmého. Teprve až Abrahám započal cestu návratu Šechiny. Abrahámovo počínání totiž přitáhlo Šechinu ze sedmého nebe zpět do nebe šestého. Izákovy činy poté přitáhly Šechinu do pátého nebe, až nakonec Mojžíši v sedmé generaci po Abrahámovi se podařilo vrátit Šechinu na zemi, kde spočinula ve schráně smlouvy. Celému procesu vzdalování a přibližování Šechiny se nerozumí tak, že by se zmenšovala nebo zvětšovala Boží přítomnost na zemi, ale rozumí se tomu tak, že v jednotlivých generacích kolísá citlivost na Boží přítomnost ve světě, přičemž míra hříchu v životě toho kterého člověka nebo té které lidské generace úměrně oslabuje schopnost vnímání této přítomnosti.\n\nObecným hebrejským výrazem pro jakákoliv nebesa, ať už ta hmotná, nebo ta beri'atická, je slovo šamajim (שָׁמַיִם), které je vždy psáno v množném čísle a je zpravidla překládáno jako \"nebesa\". Etymologicky se slovo šamajim vykládá „jako složenina slov \"šam\" a \"majim\" (tam, kde je voda), či jako složenina \"eš\" a \"majim\" (oheň a voda)“.\n\nJe označováno talmudickým výrazem Vilon (וִילוֹן, překládáno též jako \"závoj, závěs, záclona\"), jenž pochází z latinského \"velum\" a odpovídá hebrejskému výrazu \"dok\" (דֹּק), jenž je použit v knize Izajáš. První nebe obsahuje vše v trojrozměrném universu; zahrnuje fyzickou úroveň bytí. Tuto sféru obývají všichni andělé vládnoucí hvězdám, planetám a přírodním silám (např. počasí). V roli planetárních vládců sem patří i čtyři velcí archandělé – Michael, Gabriel, Rafael a Uriel.\n\nV hebrejštině se označuje jako Rakia (רָקִיעַ, překládáno též jako \"klenba\"). Tato sféra je považována za prostor, kde hříšníci čekají na poslední soud. Uvězněni zde jsou i někteří z padlých andělů, včetně těch, kteří prý měli pokoutní vztahy s pozemskými ženami. Podle islámské tradice zde přebývá Ježíš Kristus a Jan Křtitel.\n\nHebrejsky se označuje jako Šechakim (שְׁחָקִים, překládáno též jako \"mračna, oblaka\"). V jižní polovině této sféry leží Rajská zahrada a Strom života, střežené třemi sty světelných andělů. Zde nebeské včely snášejí nebeský nektar nazývaný mana, který měl zachránit Izraelity při jejich putování pouští. V severní části Šechakim leží peklo se všemi svými hrůzami, což se může zdát podivné, ale je to v souladu s dávnou zmínkou o tom, že nebe a peklo leží těsně vedle sebe. O třetím nebi se zmiňuje apoštol Pavel v jedné ze svých epištol.\n\nHebrejsky je označováno jako Zevul (זְבוּל, překládáno též jako \"obydlí, obývání\"). Je domovem „nebeského Jeruzaléma“, posvátného chrámu a oltáře Božího.\n\nV hebrejštině je známo jako Ma'on (מָעוֹן, překládáno též jako \"obydlí, příbytek\"). Zde jsou drženi (podobně jako v druhém a třetím nebi) někteří z padlých andělů a to především Grigoriové neboli „Pozorovatelé“ – před pádem Strážci Věže čtyř směrů. Podle vize proroka Sofoniáše zde také přebývala skupina andělů zvaných Pánové, členů kůru Panstev.\n\nV hebrejštině se označuje jako Machon (מָכוֹן, překládáno též jako \"sídlo, základna\"). Zde jsou záznamy o veškerém dění na Zemi, o přírodních událostech i o skutcích všech jedinců. Prodlévá zde prý i sedm Fénixů a sedm cherubínů.\n\nHebrejsky se označuje jako Aravot (עֲרָבוֹת, překládáno též jako \"pustiny, pláně, stepi\"). Toto nebe je nejvyšší a nejdokonalejší ze všech nebes. Je příbytkem samotného Boha a nejvyšších řádů andělů, serafínů, cherubínů a trůnů. V této sféře prý dlí duchové ještě nenarozených bytostí. Prodlévá zde i andělský vládce Metatron.\n\n\n\n"}
{"id": "304804", "url": "https://cs.wikipedia.org/wiki?curid=304804", "title": "Ala (mytologie)", "text": "Ala (mytologie)\n\nAla (nebo \"hala\", mn. č. \"ale\") je mytologické stvoření ve slovanské mytologii. Písemně je zaznamenané v srbském, bulharském a slavomakedonském folklóru. Je démonem zlého počasí (například bouřka, kroupy, vichr nebo blesk), může pojídat děti, zkouší také pohltit Měsíc nebo Slunce, což (jak lidé věřili) by znamenalo konec světa. Východní Slované tomuto démonu říkali Baba Jaga.\n"}
{"id": "304805", "url": "https://cs.wikipedia.org/wiki?curid=304805", "title": "Vzduchové chlazení spalovacích motorů", "text": "Vzduchové chlazení spalovacích motorů\n\nVzduchové chlazení je způsob chlazení spalovacích motorů. Oproti kapalinovému chlazení má menší tepelnou setrvačnost, což je výhodné v extrémních teplotních podmínkách. Účelem chlazení je udržet provozní teplotu motoru (85–95 °C) a odvést přebytečné teplo, které není využito k mechanické práci ani není odvedeno výfukem. Jedná se o chlazení přímé (odvod tepla do okolí není zprostředkován jiným médiem).\n\nÚčelem je udržet provozní teplotu motoru. Pokud je teplota motoru vyšší (nedostatečné chlazení, přehřívá se), může docházet k vznícení směsi či paliva dříve, než je ideální. Způsobuje to rázy, nadměrné zatěžování klikového ústrojí, motor je hlučnější, klepe, dochází k přetěžování až degradaci mazacího oleje a může dojít (v lepším případě) k zastavení chodu motoru vlivem vymezení vůlí různou tepelnou roztažností dílů a neschopností oleje pokrýt zvýšené ztráty třením. V horším případě může být motor takto těžce poškozen či může dojít až k požáru. S rostoucí teplotou také klesá teoretická tepelná účinnost motoru (vizte Carnotův cyklus). \n\nPři přechlazení dochází ke kondenzaci paliva na stěnách válců a tím ke zředění oleje, později může dojít i k zadření motoru. U vznětových motorů se zvyšuje kouřivost. U vodou chlazených motorů je teplota motoru udržována v rozmezí 85–95 °C, u vzduchem chlazených motorů může být teplota vyšší (pracovní teplota motoru Tatra 148 se pohybuje kolem 160–180 °C).\n\nVzduchové chlazení funguje na principu přestupu tepla z motoru přímo do okolního vzduchu. Chladicí vzduch je v přímém kontaktu s motorem, jedná se o \"chlazení přímé\". Kvůli usnadnění přestupu tepla je motor obvykle opatřen žebrováním, které zvětšuje celkovou plochu chlazených částí. Žebrování bývá vyrobeno z materiálů s dobrou tepelnou vodivostí. \n\nPro vzduchové chlazení jsou hlava válce a válec, popř. další díly – např. olejová vana, opatřeny žebrováním. Žebrování zvětší povrch, který je ve styku se vzduchem, a tím usnadní odvod tepla do okolí. Používá se hliník a jeho slitiny, ocel, ve zvláštních případech i jiné materiály. Používají se i dvojkovové konstrukce – např. litinový válec s dobrými kluznými vlastnostmi pro styk s pístem s nalitou hliníkovou žebrovanou vnější částí. Proměnnou výškou žebrování po výšce a obvodu dílů se dosahuje více méně stejné pracovní teploty součásti. U motorů malých výkonů a u motocyklů s nezakrytým motorem nemusí být použito ventilátoru – takové chlazení se nazývá náporové. U větších či stabilních motorů se používá nucený oběh vzduchu – pomocí dmychadla, ventilátoru nebo ejektorové chlazení.\n\nU tohoto způsobu chlazení není řešena výměna chladicího vzduchu, počítá se s pohybem motoru, při kterém bude kolem chlazených míst proudit vzduch (například jízda motocyklu nebo let letadla). Nevýhodou je zvýšení aerodynamického odporu. Jedná se však o lehký, jednoduchý, levný a účinný druh chlazení, použitelný zejména u malých motocyklů a leteckých motorů. Problémem je možnost přehřátí motoru, pokud se vozidlo pohybuje pomalu a motor je zatížen (jízda do kopce) či možnost podchlazení, když se vozidlo pohybuje rychle a motor není zatížen. Maximální objemový výkon s náporovým chlazením je 74 kW/l.\nNucené chlazení je nezávislé na pohybu vozidla. Dělí se podle způsobu, jakým je vzduch veden motorem. \n\nVýměna chladicího vzduchu je řešena ventilátorem, umístěným na místě vstupu vzduchu do chladicího systému. Používá se hlavně u motorů velkých výkonů s více válci (nákladní vozy Tatra, Praga V3S poháněná polovinou motoru Tatra 111, ale také malých jednoduchých Trabant 500/600/601), zlepšení rovnoměrnosti chlazení se dociluje chladicím pláštěm, tvořeným soustavou plátů (z kovů či plastů), které rozdělují a směrují chladicí vzduch k jednotlivým válcům, popřípadě nestejnou výškou žebrování po obvodě součástí vzhledem k směru proudění chladicího vzduchu. Nevýhodou je příkon ventilátoru a větší váha oproti náporovému chlazení, díky regulaci však odpadají problémy náporového chlazení.\n\nOd přetlakového chlazení se liší pouze umístěním ventilátoru, který se nachází na výstupu vzduchu z chladicího prostoru. Ohřátý vzduch je tak vlastně odčerpáván z chladicího systému. Vzhledem k umístění ventilátoru na straně ohřátého vzduchu, musí tento transportovat větší objem nižší hustoty než v předešlém případě. Příkladem může být chlazení motoru vozů Tatra 603.\n\nPoužit stejný princip, jako u podtlakového způsobu chlazení, pouze s tím rozdílem, že na konci chladicího pláště je místo ventilátoru umístěn ejektor, do kterého ústí výfukové potrubí. Proud spalin strhává vzduch z chladicího pláště a odvádí difuzorem do ovzduší. Tento systém je však velice hlučný, proto se používal pouze u závodních vozů aby se eliminoval příkon ventilátoru a plný výkon motoru se mohl využít pro pohon vozu (na stejném principu funguje dyšna parních lokomotiv).\n\nOproti kapalinovému chlazení může být vzduchové chlazení lehčí, má jednodušší konstrukci a menší rozměry (proto se používá například u motorových pil, sekaček na trávu), nehrozí únik chladicí kapaliny. Je nenáročné na údržbu, v zimě nehrozí zamrznutí chladicí soustavy (prasknutí bloku motoru), v horku nabízí vyšší potenciál díky absenci omezujícího média zprostředkovávajícího přestup tepla (u vody limit varu 100 °C, ovlivnitelný mírně pouze přetlakem soustavy). Díky menší tepelné setrvačnosti je účinnější a spolehlivější v extrémních teplotních podmínkách. Motor se také rychleji zahřeje na provozní teplotu. Díky vyššímu tepelnému spádu je chladicí vzduch využit s vyšší účinností a vzduchové chlazení tak potřebuje ve srovnání s chlazením kapalinovým pro odvedení stejného množství odpadního tepla o 1/3 méně chladicího vzduchu. (I v případě chlazení kapalinového jde v konečném důsledku o chlazení vzduchové, jen s rozdílem použití pomocného média, zprostřekovávajícího přenos tepla mezi chlazenými díly a vzduchem chlazeným chladičem). Odpadá příkon pro pohon kapalinového čerpadla nepřímého chlazení.\nU víceválcových motorů se nabízí možnost stavebnicové konstrukce z identických komponent válců a hlav zjednodušující výrobu a servis.\n\nDíky malé tepelné setrvačnosti dochází k většímu kolísání provozní teploty. Konstrukce také vyžaduje větší vůli mezi pístem a válcem z důvodu tepelné roztažnosti dané možnou vyšší provozní teplotou, což způsobuje, že je motor náchylnější ke klepání, může mít vyšší spotřebu oleje a úroveň emisí. Příkon ventilátoru, který spotřebuje kolem 4–10% výkonu motoru, snižuje celkovou účinnost i výkon (což je nižší – díky množství chladicího vzduchu – nebo adekvátní příkonu ventilátoru chladiče obvykle užívaného u chlazení kapalinou). Motor je hlučnější, protože mezi spalovacím prostorem a okolím není izolační vrstva vody a díky výše uvedeným větším vůlím. Vzduchové chlazení se dá obtížněji regulovat. Díky vyššímu tepelnému spádu má vystupující chladicí vzduch vyšší teplotu. Chlazené části s žebry a krytováním jsou o něco rozměrnější než díl + vodní plášť a kryt u chlazení kapalinou. Proudění chladicího média motorem musí být rychlejší a průřez kanálů větší, protože vzduch má (i se započtením většího tepelného spádu) řádově 1000x menší tepelnou kapacitu, než stejný objem vody. Teplejší pracovní prostor motoru vede k nepatrně nižší tepelné účinnosti.\n\nVzduchové chlazení se využívá u většiny malých motorů, dále u motorů některých motocyklů a téměř všech vrtulových letadel. U některých proudových a turbovrtulových letadel jsou vzduchem chlazeny i lopatky turbíny zevnitř. U motorů osobních a nákladních vozidel se v současnosti už prakticky nepoužívá, jedinou současnou výjimkou je česká automobilka Tatra (v minulosti pak např. i motory Deutz, Continental, Porsche a další).\n"}
{"id": "304809", "url": "https://cs.wikipedia.org/wiki?curid=304809", "title": "Iluminace (rozcestník)", "text": "Iluminace (rozcestník)\n\nIluminace může být:\n\n"}
{"id": "304813", "url": "https://cs.wikipedia.org/wiki?curid=304813", "title": "Ilegalita", "text": "Ilegalita\n\nIlegalita (z lat. \"in-legalis\", nezákonný) označuje stav, kdy nějaká osoba, skupina osob nebo organizace provádí soustavně a vědomě nějakou zákonem nepovolenou (protiprávní) činnost. V politologickém významu označuje skupinu či organizaci, která působí utajeně a „mimo zákony“, proti vůli určitého státu. \n\nVe slabším významu se používá výraz underground ([\"andrgraund\"], angl.), což znamená podzemí, podzemní hnutí a často označuje umělecké hnutí, které nenásilně protestuje proti oficiální kultuře či společenským poměrům vůbec.\n\nV moderní teorii společnosti se i politické uspořádání státu (politický režim) chápe jako výsledek dohod nebo sporů mezi různými názorovými či zájmovými skupinami občanů. Pokud nějaká skupina nebo organizace nemůže nebo nechce prosazovat svůj názor veřejně a zákonnými prostředky, může „odejít do ilegality“ nebo „do podzemí“ a provozovat svoji činnost utajeně. Může používat konspirační metody, právně kvalifikované jako spiknutí: její příslušníci se mohou skrývat, změnit si identitu a ve skrytu působit proti danému politickému režimu. Takové metody nemůže stát tolerovat, i když názory pronásledované skupiny nemusí být nemorální a vůči špatnému režimu mohou být dokonce legitimní (např. odboj). \n\nV době míru se však i hnutí, která politický režim kritizují, snaží konflikt nevyhrocovat a užívat metody, které pokládají za legální. Hnutí za lidská práva v komunistických režimech v 70. a 80. letech trvala na tom, že zákony neporušují a že jejich cíle jsou ve prospěch státu. Československá prokuratura v lednu 1977 varovala mluvčí Charty 77, že se jejich činnost pohybuje „na hranici legality“, neoznačila ji však za ilegální. Německý sociolog Niklas Luhmann hovoří o „použitelné ilegalitě“ (\"brauchbare Illegalität\") a vymezuje ji jako „jednání v organizaci nebo společenském systému, jež sice porušuje formální pravidla, pro cíle systému nebo jeho stabilitu je ale užitečné“.\n\nVelký společenský problém představují v současných bohatých zemích nelegální přistěhovalci či ilegálové, kteří se někdy ucházejí o status uprchlíků. Z přísně právního hlediska mohou být vyhoštěni, humanitární organizace však upozorňují na jejich nouzi, zejména pokud jde o rodiny s dětmi, a zasazují se o jiná řešení.\n\n"}
{"id": "304815", "url": "https://cs.wikipedia.org/wiki?curid=304815", "title": "Gironde (departement)", "text": "Gironde (departement)\n\nGironde je francouzský departement ležící v regionu Nová Akvitánie.\n\nSeznam měst s více než 10 000 obyvateli (1999):\n\nGironde je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\nOd 1793 do 1795 byl přejmenován na Bec-d'Ambès.\n\n\nDepartement Gironde je známý těmito místními specialitami:\n\n\n"}
{"id": "304817", "url": "https://cs.wikipedia.org/wiki?curid=304817", "title": "Undulace", "text": "Undulace\n\nUndulace může být :\n\n"}
{"id": "304820", "url": "https://cs.wikipedia.org/wiki?curid=304820", "title": "Marc'Antonio Ingenieri", "text": "Marc'Antonio Ingenieri\n\nMarc'Antonio Ingegneri (také \"Ingegnieri, Ingignieri, Ingignero, Inzegneri\"; cca 1547 Verona – 1. července 1592 Cremona) byl italský hudební skladatel pozdní renesance.\n\nNarodil se ve Veroně. Jeho rodina pocházela patrně z Benátek. O jeho dětství a hudebním vzdělání není mnoho informací. Patrně studoval u Cipriana de Rore v Parmě a Vincenze Ruffa ve Veroně. Okolo roku 1570 odešel Cremony a získal si dobrou pověst jako hudebník i skladatel. Je znám jako hráč na smyčcové nástroje, ale patrně byl i varhaníkem. V roce 1581 se stal sbormistrem v katedrále Nanebevzetí Panny Marie a zřejmě v této funkci setrval až do své smrti v roce 1592.\n\nPřestože celou svou tvůrčí kariéru strávil na severu Itálie, díky stylové podobnosti s Giovannim Pierluigim da Palestrinou se řadí do Římské školy polyfonní duchovní hudby. Proslavil se také jako učitel Claudia Monteverdiho.\n\nNa jeho hudbu mělo vliv blízké přátelství s papežem Řehořem XIV., který byl propagátorem reforem po Tridentském koncilu. Jedním z jeho závěrů byl požadavek dobré srozumitelnosti textů v polyfonii církevních skladeb, Ingegneri toto po Palestrinově vzoru dodržoval, jeho dvacet sedm \"Responsorií\" bylo dokonce dlouhou dobu mylně přisuzováno právě Palestrinovi.\n\n\n\n\n"}
{"id": "304835", "url": "https://cs.wikipedia.org/wiki?curid=304835", "title": "In nomine Domini", "text": "In nomine Domini\n\nIn nomine Domini je papežský dekret, který roku 1059 papež Mikuláš II. ustanovil způsob papežské volby.\n\nPo období cézaropapismu, v němž císař Jindřich III. fakticky kontroloval papežský úřad, se římská kurie snažila co nejvíce vymanit z vlivu světských panovníků. Proto roku 1059 papež Mikuláš II. ustanovil jediný možný způsob papežské volby – napříště bude platná jen ta volba, která proběhne nezávisle na světské moci a pouze přesně určeným sborem volitelů – sborem kardinálů.\n\n"}
{"id": "304846", "url": "https://cs.wikipedia.org/wiki?curid=304846", "title": "Olympijský stadion Australia", "text": "Olympijský stadion Australia\n\nOlympijský stadion Australia (: Stadium Australia, nyní ANZ Stadium) je multifunkční sportovní stadion v Sydney ve čtvrti Homebush Bay. Byl hlavním stadionem, na kterém se konaly slavnostní ceremoniály a soutěže v atletice a finále fotbalového turnaje při letních olympijských hrách v roce 2000.\n\nStavba stadionu začala v roce 1996 podle projektu společnosti Bligh Lobb Sports Architects. Po dokončení stavby dostali její tvůrci prestižní ocenění od britského sdružení British Construction Industry i řadu jiných ocenění.\n\nStavba stadionu reflektovala i podmínky v Sydney. Zastřešení stadionu nenarušilo přirozenou cirkulaci vzduchu, ale s pomocí průsvitného materiálu vedlo k vhodnému omezení dopadu silných slunečních paprsků. Střecha, testovaná kvůli místním vysokým větrům i v aerodynamickém tunelu, naopak odráží hluk z tribun zpět do stadionu, aby byla zajištěna optimální sportovní atmosféra. Většina osvětlení a ohřevu vody je realizována s pomocí sluneční energie.\n\nSlavnostní otevření stadionu proběhlo při exhibičním utkání Austrálie se světovým výběrem hvězd FIFA v červnu 1999.\n\nPřed zahájením olympijských her prošel stadion ostrými zkouškami při ragbyových a fotbalových zápasech a přípravném exhibičním utkání dvou týmů ligy amerického fotbalu NFL.\n\nMezi vrcholy olympijského programu, které se konaly na stadionu Australia, patřily oba slavnostní ceremoniály, přičemž slavnostní zakončení sledovalo více než 110 tisíc diváků, a také finále běhu žen na 400 metrů s hvězdou her Cathy Freemanovou.\n\nPo olympijských hrách byl v roce 2002 stadion přestavěn, aby lépe vyhovoval plánovanému využití pro sporty populární v Austrálii, přičemž se výrazně změnil celkový vzhled stadionu. Byly sníženy tribuny na kratších stranách stadionu, kapacita tak byla snížena na 83 000 diváků (zhruba ještě o dva tisíce méně v případě oválné plochy hřiště pro australský fotbal a kriket), ale všechna sedadla jsou nyní krytá. Přestavbu provedla firma Multiplex Construction. Výsledkem přestavby je také rychlá rekonfigurace podle potřeb konkrétní pořádané akce, která trvá od 8 do 12 hodin.\n\nStavba i přestavba stadionu byla realizovaná se značným důrazem na ekologická hlediska, dokonce i možná budoucí demolice po vypršení živnostnosti stadionu má proběhnout se znovuvyužitím až 98 % materiálů.\n\nPo rekonstrukci byl stadion otevřen pro mistrovství světa v ragby v roce 2003, kde hostil úvodní zápas i všechny rozhodující duely od semifinále po finále, ve kterém před 82 957 diváky Austrálie podlehla Anglii 17:20 po prodloužení. 16. listopadu 2005 se na místě konal i rozhodující zápas baráže o mistrovství světa ve fotbale 2006, v němž díky výhře na penalty Austrálie vyřadila Uruguay a kvalifikovala se na šampionát. Zápas tehdy sledovalo 82 698 diváků.\n\nV roce 2002 získala marketingová práva na jméno stadionu společnost Telstra, ale na konci roku 2007 stadion znovu změnil jméno a po podpisu nové smlouvy za sumu 31,5 milionu dolarů za sedm let je nyní nazýván podle finanční společnosti ANZ Bank.\n\n"}
{"id": "304847", "url": "https://cs.wikipedia.org/wiki?curid=304847", "title": "Restaurace (politika)", "text": "Restaurace (politika)\n\nRestaurace je období v dějinách, vyznačující se návratem ke společenskému pořádku, který byl narušen revolucí, pučem či válkou. Moc se vrací do rukou někdejší vládnoucí vrstvy, přechodně zbavené vlivu.\n\n\n\n"}
{"id": "304849", "url": "https://cs.wikipedia.org/wiki?curid=304849", "title": "Nicky Hayden", "text": "Nicky Hayden\n\nNicholas Patrick Hayden (30. července 1981 Owensboro, Kentucky – 22. května 2017 Cesena) byl americký motocyklový závodník.\n\nNarodil se v Kentucky. V roce 2002 ve svých 21 letech se stal vítězem šampionátu superbiků AMA, v té době o něho mělo zájem mnoho týmů. V roce 2003 nastoupil přímo do MotoGP, jako týmový kolega Valentina Rossiho v týmu Repsol Honda. Koncem jeho první sezóny předvedl několik skvělých výkonů, kterými prokázal svůj potenciál a díky dvěma umístěním na stupních vítězů v posledních čtyřech závodech skončil na pátém místě v celkovém pořadí. V sezóně 2004 vyhrál dva závody za sebou, v Brazílii a Německu. Jeho výkony však nebyly zcela konzistentní, a tak skončil celkově osmý. V sezóně následující si připsal své první vítězství v seriálu MotoGP a to na domácí trati v Laguna Seca. Celkově pak vybojoval třetí místo v šampionátu a zajistil si tak prodloužení smlouvy u týmu Repsol Honda.\n\nSezóna 2006 byla pro Nickyho úspěšná. V průběhu této sezóny měl vyrovnané výsledky a tak si vybudoval výrazný náskok na čele tabulky. O vedení přišel až v předposledním závodě, když upadl po kolizi zaviněné jeho týmovým kolegou Danielem Pedrosou. Na čelo průběžného pořadí se tak dostal Valentino Rossi. Do posledního závodu tak nastoupil jen s teoretickou šancí na zisk titulu mistra světa. Valentino Rossi však v posledním závodě měl pád a Haydenovi se podařilo dojet na třetím místě a tím získal titul mistra světa, zároveň tím přerušil pětileté kralování Valentina Rossiho. Společně se s Valentinem Rossim stal jedinými osobnostmi, kteří získali titul v kategorii do 990 cm³. V následující sezóně si v 17 závodech připsal dvě vítězství, dalších osm umístění bylo na stupních vítězů, jen dvakrát dojel hůře než pátý a do cíle nedojel jen jednou.\nOd roku 2007 kategorie MotoGP vyměnila stroje do 990 cm³, za slabší motocykly do 800 cm³. Tato změna mu neprospěla. Slabší motocykl mu nevyhovoval. Navíc tým Repsol Honda se při přípravě motocyklu přizpůsobil spíše subtilnímu Danielovi Pedrosovi, proto se Haydenovi v této sezóně nedařilo. V roce 2007 vybojoval jen dvě třetí místa a jedno místo druhé, celkově pak zopakoval svoji nejhorší sezónu, když skončil osmý.\n\nPo sezoně 2015 se vrátil do mistrovství světa superbiků. Při nehodě na kole 17. května 2017 utrpěl vážné zranění, kterému o pět dní později podlehl.\n\n\n"}
{"id": "304851", "url": "https://cs.wikipedia.org/wiki?curid=304851", "title": "Hugo I. Kyperský", "text": "Hugo I. Kyperský\n\nHugo I. Kyperský (řecky \"Ούγος Α' της Κύπρου\", francouzsky \"Hugues Ier de Chypre\", 1194/1195 – 10. ledna 1218) byl kyperský král z francouzského rodu Lusignanů. Hugo nastoupil na trůn po smrti svého otce, kyperského krále a titulárního krále jeruzalémského Amauryho I. 1. dubna 1205. Hugova matka Eschiva z Ibelinu byla dědičkou části majetku rodu Ibelinů, který držel na pevnině panství Bethsan a Ramlu.\n\nHugo I. se v Nikósii v září roku 1210 oženil se svou nevlastní sestrou Alicí ze Champagne, dcerou první ženy svého otce Amauryho Isabely a jejího třetího manžela Jindřicha II., titulárního jeruzalémského krále. Alice a Hugo měli tři děti:\n\n\nKrál Hugo I. zemřel 10. ledna roku 1218 při účasti na páté křížové výpravě v Tripolisu, kde byl v kostele řádu johanitů pohřben, později bylo tělo přeneseno do johanitského kostela v Nikosii na Kypru.\n\n"}
{"id": "304856", "url": "https://cs.wikipedia.org/wiki?curid=304856", "title": "Malá vodní elektrárna Spálov", "text": "Malá vodní elektrárna Spálov\n\nMalá vodní elektrárna Spálov leží na řece Jizeře v lokalitě Podspálov v katastrálním území Spálov u Semil města Semily; její výkon činí 2400 kW.\n\nVýstavba secesní stavby u soutoku Jizery a Kamenice začala v roce 1921 a trvala až do roku 1926. Stavební práce byly zadány firmě Ing. Nejedlý, Řehák a spol. v Praze. Areál projektoval představitel secese a kubismu Emil Králíček, rodák z Německého Brodu, strojní zařízení stavidel, česlic a lávek dodala firma Bratři Prášilové a spol. v Libni, turbíny firma Breitfeld a Daněk v Blansku, elektrické zařízení rozvodny firma F. Křižík. Od jezu, situovaného o 1¾ km jižněji pod Bítouchovem (k. ú. Bítouchov u Semil a Chuchelna) je k elektrárně veden náhon raženou štolou dlouhou 1323 m ve velmi tvrdém diabasu a dále zděným kanálem dlouhým 437 m. Malířskou výzdobu strojovny navrhl akademický malíř Ferdinand Rubeš. Strojovna byla dána do zkušebního provozu 12. května 1926. Dokonale promyšlené a zhotovené dílo sloužilo bez přestávek celých 72 let, v roce 1998 byla elektrárna odstavena z provozu a došlo k zahájení modernizace. Hlavním mottem rekonstrukce bylo ponechat elektrárně její jedinečnost, autentičnost, krásu a vrátit ji mládí a svěžest.\n\nPůvodně byla osazena dvěma Francisovými turbínami, přičemž celkový výkon elektrárny dosahoval 2 MW. V rámci celkové modernizace byla elektrárna plně zautomatizovaná. Francisovy turbíny byly nahrazeny Kaplanovými vertikálními turbínami. Byly vyměněny také generátory čímž stoupl celkový výkon na 2,4 MW a průměrná roční výroba se zvýšila o cca 30 %, dosahuje hodnoty 12 GWh. Vodní elektrárnu ve Spálově je možné si dnes prohlédnout. Prohlídky se konají od května do září. Vodní elektrárna je součástí Riegrovy stezky, která patří mezi nejkrásnější stezky v ČR.\n\n"}
{"id": "304857", "url": "https://cs.wikipedia.org/wiki?curid=304857", "title": "Spektrofotometrie", "text": "Spektrofotometrie\n\nSpektrofotometrie je analytická metoda pro měření vlastností vzorku (např. koncentrace určité látky v roztoku) na základě pohlcování světla různých vlnových délek spektra. Pokud se měří jen při jedné vlnové délce, metoda se spíše označuje fotometrie. Obdobně zařízení, která měří při jedné nebo jen několika přesně definovaných vlnových délkách monochromatického světla, se nazývají fotometry. Technicky složitější a dokonalejší přístroje, které umožňují vlnovou délku monochromatického světla libovolně nastavit, nebo měřit část absorpčního spektra v určitém úseku vlnových délek, se nazývají spektrofotometry.\n\nRoztok v kyvetě je ozařován monochromatickým světlem (vybraná oblast elektromagnetického spektra) a světelné záření je molekulami analytu absorbováno. Detektor záření měří intenzitu dopadajícího světla (zářivý tok) neabsorbovaného roztokem. Při analýze je spektrofotometrem porovnávána intenzita zdrojem vysílaného záření s intenzitou záření dopadajícího na detektor - část energie světelného záření je roztokem a rozpuštěnými látkami absorbována. Množství absorbovaného záření je pak úměrné koncentraci látky ve studovaném roztoku.\n\nPodle rozsahu absorbovaných vlnových délek se rozlišují tyto metody: \n\n\n\nPro měření ve viditelné oblasti spektra se používají skleněné, nebo občas i akrylové kyvety, pro měření v ultrafialové oblasti kyvety z křemenného skla. Pro měření v infračervené oblasti se používají kyvety z NaCl nebo TlBr.\n\nPrincipiálně se fotometr i spektrofotometr skládá ze čtyř částí:\n\nJako zdroj záření slouží vhodná žárovka nebo výbojka. Žárovky a halogenové žárovky poskytují záření o spojitém spektru ve viditelné a infračervené oblasti, nelze je však použít pro měření v ultrafialové oblasti. Jako zdroje ultrafialového záření se používají nejčastěji vodíkové nebo deuteriové výbojky. Zdrojem ultrafialového i viditelného světla může být také například xenonová výbojka, široký rozsah vlnových délek je však vyvážen některými nevýhodami: její záření je složením spojitého a čárového spektra, takže jsou velké rozdíly mezi intenzitami při různých vlnových délkách, výbojka je velmi drahá a intenzita jejího záření není příliš stabilní.\n\nPolychromatické světlo následně prochází monochromátorem. Nejjednodušší a nejlevnější možností je zařazení vhodného interferenčního filtru do optické dráhy. Komerčně dostupné jsou dnes filtry prakticky pro libovolnou vlnovou délku ultrafialové a viditelné oblasti. Rozlišuje se několik druhů interferenčních filtrů, jejichž vhodnou kombinací se sestaví filtr požadovaných vlastností. Low-pass filtry propouštějí světlo vlnových délek kratších, než je určitá mez (cut-off). High-pass filtry naopak propouštějí jen světlo, které má větší vlnovou délku, než je hraniční vlnová délka filtru. Pásmové filtry propouštějí určitý rozsah vlnových délek. Protože hranice nebývají zcela ostré, uvádí se jako dolní a horní mez zpravidla taková vlnová délka, pro kterou má filtr padesátiprocentní transmitanci ve srovnání s vlnovou délkou, kterou propouští nejlépe. Někdy se také uvádí střední vlnová délka, kterou filtr propouští, a šířka pásma (nebo polopásma).\n\nJako monochromátor v současnosti obvykle slouží optická mřížka, jejímž nakláněním lze plynule měnit vlnovou délku (například Czerného-Turnerův monochromátor). Rozsah vlnových délek, které z monochromátoru vycházejí, určuje štěrbina, buď pevně nastavená, nebo rovněž nastavitelná. \nČím je štěrbina širší, tím větší je intenzita vycházejícího světla, ovšem za cenu menší specifičnosti měření. Naopak užší štěrbina zajistí přesnější dodržení požadované vlnové délky, ovšem za cenu menší intenzity světla a zhoršení odstupu signálu od šumu.\n\nMonochromatické světlo prochází vzorkem. Většinou se pracuje s roztoky, které se plní do standardních kyvet s optickou dráhou 1 cm. Kyvety se v přístroji umisťují do kyvetátoru, který zajišťuje jejich přesnou polohu, může být temperován a někdy obsahuje i magnetickou míchačku, pomocí níž lze po vložení míchadélka do kyvety promíchávat její obsah během měření. Často bývá možné do kyvetátoru založit najednou několik kyvet, které se pak automaticky vsunují do optické dráhy.\n\nSvětlo vycházející ze vzorku dopadá na detektor, zpravidla fotodiodu nebo jiný fotoelektrický prvek. Intenzita se vyhodnotí pomocí systému převodníků, srovná se s intenzitou světla procházejícího slepým vzorkem, a tím se získá absorbance. Přesnost měření ovlivňuje \"integrační čas\" – doba, po kterou se absorbance měří. Čím je delší, tím přesnější bude výsledek měření, pokud ovšem není absorbující látka fotocitlivá (tedy pokud nedojde při delším osvitu k vyblednutí vzorku). Nevýhodou dlouhého integračního času je také prodlužování doby měření, což je podstatné zejména při zpracování velkého množství vzorků, při měření při velkém počtu vlnových délek (měření spekter), nebo při zpracování vzorků, které se v čase mění (kinetická měření).\n\nKromě jednopaprskových fotometrů, v nichž se nejprve měří slepý vzorek a pak se do stejné optické dráhy vkládá měřený vzorek, se používají i \"dvoupaprskové fotometry\", které jsou vybaveny dvěma detektory a umožňují měřit slepý i měřený vzorek současně ve dvou optických drahách.\n\nV případě dvojpaprskového uspořádání spektrofotometru dopadá orientovaný paprsek monochromatického světelného záření na dělič paprsku.Vznikají dva paprsky nové. Jeden nový paprsek prochází referentní kyvetou s rozpouštědlem a zářivý tok paprsku prošlého kyvetou je zaznamenáván detektorem záření. Druhý nový paprsek prochází kyvetou s roztokem vzorku (stejný druh rozpouštědla) a je zaznamenáván po průchodu kyvetou druhým detektorem. Spektrofotometr pak může porovnat absorbanci čistého rozpouštědla a měřeného roztoku.\n\nJednopaprskový spektrofotometr využívá pouze jeden detektor, nemá dělič paprsku. Toto konstrukční uspořádání spektrofotometru trpí nestabilitou zdroje záření.\n\nPři stanovení koncentrace analytu se využívá tvorby kalibračních grafů. Měří se série kalibračních roztoků o vzrůstající koncentraci analytu. Ze změřené absorbance analytu ve zkoumaném roztoku se vypočte na kalkulačce jeho koncentrace.\n\nMěření spektra na spektrofotometru s optickou mřížkou znamená, že přístroj změří absorbanci při jedné vlnové délce, pak posune mřížku, měří při další vlnové délce a to se neustále opakuje, dokud se neproměří celá požadovaná oblast. To s sebou přináší poměrně dlouhou dobu měření, což může být na závadu z několika důvodů:\n\n\nUvedené nedostatky odstraňuje jiné uspořádání spektrofotometru, měření pomocí \"diodového pole\" (diode-array). Při něm prochází vzorkem bílé světlo, které je až poté rozloženo na jednotlivé vlnové délky (zpravidla pomocí pevně postavené optické mřížky) a dopadá na destičku s velkým množstvím detektorů – fotodiod (odtud název diodové pole). Diodové pole je přitom umístěno tak, že na každou fotodiodu dopadá určitý (poměrně úzký – například 2 nm) rozsah vlnových délek. Zařízení neobsahuje žádné pohyblivé prvky, což zvyšuje reproducibilitu měření, a navíc se změří celé spektrum najednou. Doba měření se tak může zkrátit z několika minut na zlomky sekundy. Toto uspořádání navíc umožňuje konstruovat přístroje přibližně o řád přesnější, než klasické fotometry, navíc nevyžadující prakticky žádnou údržbu, kalibraci atd. Zásadní nevýhodou bývá mnohonásobně vyšší pořizovací cena, avšak se zlevňováním miniaturních elektronických prvků se náklady na výrobu diodového pole rychle snižují.\n\nV rutinním použití má klasické uspořádání fotometrie i další nevýhody:\n\nTyto nevýhody z velké části odstraňuje měření v mikrotitračních destičkách pomocí \"fotometru se svislým paprskem\" (čtečka destiček, plate reader). Vzorky se plní do polystyrénových destiček s 96 jamkami, existují ale i jiné formáty (od 4 do 384 jamek). Pro práci s mikrotitračními deskami jsou k dispozici speciální pomůcky (vícekanálové pipety, opakovací pipety atd.), které výrazně urychlují přípravu vzorků. Na rozdíl od klasických fotometrů, v nichž se absorbance měří vodorovným paprskem a optická dráha je daná tloušťkou kyvety, probíhá v tomto případě měření pomocí svislého paprsku a délka optické dráhy záleží na výšce hladiny v jamce. Pokud ke vzorku přidáme určité množství bezbarvého roztoku, sníží se sice koncentrace absorbující látky, zároveň se ale úměrně zvýší hladina roztoku v jamce (prodlouží se optická dráha) a výsledná absorbance bude stejná. Naopak, pokud se ze vzorku odpaří část bezbarvého rozpouštědla, optická dráha se sice zkrátí, zato však stoupne koncentrace absorbující látky a absorbance se opět nezmění. Lze říci, že na rozdíl od klasické fotometrie, kde absorbance odpovídá koncentraci absorbující látky v roztoku, závisí absorbance při měření svislým paprskem na látkovém množství absorbující látky ve vzorku.\n\nPro fotometrii svislým paprskem je třeba mnohem menší objem vzorku – jamky se zpravidla plní jen 100 až 300 μl roztoku. Mikrotitrační destičky jsou jednorázové a jsou vzhledem k počtu zároveň měřených vzorků podstatně levnější než plastové kyvety. Změření všech 96 jamek trvá obvykle jen několik sekund. Rovněž destičkové fotometry bývají poměrně levné, jako monochromátor většinou používají sadu interferenčních filtrů. Zvláště často se fotometrie svislým paprskem využívá v imunochemii, zejména v metodice ELISA (odtud rozšířené označení přístroje ELISA-reader).\n\nPro větší přehlednost se při fotometrii svislým paprskem kromě pojmu absorbance používá ještě termínu optická hustota (OD - z anglického \"optical density\"). Platí přitom vztah\n\nkde OD je optická hustota, A je absorbance a l je délka optické dráhy.\n\nOptická hustota tedy závisí jen na vlastnostech vzorku, nikoli však na délce optické dráhy, po níž světlo vzorkem prochází.\n\nJinou fotometrickou technikou je \"reflexní fotometrie\" - technika rutinně používaná například v klinické biochemii v rámci suché chemie. V suché chemii se biologický materiál nezpracovává obvyklým způsobem ve zkumavkách či jiných nádobkách, ale nanese se na film napuštěný jednotlivými složkami reakční směsi. Výsledkem je změna barvy políčka, kterou lze kvantifikovat pomocí reflexního fotometru – měří se úbytek světla určité vlnové délky odraženého od políčka. Jako zdroj světla se používají buď LED diody emitující vhodnou vlnovou délku, nebo žárovkové zdroje s interferenčními filtry. Pro zvýšení citlivosti se odražené světlo soustřeďuje na detektor vydutým zrcadlem (tzv. Ulbrichtovou koulí). Klasickým příkladem suché chemie a reflexní fotometrie je vyšetření moči pomocí diagnostických proužků, vzhledem k jednoduchosti a rychlosti při přesnosti srovnatelné s klasickými metodami se však množství aplikací rychle rozšiřuje.\n\nČasto se stává, že v části spektra, kde má absorpční maximum stanovovaná látka, zároveň absorbuje i další složka reakční směsi. V tom případě nelze snadno stanovit koncentraci měřené látky, protože absorbance při zvolené vlnové délce je součtem absorbancí obou látek. Pokud je koncentrace druhé, „překážející“ složky známá, nebo pokud lze experiment uspořádat tak, aby byla konstantní ve všech vzorcích, lze tuto situaci vyřešit pomocí vhodných slepých vzorků. V některých případech je však nutné postupovat metodami \"multikomponentní analýzy spektra\".\n\nObvykle se neměří při jedné vlnové délce, ale proměřuje se určitá spojitá část spektra, nebo se přinejmenším měří při několika vlnových délkách. Jsou-li známé extinkční koeficienty jednotlivých látek absorbujících v dané oblasti při různých vlnových délkách (nebo ještě lépe, jsou-li známá absorpční spektra jednotlivých složek směsi), lze koncentraci analytu vypočítat řešením soustavy rovnic.\n\nV nejjednodušším případě je třeba stanovit koncentraci jedné látky, přičemž její absorpční spektrum (na obrázku tečkovaně) překrývá spektrum jiné ve vzorku přítomné látky (čárkovaně). Měřením vzorku vznikne spektrum, které je součtem obou absorpčních spekter (plnou čarou). Přestože má stanovovaná látka absorpční maximum při vlnové délce λ, nelze její koncentraci stanovit přímo, neboť při této vlnové délce nelze zanedbat absorbanci druhé látky. Je-li však znám tvar absorpčního spektra druhé látky, je možné najít vlnovou délku, při které absorbuje stejně, jako při vlnové délce λ (označuje se λ), takže extinkční koeficient je pro λ a λ stejný. Potom absorbance samotné stanovované látky bude\n\nPokud látka, která má určité spektrum, se v průběhu nějaké reakce mění na jinou látku, která má jiné spektrum, ale obě spektra se částečně překrývají, tak se používá metoda isosbestického bodu; příkladem mohou být spektra NAD a NADH (stanovení těchto koenzymů se využívá při měření aktivity řady enzymů pomocí Warburgova optického testu). V tomto případě jsou absorpční maxima dostatečně daleko od sebe, takže stanovení jednotlivých forem koenzymu je jednoduché. Užitečná však může být skutečnost, že všechna spektra pro různé poměry NAD/NADH (při konstantní celkové koncentraci) se kříží. To je způsobeno tím, že při vlnové délce 281 nm má NAD i NADH stejný extinkční koeficient. Průsečík spekter se nazývá isosbestický bod (z řeckého ισος isos = stejný a σβεννυμι sbennými = zháším) a měřením absorbance v tomto bodě se snadno zjistí celková koncentrace NAD a NADH, bez nutnosti znát poměr koncentrací obou složek.\n\nŘadu dalších dat lze získat vhodným matematickým zpracováním naměřených spekter. Při měření složitějších soustav může pomoci \"derivační spektrofotometrie\", která umožní po vyhodnocení prvních a druhých derivací spekter podle vlnové délky mimo jíiné najít přesné polohy absorpčních maxim. Rovněž pro zpracování kinetických měření je nezbytné matematické zpracování získaných dat.\n\nAbsorpce energie záření probíhá v analyzovaném roztoku tak, aby se veškerá energie molekulou absorbovaného fotonu pohltila. Uplatňují se elektronové, vibrační i rotační přechody v molekule. Změny energie v molekule probíhající při absorpci záření lze popsat vztahem:\n\nΔE = h·f = E-E = ΔE + ΔE+ ΔE\n\nkde h je Planckova konstanta, f je frekvence absorbovaného záření, E je výchozí energetická hladina, E je excitovaná hladina molekuly, ΔE je změna energie v molekule příslušející elektronovým přechodům, ΔE je změna energie v molekule příslušejícící vibračním přechodům, ΔE je změna energie v molekule příslušející rotačním přechodům.\n\nAbsorpce záření při spektrofotometrii nastává při dějích v molekulových orbitalech (elektronové přechody v organických sloučeninách). Uplatňují se též elektronové přechody v komplexech kovů, které se podílejí na absorpci analytem v roztoku. Spektrofotometrická měření se provádějí ve vodných roztocích (komplex železa, komplex niklu) nebo v organických rozpouštědlech jako jsou chloroform (tenzidy) nebo methanol\n(léčiva).\n\nVětšina fotometrů může měřit absorbanci v rozmezí 0 až 3 nebo 4. To však neznamená, že by měření v celém tomto rozsahu bylo rozumné. Za předpokladu, že náhodná chyba detektoru bude mít stále stejné vlastnosti, bude mít průměrná relativní chyba měření absorbance v závislosti na skutečné absorbanci vzorku průběh ve tvaru písmene U. Nejlepších výsledků se dosáhne, bude-li se absorbance vzorku pohybovat v rozmezí 0,2 až 0,8, za rozumné lze považovat měření v rozsahu 0,2 až 1,2. Je-li absorbance vyšší, je vhodné vzorek ředit. Konkrétní hodnoty samozřejmě závisejí na vlastnostech použitého fotometru, ovšem průběh průměrné relativní chyby jako funkce absorbance bude stále stejný (liší se jen „roztažení“ křivky).\n\nPřesnost měření je velmi ovlivněna i přípravou vzorku a kyvety. Nejvýznamnější vlivy, které ovlivňují přesnost spektrofotometrických stanovení, jsou:\n"}
{"id": "304861", "url": "https://cs.wikipedia.org/wiki?curid=304861", "title": "Transmitance", "text": "Transmitance\n\nTransmitance je veličina popisující množství světla určité vlnové délky, které prošlo vzorkem (\"transmitto\" je latinsky \"převádím, propouštím\"). Je definována takto:\n\nformula_1\n\nkde\n\nV praxi by bylo nevhodné měřit přesně obě intenzity: kromě vlastností vzorku jsou ovlivněny i absorpcí a odrazem světla na stěnách kyvety a v optice fotometru, prostředím, v němž probíhá měření atd. Proto se obvykle měří transmitance relativně vzhledem ke slepému vzorku. Nejprve se změří intenzita světla procházejícího slepým vzorkem (blankem, referenčním vzorkem), tedy roztokem obsahujícím všechny složky vyjma stanovované barevné látky. Pak se za stejných podmínek měří intenzita světla procházejícího neznámým vzorkem. Transmitance je pak definována vztahem\n\nformula_2\n\nkde\n\nMěří-li se transmitance tímto způsobem, není třeba se zabývat nespecifickými ztrátami intenzity světla. Intenzita světla, které prochází slepým vzorkem, se považuje za 100% (transmitance blanku je 100 %) a transmitance vzorků absorbujících světlo dané vlnové délky je vždy menší než 100 %.\n\nTransmitance roztoku, který obsahuje barevnou látku, záleží na\n\nAugust Beer (1825 – 1863) poprvé formuloval závislost transmitance na těchto veličinách matematicky. Za předpokladu, že se použije monochromatické světlo, platí\n\nformula_3\n\nkde\n\nAlgebraickými úpravami lze transmitanci vyjádřit také\n\nformula_4 nebo formula_5,\n\nna základě čehož se definuje absorbance a optická hustota\n"}
{"id": "304870", "url": "https://cs.wikipedia.org/wiki?curid=304870", "title": "Hermann Buhl", "text": "Hermann Buhl\n\nHermann Buhl (21. září 1924, Innsbruck – 27. června 1957, Čogolisa) je považován za nejlepšího rakouského horolezce poválečného období a jednoho z nejlepších světových horolezců všech dob.\n\nHermannovi Buhlovi ve čtyřech letech zemřela matka. Jako malý se věnoval skautingu až do jeho zákazu v Rakousku. Jeho otec, vášnivý turista, ho o jeho desátých narozeninách vzal na blízký kopec Glungezer (2677 m n. m.). Od té doby trávil v kopcích nad Innsbruckem většinu svého volného času. Cílem jeho prvního opravdového horolezeckého výstupu byl Brandjoch (2372 m n. m.), na který vylezli s kamarádem vybaveni prádelní šňůrou a ponožkami místo lana a lezeček. V roce 1939 se stal členem Innsbruckého oddílu Alpenvereinu a postupně začal lézt cesty nejvyšší obtížnosti. Vyučil se obchodním příručím. V roce 1943 musel narukovat k horským myslivcům. Po válce se po propuštění z amerického zajetí vrátil do Innsbrucku. Vzhledem k situaci se musel živit různými pomocnými pracemi, až na konci čtyřicátých let složil zkoušky na horského vůdce. Pokračoval v lezení, už nejen v Rakouských Alpách, ale i v Dolomitech a Západních Alpách. Po svých velkých úspěších byl v roce 1953 pozván na himálajskou expedici Dr. Herligkoffera na Nanga Parbat, na který vystoupil 3. července 1953 jako první člověk, sólo a bez využití kyslíku. V roce 1957 zorganizoval malou expedici na Broad Peak. Všichni čtyři její členové stanuli 9. června 1957 na vrcholu (opět prvovýstup). Po úspěšném návratu do základního tábora se vydal s Kurtem Diembergerem na nedalekou Čogolisu, kde 27. června zahynul.\n\nHermann Buhl proslul až nadlidskou silou, vytrvalostí a morálem. To mu umožnilo uspět tam, kde ostatní selhávali. Jeho výkony, zejména jeho neuvěřitelný sólo výstup na Nanga Parbat, předběhly svoji dobu. Spolu s Kurtem Diembergerem jsou jediní dva lidé na světě s dvěma prvovýstupy na osmitisícovky na kontě.\n\nPrvovýstup západní stěnou ( považováno za nejtěžší cestu ve Wilder Kaiseru). Vzhledem k tomu, že v té době byl už na vojně a lézt šel na černo, byl za něj oceněn vojenským soudem a převelením na frontu.\n\nSeverní stěna. První výprava do Dolomit. Psal se rok 1946, Hermann Buhl a jeho přátelé šli pěšky, bez pasů a v batozích pašovali přes hranice kontraband, aby měli peníze na nocleh a jídlo v chatě.\n\nJižní pilíř – direttisima.\nPozději se mu podařil zimní prvovýstup jihozápadní stěnou. \n\nSeverozápadní stěna, jedna z nejtěžších cest v Dolomitech.\n\nSeverní stěna Aiguille Blanche (4112) – Hřeben Peuterey – Mont Blanc – kvůli bouřce sestup na Chatu Vallot, ráno Mont Blanc a přes Mont Maudit a Mont Blanc du Tacul dolů. \n\nSeverovýchodní stěna – Hermann Buhl přijel do Švýcarska den před výstupem na kole. Během dne udělal první sólo výstup (předchozí lanová družstva vždy bivakovala, dva prvovýstupci zemřeli vyčerpáním) a ještě večer vyrazil na kole zpátky do Landecku (přes průsmyk Maloja – 140 km, 1000 metrů převýšení). 15 kilometrů od cíle bohužel při jízdě usnul, sjel do Innu a ohnul rám. \n\nSeverní stěna – Walkerův pilíř.\n\nHermann Buhl pobýval pracovně s jinými horolezci na Chatě Boval. Vsadil se s nimi o 200 švýcarských franků, že přejde hřeben Bianco na Piz Bernina za šest hodin (včetně návratu). Sázku vyhrál a zajistil si tím finance na lezení v Chamonix.\n\nPrvní úplný přechod Chamonixských jehel. \n\nOsmý výstup severní stěnou. Ve stěně byla mimo Hermanna Buhla a Seppa Jochlera ještě další dvě lanová družstva – němečtí bratři Otto a Sepp Maagovi a slavní Francouzi Gaston Rébuffat, Jean Bruneau, Paul Habran, Pierre Leroux a Guido Magnone. Po zhoršení počasí se výstup změnil v boj o život a tak se spojili, až k Výstupovým spárám vedl Hermann Buhl, kterého pak vystřídal Jochler. Výstup trval tři dny, jako ochranu před padajícím kamením a ledem použili Rakušané klobouky pod které si složili čepice. \n\nPříprava na expedici na Nanga Parbat – Sólo výstup východní stěnou v zimě a v noci.\n\nČlenové rakousko-německé expedice Dr. Herligkoffera vybudovali pět výškových táborů. Z tábora V ve výšce 6900 m n. m. se měli pokusit o vrchol Hermann Buhl a Otto Kempter. Ten však ráno nejevil ochotu vyrazit a tak se Hermann Buhl vydal nahoru sám, vybaven cepínem, lyžařskými hůlkami, mačkami, dvěma svetry, větrovkou a kloboukem. V batohu si nesl slaninu, ovosport, několik neapolitánek, lahev s čajem a fotoaparát. Otto Kempter vyrazil s hodinovým zpožděním po jeho stopách ale ve výšce zhruba 7500 m n. m. vzdal. Na Stříbrném plató se Buhl musel brodit hlubokým sněhem a proto nechal ve sněhové díře batoh, aby se mu lépe šlo. Vzal si z něj pouze čaj, naopak odložil jeden svetr a pokračoval kolem Předvrcholu (7910 m n. m.), přes Bacínskou štěrbinu (7812 m n. m.) a Rameno (8072 m n. m.) dál. Před západem slunce stanul na vrcholu Nanga Parbatu – 8125 m n. m. Zde nechal cepín s přivázanou Tyrolskou vlaječkou. Při sestupu do Bacínské štěrbiny ho zastihla tma a tak byl nucen bivakovat. Noc strávil ve stoje, ve svetru a větrovce, v levé ruce držel hůlky a pravou se držel chytu, aby nespadl. Druhý den sestoupil do tábora V, kde na něj čekali Hans Ertl a Walter Frauenberg, kteří ho ošetřili a potom doprovodili dolů. \n\nHermann Buhl překonal z tábora V na vrchol vzdálenost 6 kilometrů a 1200 metrů převýšení (!). Kvůli omrzlinám přišel o dva prsty na noze.\n\nPřipomeňme, že šlo o třetí zdolanou osmitisícovku vůbec (předtím 1950 Annapurna, 1953 Mount Everest). O výstup na Nanga Parbat se od roku 1895 neúspěšně pokoušelo 7 výprav, hora si vyžádala 31 obětí.\n\nZa tento výstup byl Hermann Buhl vyhlášen Rakouským sportovcem roku 1953.\n\nExpedice se mimo Hermanna Buhla zúčastnili Kurt Diemberger, Markus Schmuck a Fritz Wintersteller. Cesta vedla západním pilířem, horolezci vybudovali tři výškové tábory, poslední ve výšce 6950 m n. m. 9. června 1957 vyrazili z tábora III k vrcholu dvě dvojice – Schmuck s Winterstellerem a Buhl s Diembergerem. \nPrvní dvojice dosáhla vrcholu, druhá postupovala příliš pomalu a tak se Diemberger dohodl ve výšce 7900 m n. m. s Buhlem, že se pokusí o výstup sám a, Buhl tam na něho počká. Diemberger vystoupil na vrchol, při návratu dolů potkal Buhla, kterému to přece jenom nedalo. Spolu vystoupili těsně před západem slunce ještě jednou nahoru, sestoupit museli již za tmy.\n\nPo výstupu na Broad Peak se Hermann Buhl s Kurtem Diembergerem pokusili o výstup na blízkou Čogolisu alpským stylem. První den vystoupili do výšky 6350 m n. m., kde postavili stan, ve kterém museli kvůli vichřici strávit celý druhý den. Třetí den (27. června 1957) vyrazili nahoru. K vrcholu jim zbývalo pouze\n300 m, když se opět zhoršilo počasí a donutilo je k návratu. Při sestupu se s Hermannem Buhlem utrhla převěj a zřítil se do severní stěny. Jeho tělo nebylo nikdy nalezeno.\n\n"}
{"id": "304871", "url": "https://cs.wikipedia.org/wiki?curid=304871", "title": "Krtek (rozcestník)", "text": "Krtek (rozcestník)\n\nKrtek může označovat:\n"}
{"id": "304872", "url": "https://cs.wikipedia.org/wiki?curid=304872", "title": "Marcus Aemilius Lepidus (konzul 6)", "text": "Marcus Aemilius Lepidus (konzul 6)\n\nMarcus Aemilius Lepidus (30 př. n. l. – 33) byl římský senátor a konzul.\n\nNarodil se jako syn \"Cornelie Scipio\" a \"Lucia Aemilia Paulla\", který byl římským censorem. Marcus Aemilius Lepidus pocházel ze staré římské patricijské rodiny, což dokazují také jeho příbuzenské vztahy s vlivnými osobnostmi, jako byl například prastrýc triumvir Marcus Aemilius Lepidus. Dále byl pravnukem dalšího Aemilia Lepida a do rodinného kruhu patřila i jeho švagrová \"Julia mladší\" – vnučka císaře Augusta.\n\nV roce 6 se stal římským konzulem. Později se proslavil jako vyslanec Říma, který měl dohlížet na armádu během Ilýrijského povstání. Po potlačení vzpoury se Ilýrie rozdělila na dvě velké provincie Pannonia a Dalmatia. Jelikož se Lepidus na Balkáně vyznamenal, byl na popud budoucího císaře Tiberia jmenován propraetorem těchto provincií. V roce 14, kdy zemřel císař Augustus, zastával Lepidus funkci guvernéra severního Španělska s třemi legiemi pod svým velením.\n\nV roce 21 mu císař Tiberius nabídl místo prokonzula v provincii Afrika. Lepidus však nabídku odmítl kvůli rodině a špatnému zdravotnímu stavu. I když se může zdát, že byl věrným příslušníkem autoritativního císařství, jeho aktivity v senátu dokazují náklonnost ke svobodnému projevu. V roce 21 se ostře postavil proti trestu smrti pro básníka, který podle senátu neuctíval císařství. Nicméně na rozkaz senátu byl básník popraven. Tiberius tehdy uznal, že Lepidova zdrženlivost byla na místě, avšak zároveň pochválil i senát, že pronásleduje nepřátele císařství.\n\nMarcus Aemilius Lepidus, konzul roku 6, byl jeden z mála příslušníků aristokratické vrstvy, který zastával vysoké funkce a nečelil ani jednomu obvinění ze spiknutí proti císaři. Přestože se v roce 32 našel senátor \"Cotta Messalinus\", který veřejně kritizoval Lepida za příliš nadměrný vliv na římský senát, jeho obvinění byla okamžitě stažena. Lepidus zemřel v roce 33 za vlády císaře Tiberia. Slavný římský historik Tacitus ho označil jako \"moudrého a vznešeného\" senátora. Podle něj jsou Lepidovy činy výborným příkladem, jak může aristokrat svobodně žít pod nadvládou diktatury.\n\nMarcus Aemilius Lepidus měl oficiálně jednoho potomka, a to dceru Aemilii Lepidu, která se později provdala za Drusa Caesara – bratra císaře Caliguly. Po smrti bratra Lucia Aemilia Paulla, konzula z roku 1, adoptoval Lepidus svého synovce Marca Aemilia Lepida, který rodinné vztahy s císařskou rodinou upevnil sňatkem s Caligulovou sestrou Drusillou.\n"}
{"id": "304876", "url": "https://cs.wikipedia.org/wiki?curid=304876", "title": "Krtek (cena)", "text": "Krtek (cena)\n\nKrtek (do roku 2006 Krteček) je hudební ocenění udělované od roku 1994 každoročně na folkovém festivalu Zahrada. Tři Krtky obdrží první tři nejúspěšnější skupiny v diváckém hlasování, jednoho Krtka (v některých ročnících i dva) uděluje pořadatel festivalu (Folk & Country) a od roku 2001 Krtka získává také vítěz diváckého hlasování v soutěži písničkářů a dvojic. Soutěže o Krtka se účastní ty skupiny (a písničkáři), které prošly konkurzem, jedná se tedy často o mladé skupiny.\n\n"}
{"id": "304882", "url": "https://cs.wikipedia.org/wiki?curid=304882", "title": "Mika", "text": "Mika\n\nMichael Holbrook Penniman (* 18. srpna 1983) je populární britský zpěvák libanonsko-amerického původu, známý pod uměleckým pseudonymem Mika.\n\nMika se narodil v libanonském Bejrútu jako prostřední z pěti dětí Joannie a Michaela Holbrook Pennimana, matce libanonského původu a otci ze Spojených států. Když mu bylo kolem jednoho roku, rodina byla nucena opustit válkou postižený Libanon a odstěhovat se do Paříže, kde po poslechu písně „Heart Shaped Box“ od Nirvany napsal svoji první píseň. V jeho devíti letech se rodina přestěhovala do Londýna, kde už ale nežije. Jeho druhým domovem se stala Itálie, konkrétně Milán a v Itálii má i svoji televizní show \"Stasera Casa Mika\" na kanálu Rai 2 kam si zve umělce z showbyznisu. Mika hovoří plynně italsky.\n\nDo povědomí veřejnosti se Mika dostal díky svým písním \"Relax, Take It Easy\" a hlavně \"Grace Kelly\" z alba \"Life in Cartoon Motion\", která ho vynesla na první místo v britském žebříčku populární hudby. V červnu 2009 Mika vydal EP v omezeném nákladu se čtyřmi novými skladbami nazvané \"Songs for Sorrow\" a v září téhož roku vydal druhé studiové album \"The Boy Who Knew Too Much\", jehož pilotní singl nesl název \"We Are Golden\". Po celosvětovém turné začal Mika psát a natáčet materiál pro své třetí album \"The Origin of Love\", které vyšlo v září 2012. Zatím poslední Mikovo album, \"No Place in Heaven\", vyšlo v červnu 2015.\n\nMika má značný hlasový rozsah, někdy je mu přičítáno až pět oktáv. V roce 2010 byl ve Francii jmenován rytířem uměleckého řádu.\n\nV roce 2007 pro Herald Sun reagoval na úvahy o tom, že drží svou sexualitu pod pokličkou z obav o úspěch na americkém hudebním trhu a že se příliš obává sexuálních tabu, takto: „Kdybych se bál sexuálních tabu, určitě bych nenatočil takové album, jaké jsem natočil. Je to spíš věc sebeúcty.“ Poukázal přitom na svou skladbu \"Billy Brown\" o ženatém muži majícím homosexuální aférku. V rozhovoru pro americký gay magazín Out později uvedl: „Můžu mluvit o svých názorech, můžu mluvit o své hudbě, můžu psát svou hudbou příběhy o svých názorech nebo svém osobním životě. Ale nechci mluvit o nálepkách, o přehnané kategorizaci věcí, protože nálepky jsou něco, s čím jsem nikdy nesouhlasil — prostě proto, že sám do nich ve svém osobním životě nezapadám.“ (...) „Píšu písničky — to především. Nechci politizovat sebe nebo svůj život. Jsem tím čím jsem.“\n\nV září 2009 v rozhovoru pro nizozemský magazín \"Gay & Night\" k otázce své sexuality prohlásil: „Nikdy jsem sám sebe nenálepkoval. Ale když o tom mluvíme, nikdy jsem svůj život neomezoval, nikdy jsem se neomezoval v tom, s kým spím... Říkejte mi jak chcete. Říkejte mi bisexuál, když už pro mě potřebujete termín...“ V srpnu 2012 pak v rozhovoru pro gay magazín Instinct uvedl: „Když se zeptáte, jsem-li gay, řeknu ano. Jsou ty písničky o mém vztahu s mužem? Říkám ano. A je to jen díky mé hudbě, že jsem našel sílu vyrovnat se se svou sexualitou víc než jen v kontextu svých textů. Tohle je můj skutečný život.“\n\n\n\nz alba Life In Cartoon Motion:\nz alba The Boy Who Knew Too Much:\n\n\nz alba Life In Cartoon Motion:\nz alba The Boy Who Knew Too Much:\nz alba The Origin of Love:\n\nz alba \"No Place in Heaven:\"\ndalší klipy\n\n"}
{"id": "304890", "url": "https://cs.wikipedia.org/wiki?curid=304890", "title": "Jablonné", "text": "Jablonné\n\nNázev Jablonné má více sídel:\n\n"}
{"id": "304892", "url": "https://cs.wikipedia.org/wiki?curid=304892", "title": "Phalacridae", "text": "Phalacridae\n\nPhalacridae jsou čeleď brouků z nadčeledi Cucojoidea. Často jsou nalézáni na květech rostlin. Brouci mají oválný tvar, žlutohnědou barvu a měří kolem 2 mm.\n\n\n"}
{"id": "304893", "url": "https://cs.wikipedia.org/wiki?curid=304893", "title": "Southern Christian Leadership Conference", "text": "Southern Christian Leadership Conference\n\nSouthern Christian Leadership Conference (SCLC) je americká organizace pro obranu lidských práv. Byla založena v lednu 1957 jako \"Negro Leadership Conference on Transportation and Nonviolent Integration\" představiteli tzv. Černé církve, mezi nimiž byl i Martin Luther King, který se stal prvním prezidentem organizace a zůstal jím až do svého zavraždění. Organizace hrála klíčovou roli v Afroamerickém hnutím za lidská práva 50. a 60. let.\n\n\n"}
{"id": "304896", "url": "https://cs.wikipedia.org/wiki?curid=304896", "title": "Den Martina Luthera Kinga", "text": "Den Martina Luthera Kinga\n\nDen Martina Luthera Kinga (: \"Martin Luther King Day\") je americký státní svátek, který připomíná narození (15. ledna 1929) a dílo reverenda Martina Luthera Kinga, Jr., laureáta Nobelovy ceny za mír (1964) a vůdce afroamerického hnutí za občanská práva ve Spojených státech amerických v 50. a 60. letech 20. století. \n\nSlaví se třetí pondělí v měsíci lednu.\n\nMartin Luther King sehrál jako politický organizátor, mimořádně zdatný řečník a zastánce nenásilných protestů zásadní roli při prosazování rasové rovnosti ve Spojených státech zrušením segregačních zákonů na státní i federální úrovni. \n\nKampaň za ustavení federálního svátku na počest Kinga byla zahájena krátce po jeho vraždě 4. dubna 1968. Zákon ustavující svátek Martina Luthera Kinga podepsal v roce 1983 prezident Ronald Reagan, poprvé se svátek slavil 20. ledna 1986 v některých amerických státech. Federálním svátkem uznávaným ve všech 50 státech se stal v roce 2000.\n\nAmeričané si Den Martina Luthera Kinga připomínají dobrovolnickou prací v duchu Kingovy věty „V životě je tou nejvytrvalejší a nejnaléhavější otázkou ‚co děláte pro druhé‘“. Den Martina Luthera Kinga je proto v USA dnem služby pro druhé (: \"Martin Luther King Day of Service\").\n\n\n"}
{"id": "304906", "url": "https://cs.wikipedia.org/wiki?curid=304906", "title": "Dynastie Jüan", "text": "Dynastie Jüan\n\nDynastie Jüan (; mongolština: \"\") byla mongolská dynastie, která v letech 1271–1368 vládla stejnojmenné říši. Říše Velká Jüan se rozkládající se na území Číny, Mongolska a jižní Sibiře. Jüanští císařové drželi rovněž titul velikých chánů, který je nadřazoval vládcům ostatních částí mongolské říše – Ílchanátu, Zlaté hordy a Čagatajského chanátu. Dynastii založil vládce východní části mongolské říše veliký chán Chubilaj, který do roku 1279 dobyl jihočínskou říši Jižní Sung. Jeho potomci byli v 60. letech 14. století vypuzeni z Číny, z hlavního města říše Jüan Ta-tu (Chánbalyk, dnešní Peking) je armády říše Ming vyhnaly roku 1368. Poté byla dynastie čínskými historiky přejmenována na Severní Jüan. Její moc se vztahovala jen na Mongolsko, zde chánové Severní Jüan vládli do 17. století, kdy podlehli říši Čching.\n\nDynastie a říše Jüan byla založena chánem Kublajem (též Kublaj-chán, Chubilaj, 1215 – 1294), synem Tolujchána, čtvrtého syna Čingischána. Čingischán sjednotil kočovné kmeny Mongolska a založil mocnou říši, když dobyl říši Ťin a stát Tangutů, připojil zemi Ujgurů a dobyl Karakitanský chanát a Chórezmskou říši. Zemřel roku 1227, dalšími velikými chány mongolské říše se stali Čingischánův třetí syn Ögedej (vládl 1229–1241), Ögedejův syn Güjük (vládl 1246–1248) a Tolujův nejstarší syn Möngke (vládl od 1251).\n\nV srpnu 1259 Möngke zemřel při obležení sungského města Che-čou v S’-čchuanu. O postavení nového vládce mongolské říše od roku 1260 bojovali Möngkeho bratři Arik-buka a Chubilaj. Arik-buka spravoval Mongolsko, podporovali ho tamní konzervativci, ctící tradiční kočovnické hodnoty. Chubilaj symbolizoval politiku počínšťování říše, získal kontrolu nad armádou válčící s říší Sung a ovládl severní Čínu. Se zdroji severní Číny Chubilaj v občanské válce do roku 1264 zvítězil.\n\nUž roku 1260 Chubilaj vyhlásil, podle čínského vzoru, éru vlády. Roku 1271 přijal čínský císařský titul \"chuang-ti\" a svůj \"ulus\" vyhlásil za říši Jüan. Roku 1272 oficiálně přenesl hlavní město na čínské území, do Ta-tu (Pekingu).\n\nNázev říše a dynastie – Jüan, oficiálně „Ta Jüan“, čili Veliká Jüan, byl údajně Liou Ping-čungem vybrán podle citátu z klasické čínské knihy \"I-ťing\" „大哉乾元“ (\"ta caj čchien jüan\"), doslova „velká jsou nebesa a počátek“, v němž \"čchien\" symbolizuje nebesa, ale také císaře. Jüan byla také první říše a dynastie v Číně, která nebyla nazvaná podle regionu, kde vznikla, ale abstraktním pojmem.\n\nJe však také možné, že název vyjadřuje mongolské ideje. Podle mongolského historika Čuluuny Dalaje je pravděpodobnější, že název Chubilajovy říše vybírali Mongolové a že „říše Jüan“ je pouze překladem mongolského \"idžagur-ulus\" (volně česky „ulus předků“, „původní území“).\n\nŘíše Jüan při svém vzniku zahrnovala dnešní Mongolsko a jižní Sibiř, Mandžusko, přilehlé oblasti Dálného východu, severní Čínu od Velké čínské zdi až k řece Jang-c’-ťiang a jihozápadní Čínu až k hranicím Vietnamu. Podléhal jí i Tibet a Korea. Chubilaj dobyl zbytek Číny a části Myanmaru a Thajska. Roku 1293 měla přes 60 miliónů obyvatel.\n\nVeškerá moc byla soustředěna v rukách císaře. Jemu byl podřízen administrativní aparát, podle čínského vzoru rozdělený na část civilní, vojenskou a kontrolní. V čele civilní správy stál ústřední sekretariát. Říše byla rozdělena na provincie, Mongolsko bylo zprvu spravováno samostatně, mezi provincie bylo zařazeno za vlády císaře Temüra. V úřadech Mongolové zaujímali vedoucí místa a Ujgurové, Turci, Peršané a Číňané jim pomáhali. V armádě, považované za hlavní zdroj moci, bylo však čínskému vlivu bráněno.\n\nS nástupem slabých a nedospělých císařů koncem 20. let 14. století se vlády chopili ministři, především nejvyšší rádci (čcheng-siang), stojící v čele ústředního sekretariátu. S tím, jak klesala schopnost vlády udržovat pořádek, rostla nespokojenost obyvatelstva. Neklid na venkově vyústil roku 1351 v povstání rudých turbanů, v průběhu kterého vzniklo v povodí Jang-c’-ťiang několik čínských států. Převahu mezi nimi získala říše Ming, jejíž armády roku 1368 vytlačily jüanská vojska z většiny Číny včetně hlavního města – Pekingu. V 70. a začátku 80. let 14. století mingská vojska dobyla i dosud nezávislé, nebo promongolské části Číny, především S’-čchuan a Jün-nan. Říše a dynastie Jüan, poté omezenou na Mongolsko, pak čínští historikové přejmenovali na Severní Jüan.\n\nOtázka nástupnictví byla pro jüanský stát trvalým zdrojem nestability. Problémem byl ostrý rozpor mezi tradiční mongolskou koncepcí a čínskými konfuciánskými tradicemi. Podle kočovnických tradic byl vládce, chán, vybírán příslušníky mongolských elit shromážděnými na kurultaji. Volen byl obvykle potomek chánů, rozhodujíc vliv na volbu měly jeho schopnosti a zejména množství a síla stoupenců. Naproti tomu čínským císařem se stával následník trůnu, jmenovaný za života dosavadního císaře, obvykle jeho syn.\n\nChubilaj z pozice císaře a v souladu s čínskou tradicí jmenoval korunním princem druhého syna Činkima, ale ten roku 1285 zemřel. Nového následníka císař už nejmenoval, po jeho smrti se císařem stal třetí Činkimův syn Temür, proti němu neúspěšně kandidoval nejstarší Činkimův syn Kammala. V dalších případech bylo nástupnictví řešeno bojem, často násilným, mezi soupeřícími dvorskými frakcemi. Po vítězství té či oné frakce byl nový veliký chán a císař formálně zvolen kurultajem.\n\nRoku 1307 po smrti císaře Temüra jeho vdova s částí ministrů prosazovala na trůn knížete Anandu, syna Chubilajova syna Mangaly. V ostatních případech až do roku 1388 o trůn soupeřili pouze potomci Činkima, odvozující svůj nárok z jeho jmenování Chubilajovým nástupcem.\n\nS rostoucí váhou vládní byrokracie a přesunem moci od Čingisových potomků k ministrům rostl i vliv vysokých úředníků a byrokratů na výběr císaře. Počátkem 30. let 14. století už ministři a nojoni nebyli pouhými podporovateli některého z knížat, ale vůdci samostatných frakcí, které si (leckdy nedospělé) prince stavěly do čela. Kandidáti hledali podporu nejen v hlavním městě, ale i u knížat a armád Mongolska, což čas od času vedlo k posílení vlivu konzervativních složek jüanské elity, oponujících počínšťování říše.\n\nRodokmen dynastie je zjednodušený, zahrnuje především císaře a následníky trůnu, včetně panovníků dynastie Severní Jüan v letech 1368–1388, kdy byla Severní Jüan přímým pokračováním dynastie Jüan. \n\nUvedeno je:\n"}
{"id": "304913", "url": "https://cs.wikipedia.org/wiki?curid=304913", "title": "Sjuň", "text": "Sjuň\n\nSjuň ( , ) je řeka v Baškortostánu a v Tatarstánu v Rusku. Je 209 km dlouhá. Povodí má rozlohu 4 500 km².\n\nPramení na Bugulmsko-belebejské vrchovině. Ústí zleva do Belaji (povodí Kamy) na 83 říčním kilometru.\n\nZdrojem vody jsou především sněhové srážky. Průměrný roční průtok vody činí 14,8 m³/s. Nejvyšších vodních stavů dosahuje od poloviny dubna do poloviny května.\n"}
{"id": "304923", "url": "https://cs.wikipedia.org/wiki?curid=304923", "title": "Obličej", "text": "Obličej\n\nObličej (latinsky \"facies\"), rovněž tvář, je plochá přední část lidské hlavy a jedna z výrazných anatomických charakteristik člověka. Bez srsti, s plochým čelem, výraznýma očima vedle sebe, se zdůrazněnými rty a velmi bohatým svalstvem, které umožňuje mimiku, je obličej nositelem rozmanitých výrazů a také nejvíce individualizovanou částí lidského těla, charakteristikou jednotlivé osoby. Proto se jí člověk nejčastěji identifikuje (např. na průkazech).\n\nZ evolučního hlediska je obličej součástí zásadních anatomických změn, jež vedly ke vzniku člověka. Souvisí se vzpřímenou postavou, se změnou nasazení hlavy na páteř a s uvolněním rukou, jimiž člověk uchopuje potravu, takže nepotřebuje vyčnělé čelisti. Ztráta srsti, zvýraznění očí bělmem, očnicovými oblouky a obočím, bohatá muskulatura i výrazně zbarvené a jemně ovladatelné rty dávají tváři charakteristický individuální vzhled (podobu), poskytují prostředky pro bohatou mimiku a neverbální komunikaci.\n\nPodle jiné hypotézy se tvar lebky změnil ve stejném období jako tvar ruky chápající pěstní klín a zformovaly jej převážně pěstní souboje předků.\nVýrazové možnosti tváře se ve všech kulturách různě podporují líčením, tetováním nebo plastickými operacemi. Zatímco antické divadlo využívalo masek, nehybných „tváří“ divadelních postav, moderní divadlo a zejména pak film a televize využívají mimiku živého herce. V moderní době se charakteristické rysy individuálních tváří často přehnaně zobrazují v karikaturách.\nV počátcích antropologie v 19. století se různí badatelé snažili zachytit a klasifikovat různé výrazy tváře a spojit je s určitými náladami nebo povahami, ale také s dalšími charakteristikami jednotlivého člověka, například s genialitou nebo naopak se zločineckými sklony.\n\nPři pohledu ze strany svírá tvář (obličej) s vodorovnou rovinou charakteristický lícní úhel, který se používal k charakterizování lidských ras a hrál jistou úlohu i v rasistických teoriích 19. století.\n\nSlovo tvář ukazuje na důležité souvislosti a významy. V češtině předně souvisí se slovem tvar, a základní schéma obličeje je skutečně jedno z prvních, jež novorozené dítě začne rozlišovat. Tvář dále souvisí se slovesem \"tvářit se\", vyjadřovat své nálady, pocity a postoje mimikou obličeje. Synonymum \"ob-lič-ej\" souvisí s obecně slovanským \"lico\", \"líce\" a s tím zase české \"líčit\" a \"líčit se\". Ruské slovo \"lico\" znamená osobu.\n\nSetkání „tváří v tvář“ znamená setkání s určitou osobou a zahrnuje jisté uznání její nezaměnitelnosti a jedinečnosti. Tvář jako specifický výraz lidské osoby je jedním z hlavních pojmů filosofie E. Lévinase. Důležitým zlomovým bodem při vývoji lidské osoby je setkání s tváří, kdy si moje naivní svoboda uvědomí, že není ničím zdůvodněna a ospravedlněna. Bezbranná a nahá tvář druhého se mé libovůli sice nijak nebrání, přesto mi kategoricky přikazuje „nezabiješ“.\n\nSlovo tvář se vyskytuje v mnoha různých metaforách:\n\nTvář nebo tvářnost může pak znamenat i celkový vzhled nebo dojem, takže lze hovořit např. o „tváři krajiny“ nebo „tváři doby“. Biblická modlitba říká \"...a obnovíš tvář země\" (Ž 104,30). Pro jistou liberalizaci komunistického režimu v roce 1968 se ujal název „socialismus s lidskou tváří“. Předchozí i následující období tuhého režimu se pak lidově označovalo jako „socialismus s husí kůží“.\n\n\n\n"}
{"id": "304926", "url": "https://cs.wikipedia.org/wiki?curid=304926", "title": "Dynastie Sung", "text": "Dynastie Sung\n\nDynastie Sung (: , pinyin: \"Sòng Cháo\", výslovnost IPA: ) byla jedna z čínských dynastií, která vládla od roku 960 až do roku 1279. Následovalo po období, které je označováno jako Pět dynastií a deset království, a představovalo čas stability a rozvoje. Poprvé na světě tu byla vláda, jež začala tisknout bankovky nebo papírové peníze, a první čínská vláda, která založila stálé vojenské námořnictvo. V období vládnutí dynastie je také poprvé zaznamenáno využití střelného prachu, stejně jako první rozeznání skutečného severu s pomocí kompasu.\n\nDynastie Sung se dělí na dvě periody: Severní Sung (čínsky , od 960 do 1127) s hlavním městem Pien-ťing a Jižní Sung (čínsky , od 1127 do 1279), období po ztrátě vlády nad severní Čínou, s nově založeným hlavním městem Lin-an. I po ztrátě území na severu zahrnovala říše Sung celých 60% čínské populace a většinu nejproduktivnější zemědělské půdy. Dynastie Jižní Sung posílila svou flotilu pro obranu hranic říše a také pro podnikání námořních misí do ciziny.\n\nPro zahnání dynastie Ťin a později i Mongolů vyvinula Sung revoluční vojenskou technologii, a to střelný prach. Roku 1234 byla říše Ťin dobyta Mongoly, kteří tak získali kontrolu nad severní Čínou. Tento fakt jen podpořil jejich nesnadné vztahy s Jižní Sung. Chán Möngke zemřel v roce 1259, při dobývání města Čchung-čching. Novým chánem byl prohlášen jeho mladší bratr Kublaj, který byl roku 1271 prohlášen i čínským císařem. O osm let později Kublaj definitivně porazil dynastii Sung, sjednotil celou Čínu a založil novou vládnoucí dynastii Jüan (1271–1368).\n\nBěhem 10. a 11. století se počet obyvatel Číny zdvojnásobil. Zapříčinily to mimo jiné zvětšení produkce rýže ve střední a jižní části země, brzy dozrávající rýže z jižní a jihovýchodní Asie a vytváření přebytků potravin. Podle záznamů ze sčítání lidu v období Severní Sung měla říše cca 50 milionů obyvatel, tedy více než říše Chan a Tchang. Tato data pocházejí z Dvaceti čtyř historií. Dramatický nárůst populace podnítil ekonomickou revoluci ve středověké Číně. Zapříčinil také postupný ústup centrální vlády od regulace tržní ekonomiky, růst vlivu vyšší společnosti, tzv. džentry, na místní správu a rozvoj hlavního města. Za dynastie Severní Sung byl Pien-ťing třikrát větší než starověký Řím.\n\nSpolečenský život během vlády dynastie Sung byl pulzující. Elity společnosti se shromažďovaly, aby viděly a kupovaly vzácná umělecká díla, lid se účastnil veřejných festivalů a města měla živé zábavní čtvrti. Šíření literatury a vědomostí bylo posíleno brzkým objevením tisku z dřevěných desek a v 11. století vynálezem tisku pohyblivými tiskovými písmeny. Technologie, věda, filosofie, matematika, inženýrství a další intelektuální činnosti v říši Sung vzkvétaly. Filosofové jako Ču Si a Čcheng I oživili konfucianismus novým výkladem, naplnili ideály buddhismu a kladli důraz na novou organizaci klasických textů, čímž přinesli principy neokonfucianismu. Ačkoliv úřednické zkoušky v Číně existovaly už od vlády dynastie Suej, za Sung se staly opravdu významnými. Byly také hlavním faktorem vedoucím ke změně aristokratické elity na elitu byrokratickou.\n\nCísař Tchaj-cu během své vlády (960–976) dobyl ostatní země a sjednotil Čínu, čímž ukončil období Pěti dynastií a deseti království. V městě Pien-ťing, dnešním Kchaj-fengu, vytvořil silnou centrální vládu celého impéria. Podporou úřednických zkoušek, tedy výběrem státních byrokratů podle jejich schopností, nikoliv aristokratického původu, si zajistil administrativní stabilitu v zemi. Také podporoval projekty zabezpečující efektivní komunikaci napříč impériem. Jedním takovým projektem byl kartografy vytvořený velký atlas, složený z detailních map jednotlivých provincií a měst. Kromě toho Tchaj-cu podněcoval i vědu a technologické inovace, jako zbudování hodinové věže s orlojem, kterou navrhl a postavil Čang S'-sün.\n\nSungský dvůr udržoval diplomatické vztahy s indickou dynastií Chola, Fátimovským chalífátem, malajským královstvím Šrívidžaja a Karachánským chanátem a dalšími zeměmi, které byly také obchodními partnery říše. Avšak byly to nejbližší sousedé Číny, kteří měli největší vliv na její domácí a zahraniční politiku. Už od počátku dynastie kolísala mezi válčením a diplomatickým jednáním s Kitany dynastie Liao na severovýchodě a Tanguty dynastie Západní Sia na severozápadě. Severní Sung použila vojenskou sílu k potlačení dynastie Liao a znovuzískání Šestnácti prefektur, území pod kontrolou Kitanů, jež bylo tradičně považováno za část vlastní Číny. Avšak sungské síly byly odraženy armádami dynastie Liao, které každoročně pořádaly útočné výpravy na severní území říše Sung. Toto ukončila až roku 1005 dohoda Šan-jüan.\n\nRodokmen dynastie je zjednodušený, zahrnuje především císaře a následníky trůnu.\nUvedeno je:\nu císařů ještě:\nV červeném rámečku jsou císařové Severní Sung, v oranžovém Jižní Sung.\n"}
{"id": "304927", "url": "https://cs.wikipedia.org/wiki?curid=304927", "title": "Pérák", "text": "Pérák\n\nPérák je fiktivní český válečný hrdina z doby druhé světové války. V období Protektorátu Čechy a Morava se objevila městská legenda o podivném skákajícím člověku, který mimo jiné bojoval proti německým okupantům. Tento člověk tehdy dostal jméno Pérák. Díky pružinám na nohách, s nimiž dokázal přeskakovat i ulice, později získal (zejména díky lidovým povídačkám) takové nadpřirozené schopnosti, že prý dokázal přeskočit celé vltavské údolí. Pérák nebyl nikdy dopaden. Po válce byl zobrazen také jako český superhrdina.\n\nPérák byl popisován jako muž s pružinami na nohách, podivnou maskou a svítícíma rudýma očima. Tyto oči byly důvodem, proč byl některými lidmi ztotožňován s motýlím mužem (jde o bytost, která se objevovala v Point Pleasant v americké Virginii a varovala před zřícením mostu). Motýlí muž však létal. Pérák pouze skákal mocnými skoky. Pérák sabotoval německé válečné hospodářství, škodil Němcům a kolaborantům, přesto se jej bály i ženy ve Vysočanech a odmítaly chodit na noční směny.\n\nPérák byl za nacistické okupace považován za skutečnou osobu z masa a kostí, která byla před svou prací superhrdiny nejspíše artistou nebo vynálezcem. Na rozdíl od amerických superhrdinů typu Superman apod. nevznikl Pérák z komiksu, ale teprve po válce podle něj vznikl film a ještě později komiks.\n\nPérák byl údajně viděn ve všech čtvrtích Prahy. Nejčastěji se vyskytoval na Olšanských hřbitovech, Vyšehradě, v Židovských pecích, Branickém lomu, Karlově náměstí, Košířích a Šárce. Pérák se však neobjevoval pouze v Praze, ale i v Drahelčicích na Kladensku, na kopcích nad Železným Brodem, na Pardubicku a mnoha dalších místech, nejčastěji však ve městech – na vesnicích byl vzácnější. Strach z Péráka, jako násilníka, měly i děti na Vysočině - v okolí Babic, Lučice, Okrouhlice a Veselého Žďáru.\n\nPérákovou nejmocnější zbraní bylo vědomí Čechů, že existuje nepolapitelný superhrdina (první český „superman“) na jejich straně bojující proti Němcům. Přestože není zcela prokázáno, že Pérák skutečně existoval, legendy a povídačky posilovaly Čechy a děsily Němce. Protektorátní úřady se snažily Péráka bezvýsledně polapit. Kdosi psal nápisy po zdech s podpisem Pérák, měl světelný kříž, s nímž strašil u Hořesedel, někdy se ozýval nelidským pískotem a podle některých vyprávění měl mít také nějakou omračující tyč.\n\nDalší bytostí vyskytující se za dob protektorátu byl tzv. žiletkář, který přepadal ženy a rozřezával jim šaty. Žiletkář byl znám jen z Prahy, kdežto Pérák se vyskytoval téměř po celém území protektorátu. Po válce začaly obě postavy splývat v jednu a Pérák začal být považován za maniaka na pérech, který škodil lidem.\n\nV roce 1946 postava Péráka poprvé ožila na filmovém plátně prostřednictvím třináctiminutového animovaného filmu studia Bratři v triku \"Pérák a SS\", režie Jiří Trnka a scénář Jiří Brdečka.\n\nV roce 2013 vznikl první krátký hraný film \"Pérák (Pérák: Gott mit uns)\" v produkci Jakuba Košťála a režii Pavla Soukupa ml. Je v žánru noir/tajemno a v hlavních rolí se představil Jan Pohan, Miroslav Sabadin a Daniel Fajmon.\n\nRoku 2016 vznikl další krátkometrážní animovaný film \"Pérák: Stín nad Prahou\". Propojuje další pražské legendy Rychlé šípy a Golema.\n\nV roce 1948 využily postavu \"Haló noviny\" v komiksu \"Pérákovy další osudy\". Vizuálně vycházel z Trnkova animovaného filmu. Patnáct stránek vyšlo ve čtvrtém ročníku, číslech 13-27. V druhé polovině komiksu, po skončení války, se již však komiks nese v propagandistickém duchu, Pérák odložil svou masku a pérové boty a stal se z něj běžný kominík.\n\nReportážní povídku o Pérákovi s názvem \"Pérový muž\" vydal Jan Weiss roku 1961 v knize \"Bianka Braselli, dáma se dvěma hlavami\". Povídka byla napsána v první polovině druhé světové války v Praze.\n\nV roce 1968 v čísle časopisu Mladý svět, vydaném po invazi vojsk Varšavské smlouvy do Československa, vyšel čtyřokénkový strip s názvem \"Pérák a SSSR\".\n\nV roce 1980 vyšla v časopise Pionýr povídka \"Hele, kluci, pérák\" od Pavla Štencla.\n\nTéma Péráka zpracoval dvakrát v podobě komiksu Ondřej Neff v letech 1988 (\"Pérák – Toho dne byla mlha\") a 2001 (\"Pérák kontra Globeman\").\n\nVážně míněný pokus o oživení superhrdiny proklamovali v roce 2002 v časopisu Živel scenáristé Morten a Monge. Jako výtvarníka výpravného komiksového projektu si vybrali Adolfa Lachmana, po němž později převzal práci Jan Bažant. Z realizace komiksu nakonec sešlo, ale úvodní třicetistránková kapitola vyšla jako součást časopisu KomiksFest! Revue 03.\n\nVědeckému výzkumu Péráka se od roku 2004 věnuje etnolog Petr Janeček, který nasbíral značné množství vyprávění od pamětníků. V roce 2017 vydal obsáhlou publikaci \"Mýtus o Pérákovi. Městská legenda mezi folklorem a populární kulturou\", která se věnuje této postavě v širokém historickém i zeměpisném kontextu. K tématu Péráka publikoval i v sérii dalších knižních i časopiseckých publikací (viz literatura níže). Na základě dobových svědectví zdůrazňuje rozporuplnou povahu Péráka, který byl za války vnímán nejen jako bojovník proti nacistům, ale také jako nebezpečný zloděj, násilník a sexuální deviant. Mýtus o Pérákovi jako odbojovém pracovníkovi se podle něj objevuje spíše až po válce a je ovlivněn dobovou uměleckou a populární kulturou a politickou situací; zdůrazňuje také jeho poválečný život ve folkloru a jeho mezinárodní souvislost s podobnými postavami vyskytujícími se ve viktoriánské Anglii, revolučním Rusku a poválečném Německu.\n\nSpisovatel Petr Stančík v roce 2006 zpracoval téma Péráka nejprve jako filmový scénář, ten ovšem nebyl nikdy realizován. Svůj scénář později přepracoval na grafický román, který vyšel roce 2008 pod názvem \"Pérák\" v nakladatelství Druhé město. Kniha propojuje legendu o Pérákovi se starořeckým mýtem o králi Oidipovi, obsahuje řadu dobových dokumentů a ústřední příběh dále rozvíjí textovou vrstvou vysvětlivek i poznámek na okrajích stránek. Téhož roku Český rozhlas podle Stančíkovy knihy natočil a odvysílal 12 dílů čtení na pokračování v režii Dimitrije Dudíka, účinkovali Dana Černá, Přemysl Rut, Aleš Procházka a autor, hudbu vytvořil Přemysl Rut. Roku 2019 knihu v rozšířené podobě vydalo švýcarské nakladatelství \"edition clandestin\" pod názvem \"Der Superheld aus Prag\", do němčiny přeložila Maria Sileny.\n\nMezi červnem a listopadem 2018 vycházel komiks o Pérákovi na pokračování ve čtrnáctideníku ABC, jeho autory jsou výtvarník Petr Kopl a scenárista Petr Macek. Jejich ztvárnění Péráka navazuje na hostování postavy v jejich komiksovém měsíčníku Dechberoucí Zázrak 09. Sebrané a rozšířené vydání série, původně publikované v časopise ABC, vyšlo v květnu 2019 jako samostatná kniha Pérák: Oko budoucnosti.\n\nOd roku 2011 uvádí Divadlo VOSTO5 akční historickou fikci s názvem \"PÉRÁK - na jméně nezáleží, rozhodují činy!\" V této autorské inscenaci Vosto5 kombinuje prvky bojových umění a extrémních sportů s typickou poetikou divadla a jeho slovním humorem. Děj je umístěn do reálných historických souvislostí období od příjezdu říšského protektora Heydricha do Prahy až do jeho atentátu. Děj tvoří snaha fiktivní skupiny odbojářů, jakési československé Ligy výjimečných, odstartovat připravený plán na osvobození od okupantů. Spuštění Operace Blaník se však nečekaně komplikuje a do děje musí zasáhnout mýtický český superhrdina Pérák, který se nakonec k českým odbojářům přidá. Situaci komplikují také operace řízené z Anglie a obě snahy se dostávají do střetu. Inscenace přináší nečekaná fiktivní dobrodružství, která proplétá s historickou realitou, čímž vzniká překvapivý alternativní výklad dějin. Režisérem inscenace je Jiří Havelka, na ději scénáře se kromě režiséra podíleli také dramaturg Ondřej Cihlář a scenáristé Štefan Titka a Zdeněk Janáček. Roli péráka na skákacích botách ztvárnil Daniel Fajmon. Jedním ze scénografů a autorem plakátu k inscenaci je Jan Bažant, kreslíř komiksu Pérák uveřejněném v KomiksFest! Revue (č. 03 = rok 2009). Hra byla premiérována ve velkém sále pražské MeetFactory, pravidelné reprízy probíhají v Divadle Archa a také na vhodných pohostinských jevištích a festivalech po celé ČR.\n\nPodobné případy byly zaznamenány i jinde. V Anglii to byl v letech 1837–1904 Skákající Jack, později se objevoval i v USA.\n\n\n\n"}
{"id": "304928", "url": "https://cs.wikipedia.org/wiki?curid=304928", "title": "Svijaga", "text": "Svijaga\n\nSvijaga ( , ) je řeka v Uljanovské oblasti a v Tatarstánu v Rusku. Je 375 km dlouhá. Povodí má rozlohu 16 700 km².\n\nPramení na východním svahu Povolžské vrchoviny. Teče na sever v široké dolině rovnoběžně s Volhou. Je pravým přítokem Volhy a ústí do Svijažského zálivu Kujbyševské přehrady.\n\nZdrojem vody jsou především sněhové srážky. Průměrný roční průtok vody ve vzdálenosti 26 km od ústí činí 34 m³/s. Zamrzá v listopadu až na začátku prosince a rozmrzá v dubnu až na začátku května.\n\nNa řece leží město Uljanovsk.\n"}
{"id": "304931", "url": "https://cs.wikipedia.org/wiki?curid=304931", "title": "Radegast (rozcestník)", "text": "Radegast (rozcestník)\n\nSlovo Radegast může mít více významů:\n\n\n"}
{"id": "304943", "url": "https://cs.wikipedia.org/wiki?curid=304943", "title": "Ivan Štraus", "text": "Ivan Štraus\n\nIvan Štraus může být:\n\n"}
{"id": "304948", "url": "https://cs.wikipedia.org/wiki?curid=304948", "title": "Wien Südbahnhof", "text": "Wien Südbahnhof\n\nWien Südbahnhof (česky \"Vídeň jižní nádraží\") byla do 12. prosince 2009 největší hlavová železniční stanice Rakouska. Přijímací budova s nástupišti měla tvar písmene \"V\" se špicí směrující na sever, a to díky skutečnosti, že do ní byla ukončena \"Südbahn\" (Jižní trať) směrující do měst Wiener Neustadt, Villach, Klagenfurt, Graz, a \"Ostbahn\" (Východní trať) směrující do měst Bruck an der Leitha, Neusiedl am See, Bratislava, Győr. Na \"Ostbahn\" je na okraji města připojena také \"Nordbahn\" směrující do Břeclavi, s přípojnou tratí do Marcheggu a Bratislavy.\n\nNádraží leželo na jihovýchodě města – v městské části Favoriten.\n\n12. prosince 2009 byl ukončen provoz odbavovací haly a jižního nástupiště (Süd). Většina objektů nádraží byla postupně demolována: prostory nástupišť části Süd (a zčásti i Ost), dvě části depa Südbahnhof – Ostseite a Südseite a také odbavovací hala nádraží. Zachován zůstal provoz podzemních nástupišť č. 21 a 22. Nástupiště \"Ost\" byla ponechána v provozu ve zkrácené podobě, za zarážedly bylo vybudováno provizorní provozní zázemí. Vstup na provizorní nádraží \"Südbahnhof (Ost)\" byl zřízen z ulice Arsenalstrasse. Posledním vlakem, který do stanice v její původní podobě (provozní jižní nástupiště a odbavovací hala), přijel byl vlak IC 350 z Mariboru, posledním vlakem, který odjel byl rozlučkový mimořádný vlak do stanice Mürzzuschlag vedený historickou lokomotivou řady 4061.\n\n8. prosince 2012 byl, v souvislosti s částečným zprovozněním nového nádraží Wien Hauptbahnhof, ukončen provoz i ve zbylé části – zkrácených nástupištích \"Ost\".\n\nV sousedství nádraží a na jeho místě začala paralelně s demolicí výstavba nového hlavního nádraží – Wien Hauptbahnhof. První část byla otevřena koncem roku 2012 a kompletně bylo nádraží dokončeno v prosinci 2015. \n\n\n"}
{"id": "304949", "url": "https://cs.wikipedia.org/wiki?curid=304949", "title": "Ronald de Boer", "text": "Ronald de Boer\n\nRonald de Boer (*15. května 1970, Hoorn, Nizozemsko) je bývalý fotbalový záložník nebo útočník. Hrál za nizozemskou reprezentaci a několik předních evropských klubů. Spolu s dvojčetem Frankem vytvořil jednu z nejznámějších bratrských dvojic fotbalové historie.\n\nNa amatérské úrovni působil v klubech De Zouaven (1986-1987) a Lutjebroek (1987-1988), během profesionální kariéry v týmech AFC Ajax (1988-1991 a 1993-1998), FC Twente (1991-93), FC Barcelona (1998-2000), Rangers FC (2000-2004), Al-Rayyan (2004-05) a Al-Shamal (2005-2008). Kromě angažmá v Twente hrál bok po boku s dvojčetem Frankem. Ronald de Boer ukončil kariéru 19. března 2008, kdy ze zdravotních důvodů rozvázal smlouvu s katarským Al-Shamal.\n\nJeho největším úspěchem na klubové scéně je triumf v Lize mistrů s Ajaxem v sezóně 1994-1995. Na mezinárodní úrovni nastoupil de Boer k 67 zápasům za Nizozemsko, ve kterých nastřílel 13 branek. Za národní tým nastoupil poprvé v roce 1994, o čtyři roky později patřil k oporám reprezentace na mistrovství světa ve Francii. Na turnaji vstřelil dvě branky, v penaltovém rozstřelu semifinále s Brazílií však neproměnil pokutový kop. Zahrál si i na evropských šampionátech v letech 2000 a 2004. Dvakrát získal ocenění nizozemský fotbalista roku (1994 a 1996).\n\n"}
{"id": "304950", "url": "https://cs.wikipedia.org/wiki?curid=304950", "title": "Maďarizace", "text": "Maďarizace\n\nMaďarizace, neboli pomaďarštění či hungarizace, je proces, kdy je něco asimilováno či pohlcováno maďarskou kulturou nebo jazykem.\n\nPojem maďarizace v užším smyslu (v protikladu proti maďarizaci jako přirozené asimilaci) byla v historickém ohledu chápána jako státem požadovaná cílená a později také zcela otevřená snaha o násilnou přeměnu nemaďarského obyvatelstvo Uherského království v součást maďarského národa.\n\nMaďarizace se vyjádřeno v počtech projevovala tak, že podíl maďarského obyvatelstva v Království Uherském (podle oficiálně uvedených počtů) stoupl z cca 29 % roku 1780 na 54 % v roce 1910. Nespokojenost, již vyvolal tento proces u nemaďarského obyvatelstva v Uherském království, byla v roce 1918 jedním z hlavních důvodů jeho pádu.\n\nV maďarštině není rozdílu mezi výrazem „maďarský“ (maď.: \"magyar\") a „uherský“ (něm. \"ungarisch\", angl. \"Hungarian\", franc. \"hongrois\" apod.). Ačkoli by se v češtině (podobně jako v němčině) výrazu „uherský“ mělo používat spíše ve významu týkajícího se Království Uherského, (tedy země, území, teritoria) a výrazu „maďarský“ ve vztahu k etniku (etnikum v Uhrách), ve skutečnosti, tak jako je tomu podobně jako v dalších zemích Evropy (srov. např: \"anglický\" a \"britský\" nebo německé \"böhmisch\" a \"tschechisch\"), jsou oba výrazy téměř shodné.\n\nPřeměna národů Uherského království na etnické Maďary probíhala zčásti (především z německojazyčného obyvatelstva) přirozenou asimilací (maďarizace v širším obecném smyslu), dále také docházelo k přechodu na maďarskou národnost a za druhé k přiznání se k maďarskému národu (národnosti), často však donucením a nuceným úsilím (maďarizace v užším smyslu).\n\nČasově lze proces zařadit do doby reorganizace uherského stavovského státu v moderní národní stát mezi rokem 1790 a koncem Rakouska-Uherska roku 1918. Byl výsledkem reformních snah Josefa II. (1780–1790), jenž chtěl v tehdejším zaostalém Království Uherském prosadit modernizační reformy (z nichž však téměř všechny musel roku 1790 zrušit). Reformy zahrnovaly též zavedení němčiny coby jednotného úředního jazyka v celé rakouské monarchii (včetně Království Uherského) a všech národů v království, aby tak mělo obyvatelstvo přístup ke vzdělání. Obě snahy však byly maďarskou šlechtou přijaty jako přímý spouštěcí mechanismus pro systematickou maďarizaci.\n\nMaďarizace v užším smyslu započala cca v roce 1790 a postupně se zintenzivňovala. První maďarizační zákony byly schváleny v letech 1791 (článek 16) a 1792 (článek 7). Po porážce Maďarské revoluce z let 1848-49 musely být zrušeny, aby později za časů Rakouska-Uherska (1867–1918) dosáhly svého vrcholu. V 19. století se pak zcela otevřeně diskutovalo, jak by se nejlépe dosáhlo násilného pomaďarštění, zatímco byli např. někteří odpůrci zatýkáni a množství škol pro nemaďarské obyvatelstvo zavřeno a nahrazeno školami maďarskými. Roku 1907 byl zaveden zákon \"Lex Apponyi\" podle tehdejšího ministra kultury hraběte Alberta Apponyiho, jímž se státní kontrola rozšířila na obce a náboženské školy a výuka probíhala v maďarštině.\n\nPřinejmenším případy Kumánů (Kipčaků) nebo Jasetů (či Osetů) lze podle měřítka maďarizace považovat od roku 1876 za úspěšné.\n\nV Maďarsku žije (podle sčítání lidu z roku 2001) 268 935 řeckokatolických křesťanů. Většina z nich (s výjimkou několika tisícovek Rumunů a Ukrajinců) udávají jako svůj etnický původ jako \"uherský\". U většiny z nich se jedná o pomaďarštěné Ukrajince, částečně též Rumuny, kteří v průběhu 19. a 20. století jazykově splynuli. Maďarské řeckokatolické biskupství bylo založeno roku 1912 v Hajdúdorogu a sledovalo cíl, aby nahradilo maďarštinou ukrajinštinu a rumunštinu při bohoslužbě. Sídlo maďarské řeckokatolické církve je dnes ve městě Nyíregyháza.\n\n\n\n"}
{"id": "304959", "url": "https://cs.wikipedia.org/wiki?curid=304959", "title": "Ivan Štraus (houslista)", "text": "Ivan Štraus (houslista)\n\nIvan Štraus (* 13. února 1937 Teplice v Čechách) je houslový virtuos a profesor Akademie múzických umění v Praze.\n\nPo studiu na pražské konzervatoři a HAMU studoval jako aspirant na konzervatoři v Moskvě v letech 1966–1968 u Galiny Barinové. V roce 1968 byl v konkurzu vybrán jako učitel HAMU, roku 1975 z politických důvodů propuštěn a působil na Konzervatoři Pardubice. Od roku 1990 je profesorem AMU.\n\nIvan Štraus je interpret sólové i komorní hudby, věnuje se současné hudbě a její popularizaci. V letech 1968–1979 byl členem Českého tria, od roku 1979 primáriem Sukova kvarteta, jako sólista vystupoval s různými orchestry doma i v zahraničí a je držitelem řady ocenění (vítěz soutěže Pražského jara 1964, cena \"Academy Charles Cross\" 1966 aj.) Vedle koncertů a vyučování vydává také smyčcové kvartety Bohuslava Martinů.\n\n\n"}
{"id": "304960", "url": "https://cs.wikipedia.org/wiki?curid=304960", "title": "Zelená řeka", "text": "Zelená řeka\n\nZelená řeka je název pro řeky v různých částech světa, odvozený podle zelené barvy jejich toku. Její místní pojmenování závisí na používaném jazyce.\n\n\n"}
{"id": "304962", "url": "https://cs.wikipedia.org/wiki?curid=304962", "title": "Carl Palmer", "text": "Carl Palmer\n\nCarl Palmer (rodným jménem Carl Frederick Kendall Palmer, * 20. března 1950 Birmingham) je britský bubeník a perkusionista. Často je označován za jednoho z nejlepších rockových bubeníků všech dob. Známý je jako člen kapel The Crazy World of Arthur Brown, Atomic Rooster, Emerson, Lake & Palmer a Asia. Spolupracoval též s Mikem Oldfieldem. Charakteristické je jeho agresivní bubnování a velká preciznost. Často používá atypický takt a také neobvykle vybudovanou sestavu bubnů. \n\nJeho první skupina byla King Bees, později pojmenovaná na Craig. V roce 1966 vydali první singl „I Must Be Mad“ (na B straně „Suspense“), který produkoval Larry Page. Z téže doby pochází také Palmerova první práce coby studiového hudebníka, neboť hrál v písni „Love Light“ liverpoolské skupiny Chants. Později byl pozván Chrisem Farlowem, aby se připojil ke skupině Thunderbirds.\n\nPůvodním bubeníkem skupiny The Crazy World of Arthur Brown, založené Arthurem Brownem, byl Drachen Theaker, který hrál na eponymním albu skupiny obsahujícím píseň „Fire“. Theaker nečekaně opustil skupinu během amerického turné v roce 1969. Carl Palmer byl okamžitě přijat jako náhrada a stal se stálým členem skupiny.\n\nVincent Crane, klávesista skupiny Crazy World of Arthur Brown, založil v létě 1969 společně s Palmerem a se zpěvákem a baskytaristou Nickem Grahamem vlastní skupinu, trio Atomic Rooster. Skupina prošla několika personálními změnami a v roce 1970 Palmera telefonicky kontaktoval Keith Emerson, aby se zúčastnil konkurzu do nové skupiny, čímž Atomic Rooster v létě 1970 opustil.\n\nPalmer se potkal s Gregem Lakem, který byl v té době členem King Crimson, a Keith Emersonem, který byl členem skupiny Nice. Oba chtěli dál rozšiřovat svou hudební kreativitu a hledali bubeníka pro svou novou hudební skupinu. Po konkurzech s různými bubeníky, včetně Mitch Mitchella, padla jejich volba na Palmera, a tak v létě 1970 založili skupinu, kterou pojmenovali podle svých příjmení – Emerson, Lake & Palmer, zkráceně též ELP. Skupina byla největším úspěchem Palmerovy kariéry a zůstal v ní do jejího prvního rozpadu v roce 1980. Jejich styl spojoval art rock, jazz, electronica, pop rock a klasickou hudbu. Během tohoto období vydal Palmer jako sólový umělec pouze jediný singl. V roce 1981 hrál na albu Mika Oldfielda \"Five Miles Out\" v písni „Mount Teidi“. Ostatní nahrávky, které s Oldfieldem vytvořil, zůstaly nevydané. Skupina Emerson, Lake & Palmer byla obnovena počátkem 90. let, kdy vydala svá poslední dvě studiová alba. Emerson zemřel v březnu 2016, Lake v prosinci 2016.\n\nPo prvním rozpadu ELP v roce 1980 založil Palmer s texaským bluesrockovým kytaristou Johnem Nitzingerem skupinu PM a nahrál s ním jedno album. Začátkem roku 1981 se připojil k Johnu Wettonovi a Stevu Howeovi, kteří s ním založili novou skupinu. Později se k nim přidal Geoff Downes, čímž vznikla skupina Asia. Palmer v Asii zůstal do roku 1991, kdy došlo k obnovení ELP. Po několika personálních změnách čtyři původní členové, včetně Palmera, v roce 2006 Asii obnovili.\n\n\n\n\n\n\n\n"}
{"id": "304964", "url": "https://cs.wikipedia.org/wiki?curid=304964", "title": "Framebuffer", "text": "Framebuffer\n\nFramebuffer je v informatice označení pro obrazové výstupní zařízení která na něj přenáší obrazovou informaci z vyrovnávací paměti (bufferu) a obsahuje právě jeden kompletní rámec dat. Obsah bufferu je obvykle lineární úsek operační paměti, který se skládá z číselných hodnot barev (odstíny šedi, RGB) pro každý pixel (obrazový bod, který se zobrazuje) na displeji. Barevné hodnoty jsou obvykle uloženy jednobitově (monochromatický režim), 4bitově s paletou, 8bitově s barevnou paletou, 16bitově (highcolor) a 24bitově (truecolor). Občas bývá ještě využíván alfa kanál pro uchování informace o průhlednosti pixelu. Celková velikost paměti potřebné pro práci framebufferu je závislá na barevné hloubce, velikosti palety a rozlišení výstupního signálu. Framebuffer je typicky zařízení bez podpory akcelerace v GPU, takže jeho obsah modifikuje programátor pomocí hlavního procesoru počítače. GPU pak periodicky čte obsah framebufferu a vytváří signál, který je odesílán do zobrazovacího zařízení.\n"}
{"id": "304966", "url": "https://cs.wikipedia.org/wiki?curid=304966", "title": "Cassius Chaerea", "text": "Cassius Chaerea\n\nCassius Chaerea ( – 41 Řím)\nbyl velitel Pretoriánské gardy (podle Suetonia byl pouze jedním z pretoriánských tribunů), jmenovaný nejspíš až za císaře Caliguly. Stal se vůdcem spiknutí s cílem zavraždit Caligulu a (údajně) obnovit republiku. Císařova vražda se spiklencům podařila, nikoliv už ovšem další kroky. Po několika hodinách chaosu provolala Pretoriánská garda bez vědomí Cassia císařem Claudia, jediného přeživšího následníka Julsko-klaudijského rodu. \n\nTato událost bývá vykládána jako znak nepřipravenosti onoho spiknutí, když si velitel gardy nedokázal zajistit činy své vlastní jednotky. Cassius Chaerea i další chycení spiklenci byli na rozkaz nového císaře Claudia popraveni, nejspíše již 25. ledna 41, den po smrti Caliguly. \n\nVeřejnosti je tato postava známa především z románu Roberta Gravese \"\"Já, Claudius\"\" a \"\"Claudius Bůh a jeho žena Messalina\"\". Spisovatel postavu Cassia Chaerey umístil do děje románu na několika místech, v různých časových obdobích, a líčí ho v neobyčejně příznivém světle, včetně pohnutek k provedení Caligulovy vraždy. V britském televizním seriálu Já, Claudius z roku 1976, který byl natočen velice věrně podle literární předlohy, Cassia Chaereu hrál britský herec Sam Dastor.\n\n"}
{"id": "304969", "url": "https://cs.wikipedia.org/wiki?curid=304969", "title": "Pištec nezdobený", "text": "Pištec nezdobený\n\nPištec nezdobený či pištec jihoaustralský (\"Pachycephala inornata\") je australský pták z čeledi pištcovitých. V českých zemích je pták známý zejména tím, že jej profesor Zrzavý použil ve svém článku jako příklad dle něj nesmyslné snahy vytvořit česká pojmenování pro veškeré ptáky či druhy.\n"}
{"id": "304979", "url": "https://cs.wikipedia.org/wiki?curid=304979", "title": "Bratislava hlavná stanica", "text": "Bratislava hlavná stanica\n\nBratislava hlavná stanica je hlavní železniční nádraží v Bratislavě. Nachází se na rozhraní městských částí Staré Mesto a Nové Mesto.\n\nNádražní budova, která dnes slouží jako sídlo generálního ředitelství Železniční policie na Šancové ulici číslo 1, byla postavena v roku 1848 jako koncová pro trať Bratislava - Gänserndorf - Vídeň a Bratislava - Břeclav. Druhá budova byla postavena po dokončení tratě Budapešť - Štúrovo - Bratislava před r. 1860 a používá se až do současnosti. Třetí budova, tzv. „Skleník“, byla postavena v roku 1988 jako přístavba druhé budovy a má být zbořena během dvouleté rekonstrukce Predstaničního náměstí, která se snad má začít zanedlouho (původně plánovaný začátek stavby: 2007). V roce 1883 vzniklo propojení se stanicí Bratislava-Rača na trati do Žiliny a jako poslední byla zapojena trať ze žst. Bratislava-Nové Mesto z roku 1962.\n\nZpočátku byla na stanici vykonávaná i nakládka a vykládka nákladních vozů, existoval i tzv. vínovod a nákladní lanovka z tzv. \"Patrónky\", což byla továrna na náboje (patróny) ve stejnojmenné části města. Jak rostla osobní doprava, nákladní doprava byla postupně vytlačována do jiných stanic. Současnému objemu dopravy už nepostačuje kapacita kolejiště, co se někdy projevuje při nepravidelnostech dominovým efektem při zpoždění vlaků. Jedno z řešení by mohlo být přesunutí vice vlaků do železniční stanice Nové Mesto a Petržalka, kterých kapacita má zatím značné rezervy. Problémy, které způsobují projíždějící nákladní vlaky by mohl vyřešit tunel z Lamače pod vrchem Kamzík směrem na Briežky, ale kvůli finanční náročnosti není realizace v blízké budoucnosti pravděpodobná.\n\nLokomotivní depo při odstavném kolejišti bylo postaveno po likvidaci původního odstavného kolejiště, které bylo v prostoru nástupišť 3-5.\n\nOd 1. května 2008 do 13. prosince 2008 proběhla rekonstrukce 3. nástupiště, její následkem byla přesměrováno 34 vlaků do jiných stanic ve městě: Nové Mesto, Predmestie a Lamač, příp. byly vedeny jen odklonem přes žst. Východ.\nOd 10. května 2009 do 2. září 2009 probíhá rekonstrukce 4. nástupiště, její následkem je přesměrování 12 vlaků do/ze stanice Nové Mesto, dalších 7 je zkráceno v úseku Nové Mesto - Hlavná stanica na 1 motorový vůz.\n\nV roce 2012 došlo k přerušení tramvajových spojů na stanici v důsledku havarijního stavu kolejí v některých úsecích v jejím okolí. Tramvajové spoje byly částečně nahrazeny autobusovou dopravou (např. speciální spoj X13). Oprava kolejí je zahrnuta do připravovaného projektu rekonstrukce stanice a Predstaničného náměstí (od r. 2012 Námestie Franze Liszta).\n\n\n"}
{"id": "304981", "url": "https://cs.wikipedia.org/wiki?curid=304981", "title": "Acetylkoenzym A", "text": "Acetylkoenzym A\n\nAcetylkoenzym A (zkratka acetyl-CoA) je makroergická sloučenina účinná v celé škále metabolických reakcí, kde je výchozím metabolitem zejména pro β-oxidaci mastných kyselin a pro biosyntézu lipidů v těle.\n\nJedná se o aktivovanou formu kyseliny octové, která je vázána na koenzym A prostřednictvím thioesterové vazby (tzn. přes atom síry). Koenzym A je poměrně komplexní sloučenina, která se skládá z vitaminů B, tedy kyseliny pantotenové, a dále β-merkaptoethylaminu a adenosinu s navázanými fosfátovými skupinami na 5' a 3' místech. Acetylkoenzym A vzniká např. při oxidativní dekarboxylaci pyruvátu (enzymem pyruvátdehydrogenázou), ale mimo jiné také například enzymaticky přímou kondenzací kyseliny octové a koenzymu A za spotřeby ATP.\n\nJe součástí citrátového cyklu, do něhož vstupuje a kondenzuje s oxalacetátem (4 uhlíky) na citrát - tzn. kyselinu citrónovou (6 uhlíků).\n\n"}
{"id": "304983", "url": "https://cs.wikipedia.org/wiki?curid=304983", "title": "Luis Aragonés", "text": "Luis Aragonés\n\nJosé Luis Aragonés Suárez (28. července 1938 Madrid - 1. února 2014 Madrid) byl španělský fotbalista a trenér. Jako trenér dovedl Španělsko k titulu mistrů Evropy 2008.\n\nJako hráč byl spojený hlavně s Atléticem Madrid, se kterým se třikrát stal vítězem španělské ligy a se 173 góly drží post nejlepšího kanonýra historie klubu. Jedenáctkrát reprezentoval Španělsko a v národním dresu dal tři góly.\n\nHned po ukončení kariéry hráče se stal trenérem Atlética, dovedl ho mj. k titulu mistrů Španělska v roce 1977 a k vítězství v Interkontinentálním poháru 1974. Trénoval i Barcelonu, která v jediné sezóně pod jeho vedením získala španělský pohár, a další španělské kluby. V letech 2004 až 2008 trénoval španělskou fotbalovou reprezentaci, s kterou získal titul na Mistrovství Evropy 2008, první velký titul pro svou zemi od roku 1964. Španělsko na tento úspěch navázalo i po jeho odchodu z lavičky, když ovládlo další dva velké turnaje, mistrovství světa 2010 a Euro 2012.\n\nJeho posledním působištěm bylo po skončení angažmá u reprezentace na Euru 2008 turecké Fenerbahçe.\n\nZemřel 1. února 2014 na leukemii ve věku 75 let.\n\n"}
{"id": "304984", "url": "https://cs.wikipedia.org/wiki?curid=304984", "title": "Bílá paní", "text": "Bílá paní\n\nBílá paní je v pověstech, případně i pohádkách nadpřirozená bytost oblečená v bílém a zjevující se na hradech či zámcích jakožto duch nějaké zemřelé ženy. V Čechách je bílá paní obvykle zobrazována jako tajuplná dáma, často s vysokým kloboukem kuželovitého tvaru, zvaným hennin. Známá je pověst o rožmberské bílé paní, která je ztotožňována s duchem Perchty z Rožmberka.\n\nPověst o bílé paní se do českých zemí dostala přes německé země a je zřejmě odvozena od vyprávění o hornofranské hraběnce Kunigunde z Orlamünde. Hraběnka Kunigunde (Kunhuta) prý žila na zámku Plassenburgu v Horních Francích jako žena hraběte z Orlamünde, který roku 1228 zemřel. Zanechal po sobě vdovu a dva chlapce. Plassenburský zámek a jeho panství zakoupil po smrti hraběte Bedřich von Hohenzollern, purkrabí z Norimberka. Podle pověsti se ovdovělá hraběnka do Bedřicha vášnivě zamilovala. Z jakéhosi důvodu však lásce nepřáli Bedřichovi rodiče. Při hraběnčině naléhání na manželství jí prý Bedřich odvětil, že by si ji rád vzal, kdyby nebylo dvou párů očí. Myslel tím své nepřející rodiče. Hraběnka si ale jeho slova špatně vyložila a domnívala se, že Bedřichovi vadí její dva synové z předchozího manželství. Zamilovaná hraběnka tedy své dva synáčky zabila. Následoval soud, hraběnka byla odsouzena k trestu smrti. Ale nenalezla klidu a musí bloudit jako neklidný duch po všech rodových zámcích pánů z Hohenzollernu. Její zjevení vždy oznamují nějakou katastrofu nebo nedobrou zprávu.\n\nJihočeský rod Rožmberků, na jehož panstvích je pověst o bílé paní také rozšířena, je od 16. století dynasticky spjat s rodem Hohenzollernů (svatba Viléma z Rožmberka s Žofií r. 1561, sňatek Jáchyma Oldřicha z Jindřichova Hradce s Marií Maximiliánou, rovněž z rodu Hohenzollernů). Právě tyto svazky jsou zřejmě příčinou rozšíření pověsti o bílé paní na jihočeských zámcích.\n\nPodobné legendy jsou ovšem rozšířeny po celé Evropě. Vyprávění o ochranných zjeveních různých významných rodů jsou zřejmě velmi stará, písemně jsou zaznamenána už ve 12. století. V Indii existuje pro tyto ochránce rodu (většinou kšatrijského) sanskrtský termín \"kuladéva(ta)\" (\"kula\"-rod, \"déva\"-bůh, polobůh).\nBytostí podobnou bílé paní je například francouzská víla Meluzína, pramáť rodu Lusignanů, zjevující se majiteli hradu Lusignan tři dny před jeho smrtí. Smrt příslušníka šlechtického rodu zvěstuje svým naříkavým hlasem také bánší, víla z irských pověstí, která se zjevuje v podobě bledého ducha.\n\nV českých zemích byla pověst o bílé paní poprvé zaznamenána v r. 1577.\n\n\nanglicky:\nčesky:\n\n\n"}
{"id": "304988", "url": "https://cs.wikipedia.org/wiki?curid=304988", "title": "Bílá paní (film)", "text": "Bílá paní (film)\n\nBílá paní je černobílý film režiséra Zdeňka Podskalského z roku 1965. Jeho námětem se stala povídka Karla Michala \"Jak Pupenec k štěstí přišel\" ze sbírky \"Bubáci pro všední den\" (1961). Vypráví o bílé paní z hradu u vesnice Komonice, která začala vystupovat z obrazu, aby napravila nedostatky hospodářství a společnosti 60. let 20. století. Kvůli své satirické kritice bylo během normalizace zakázáno film promítat. Postavu bílé paní zde ztvárnila česká herečka Irena Kačírková. Film byl natočen ve městě Blatná na Strakonicku a na blatenském zámku.\n"}
{"id": "304994", "url": "https://cs.wikipedia.org/wiki?curid=304994", "title": "Jonas", "text": "Jonas\n\nJonas (česky Jonáš) může znamenat:\n\n\n\n"}
{"id": "304995", "url": "https://cs.wikipedia.org/wiki?curid=304995", "title": "Hans Jonas", "text": "Hans Jonas\n\nHans Jonas (10. května 1903 Mönchengladbach – 5. února 1993 New York) byl židovský filosof německého původu. Zabýval se gnózí, etickými a náboženskými problémy a filosofickým výkladem života. Proslavil se hlavně jako myslitel lidské odpovědnosti za společnost a svět.\n\nJonas se narodil v zámožné rodině, po maturitě v roce 1921 začal studovat filosofii ve Freiburgu u Edumda Husserla a hlavně Martina Heideggera, který jej osobně nadchl a trvale ovlivnil. Krátce studoval také v Berlíně filosofii u E. Troeltsche a při studiu judaistiky se seznámil s Leo Straussem. Roku 1923 začal studovat zemědělství, protože chtěl odejít do Izraele, brzy se však vrátil do Freiburgu a s Heideggerem odešel do Marburgu, kde poslouchal také teologii u Rudolfa Bultmanna a spřátelil se s Hannah Arendtovou. Po krátkém pobytu v Heidelbergu, v Bonnu a ve Frankfurtu se vrátil do Marburgu a začal pracovat na disertaci o filosofickém významu pozdně antické gnóze. Roku 1930 napsal knihu o problému svobody u Augustina a Pavla z Tarsu.\n\nBrzy po nacistickém převzetí moci roku 1933 emigroval do Londýna a roku 1935 do Izraele, kde se stal členem polovojenské organizace Hagana. Po vypuknutí druhé světové války vstoupil do britské armády a jako protiletecký dělostřelec bojoval v Izraeli a od roku 1944 v Itálii. Po válce zjistil, že jeho matka zahynula v Osvětimi. V letech 1948-1949 bojoval v izraelské armádě, potom však přesídlil do Kanady, kde přednášel na univerzitách v Montrealu a Ottawě, od roku 1954 v New Yorku an New School for Social Research a jako hostující profesor také v Princetonu, v Chicagu a později také v Mnichově. Dostal řadu významných ocenění a čestných doktorátů, například Mírovou cenu německých knihkupců (1987).\n\nPrvním velkým Jonasovým tématem byl fenomenologický výklad gnóze a pozdně antického dualismu, od něhož přešel k raně křesťanské filosofii svobody. Heideggerovo politické selhání ho velmi poznamenalo a v poválečné době se obrátil k etickým problémům současného lidstva. Proti naivnímu optimismu šedesátých let, jak jej vyjádřil například Ernst Bloch v knize \"Princip naděje\", postavil koncept obecné a ničím nepodmíněné lidské odpovědnosti a v knize \"Princip odpovědnosti\" formuloval slavný etický imperativ, inspirovaný Kantem:\n\nTento princip lidské odpovědnosti pak aplikoval na otázky medicíny, biologie a dalších věd. Kladl přitom zvláštní důraz na to, že se nemůže jednat jen o udržení biologických podmínek pro holé přežití, nýbrž o udržení a rozvoj podmínek pro důstojný lidský život ve svobodě a odpovědnosti. V pozdějších letech se vrátil k tématu svobody a ukazoval, jak je lidská svoboda už předznačena v celé oblasti živého – například v podobě látkové výměny, pohybu a smyslového vnímání. Naopak i duchovní činnost člověka vyrůstá z jeho organické, živé povahy a je s ní vždy spojena. V posledních letech se Jonas věnoval i náboženským otázkám a v knize \"Pojem Boha po Osvětimi\" (1987) formuloval originální teodiceu, ovlivněnou „procesním myšlením“ A. N. Whiteheada: Bůh, který stvořil svět, mu sice zůstává v lásce nakloněn, svěřil jej však plně do lidských rukou. Všechno zlo má tedy čistě lidský původ a je odpovědností člověka.\n\n\n"}
{"id": "305002", "url": "https://cs.wikipedia.org/wiki?curid=305002", "title": "Seianus", "text": "Seianus\n\nLucius Aelius Seianus (20 př. n. l. – 18. října 31 Řím) byl velitel pretoriánské gardy a na krátký čas druhý nejmocnější muž Říma.\nSeianus sloužil v pretoriánské gardě už za vlády císaře Augusta, ale teprve za vlády císaře Tiberia začala jeho „hvězdná kariéra“. V roce 17 se stal velitelem pretoriánské gardy. Seianus díky důvěrnému vztahu s císařem dokázal snadno získávat moc i na jeho úkor. Od roku 23, kdy se Tiberius přestěhoval se dvorem na ostrov Capri, byl Seianus „vládcem“ Říma. Uvádí se, že nechal zabít několik Tiberiových nástupců z řad julsko-klaudijské větve, dokonce se pokoušel odstranit i budoucího císaře Caligulu. Císař Tiberius proti Seianovi zasáhl až v roce 31, nechal Seiana uvěznit a následně popravit. Dle všeho neměl císař o jeho pletichaření a zločinech ani tušení a Seianovy skutečné záměry odhalil až díky informacím z rodinného kruhu.\n\nByl to první takto mocný velitel pretoriánské gardy, která se od této chvíle stala skutečnou hrozbou pro každého nového císaře. Nutno dodat, že ač se Seianovi nepovedlo stát se císařem (jestli to byl jeho skutečný záměr), několika pozdějším prefektům pretoriánské gardy se to skutečně podařilo.\n"}
{"id": "305007", "url": "https://cs.wikipedia.org/wiki?curid=305007", "title": "Georg Wollner", "text": "Georg Wollner\n\nGeorg Wollner (15. prosince 1903, Aš – 24. července 1948, Marburg) byl československý politik německé národnosti a meziválečný poslanec Národního shromáždění za Sudetoněmeckou stranu, za nacistické vlády funkcionář NSDAP.\n\nByl protestantského vyznání. Vychodil národní a měšťanskou školu a vyučil se zámečníkem. Pracoval u firmy Päsold v Plesné. Byl členem DNSAP. Po jejím rozpuštění roku 1933 začal od 1. října 1933 spolupracovat se stranou Konrada Henleina. Henlein ho do svého nového politického projektu povolal jako zástupce dělnictva. Roku 1933 se stal vedoucím místní skupiny SHF (předchůdkyně SdP) v Plesné a roku 1934 okresním vedoucím pro Cheb a Vildštejn. 10. března 1935 se stal krajským vedoucím SdP na Chebsku.\n\nProfesí byl podle údajů k roku 1935 dělníkem v Chebu.\n\nV parlamentních volbách v roce 1935 se stal poslancem Národního shromáždění. V rámci Sudetoněmecké strany patřil k radikálům. Na demonstraci 1. května 1938 v Chebu otevřeně přiznal, že SdP se hlásí k nacionálnímu socialismu a že se svými stížnostmi na národnostní politiků Československa se napříště bude obracet do Berlína. Opakovaně se také dostával do fyzických potyček na demonstracích. Roku 1935 byl ve Šternberku a roku 1937 v Chebu lehce zraněn. 17. února 1938 pak byl zraněn vážněji.\n\nPoslanecké křeslo ztratil na podzim 1938 v souvislosti se změnami hranic Československa.\n\nBěhem nacistické vlády a druhé světové války zastával různé politické posty. Od záboru Sudet do roku 1939 byl okresním vedoucím NSDAP v Karlových Varech. Počátkem roku 1939 se pak přestěhoval do Liberce, kde byl jmenován župním inspektorem pro sudetské oblasti. Po neshodách s nadřízenými byl ovšem donucen odstoupit a roku 1940 přešel do Plzně, kde byl také okresním vedoucím NSDAP. Od roku 1938 zasedal za NSDAP na Říšském sněmu v Berlíně.\nV dubnu 1945 nařídil Hitler zřídit v Sudetech Freikorps Adolf Hitler. Do jehož vedení byl poté Wollner jmenován. Podařilo se mu naverbovat asi sto žen a mužů, kteří pocházeli hlavně ze severozápadních Čech a poté je i částečně vycvičit. Poté Wollner oddíl rozpustil a všichni odjeli domů nebo na určená stanoviště. Pro rychlý postup Rudé armády a kapitulaci Německa do bojů už nezasáhli. S koncem války odešel Wollner do Německa, kde se mu podařilo ukrýt. Díky tomu nebyl souzen a ani potrestán.\n\n"}
{"id": "305009", "url": "https://cs.wikipedia.org/wiki?curid=305009", "title": "Billboard", "text": "Billboard\n\nBillboard je velká plakátovací reklamní plocha obvykle umístěná poblíž hlavních dopravních cest a na dalších místech, kde se obvykle vyskytuje hodně osob, tak aby přitáhla pozornost co největšího počtu lidí. Na velké ploše bývají umístěny jednoduché slogany spolu s výraznými obrazovými prvky. Billboardy bývají umístěny zejména podél frekventovaných silnic a dálnic, dále na nádražích, poblíž velkých obchodních center, někdy bývají také připevněny na stěnách budov apod. Slovo billboard vzniklo ze slova billing = plakátovací, plakátování a board = tabule, cedule, deska.\n\nV Česku platí zákaz billboardů v ochranném pásmu dálnic (250 metrů) a silnic I. třídy (50 metrů) od 1. září 2017. Zákon se týká všech pozemků – státních i soukromých. Netýká se ale poutačů v souvisle zastavěném území, například ve městech. Již od roku 2012 měli kvůli novele majitelé informaci, aby je odstranili. Nicméně většina billboardů (přibližně tři tisíce) zůstala a po září 2017 je postupně musí odstraňovat Ministerstvo dopravy. Někteří majitelé na protest změnili jejich polep na českou vlajku, aby se právně hůř odstraňovaly.\n\nV původním návrhu zákazu byla desetiletá lhůta na odstranění billboardů, ta však byla později zkrácen na pět let. Vládní návrh zákona nejprve schválila poslanecká sněmovna. Při projednávání zákona senátu prosadila senátorka Veronika Vrecionová změkčující pozměňovací návrh, a to zachovat billboardy u místních komunikací a silnic II. a III. třídy. Senát zákon vrátil zpět sněmovně. Zákon proti billboardům se tedy znovu vrátil do Sněmovny, kde byla v květnu 2012 novela zákona o pozemních komunikacích schválena.  Podle této novely billboardy měly od dálnic a silnic I. třídy nejpozději 1. září 2017. Z odhadovaných tří tisíců billboardů kolem dálnic a silnic I. třídy jich už většina v průběhu roku 2018 zmizela. Začátkem prosince 2018 bylo odstraněno 1712 nelegálních reklam, z toho 912 u dálnic. Odstranění billboardů z ochranného pásma dálnic a silnic první třídy považuje Kverulant.org za svůj velký úspěch. Od přijetí novely v roce 2012 do 2017 se billboardové firmy několikrát marně pokoušely působnost novely ještě odložit nebo zmírnit. \n\nV roce 2017 navrhla zrušení novely skupina senátorů. Senátoři ve svém návrhu na zrušení části zákona argumentovali tím, že zákaz billboardů je protiústavním vyvlastněním bez náhrady. Ústavní soud jejich návrh v únoru 2019 zamítl. Konstatoval, že úprava sleduje legitimní cíl a tím je veřejný zájem v podobě zvýšení bezpečnosti silničního provozu a ochrany života a zdraví jeho účastníků. Ústavní soud připomněl, že ačkoliv by z hlediska účelu bylo nejvhodnější přistoupit k okamžitému odstranění billboardů, zákonodárce vzal v úvahu i zájmy jejich vlastníků a po pečlivém zvážení střetu těchto zájmů formuloval přechodné ustanovení, kterým umožnil reklamní zařízení podle vydaných povolení provozovat ještě dalších pět let. Ústavní soud také konstatoval, že téměř po pěti letech od přijetí zákona a navíc těsně před koncem uplynutí lhůt stanovených pro splnění uložených povinností, lze návrh na zrušení zákona posuzovat jako účelový, ba dokonce překvapivý.\n\n\n\n"}
{"id": "305016", "url": "https://cs.wikipedia.org/wiki?curid=305016", "title": "Prada", "text": "Prada\n\nPrada S. p. A. (starší název \"Fratelli Prada\") je italský módní obchod, který založili v Miláně v roce 1913 Mario a Martino Pradové. V začátcích prodával italský butik pouze luxusní kožené zboží a doplňky.\n\nZnačku celosvětově uvedla ve všeobecnou známost až zakladatelova vnučka Miuccia Prada, která zdědila upadající podnik v roce 1978. Miuccia se začala věnovat navrhování módních kolekcí a její manžel Patrizio Bertelli převzal vedení podniku.\n\nV současnosti je Prada považována za jednu z nejvlivnějších společností v módním průmyslu. Vlastní 250 obchodů v 65 zemích světa.\n\nPrada spolupracuje se známými architekty, nejvýznamněji s architektem Remem Koolhaasem a kanceláří Herzog & de Meuron, kteří navrhují firemní prodejny v různých částech světa.\n\n\n"}
{"id": "305018", "url": "https://cs.wikipedia.org/wiki?curid=305018", "title": "The Final Countdown", "text": "The Final Countdown\n\nThe Final Countdown je píseň z roku 1986 napsaná Joey Tempestem pro švédskou skupinu Europe. Poprvé byla vydána na stejnojmenném albu a okamžitě se stala hitem. Dostala se na první místa v hitparádách v 26 zemích. Prodalo se jí na 8 milionů kopií.\n\nPíseň byla založena na klávesovém riffu, který Joey Tempest složil mezi lety 1981 a 1982 na klávesách půjčených od Mica Michaeliho. Joey Tempest se znal s majitelem klubu, který navštěvoval, a propůjčil mu tento riff. Takže při otevírání opony riff zazněl. Když v roce 1985 John Levén tento klub navštívil, navrhl Tempestovi aby napsal píseň založenou na tomto riffu. Text byl inspirován písni Davida Bowieho \"Space Oddity\".\n\nOd jejího vydaní se píseň \"The Final Countdown\" stala součástí koncertů Europe. Jedno z nejpamětihodnějších vystoupení bylo bezpochyby na oslavě milénia ve Stockholmu, kde vystoupili oba kytaristi John Norum i Kee Marcelo.\n\nVideoklip byl natočen Nickem Morrisem. Obsahuje záběry ze dvou koncertů v Solnahallenu v Solně ve Švédsku 25. a 26. května, a ze zvukových zkoušek na těchto koncertech.\n\nV roce 1999 byl vydán taneční remix \"The Final Countdown 2000\". Producentem byl Brian Rawling, který spolupracoval mimo jiné s Cher na singlu \"\"Believe\"\". Singl na sebe upoutal pozornost tím, že v prvním vydání chybělo ve slově Countdown písmeno o.\n\nPod názvem „Nikde žádnej kondom“ natočilo v roce 2005 duo Těžkej Pokondr parafrázi této písně\n"}
{"id": "305019", "url": "https://cs.wikipedia.org/wiki?curid=305019", "title": "Ekvalizér", "text": "Ekvalizér\n\nEkvalizér je zařízení (nebo jeho část) sloužící k úpravám frekvenční charakteristiky zvukového signálu zesílením či potlačením některých částí akustického spektra, tedy tzv. pásem. Může být realizován i jako softwarový algoritmus v digitálním systému, ve kterém je zvuk zpracováván.\n\nTónová clona vlastně není plnohodnotným ekvalizérem, je to jen jeho náhražka. Používá se, když je třeba minimalizovat náklady (např. některé levné rádiopřijímače) nebo není možno přivést napájecí napětí (např. elektrická kytara). Je to jen pasivní prvek, který nedokáže žádnou část spektra zesílit - může pouze některé zeslabit. Téměř vždy se vyskytuje v monofonním provedení. Ještě levnější náhražkou je clona s pouhým dvoupolohovým přepínačem (vypnutá/zapnutá).\n\nNejjednodušším druhem plnohodnotného ekvalizéru jsou dvoupásmové tónové korekce. Nejčastěji se s nimi můžeme setkat např. u domácích integrovaných zesilovačů nebo podobných zařízení. Tónové korekce se v praxi ovládají dvojicí potenciometrů (většinou otočných), ty bývají označovány popisem Basy (Bass) a Výšky (Treble), co znamená, že jeden obvod je naladěn na oblast nižších kmitočtů a druhý na kmitočty vyšší.\n\n\n\nTónové korekce mohou být také ve stereofonním provedení - dvojice tandemových potenciometrů (dva potenciometry spojené mechanicky, tj. s jedním společným ovládacím knoflíkem, ale elektricky oddělené) ovládá korekční obvody pro dva nezávislé signály.\n\nNěkteré tónové korektory nepoužívají potenciometry přímo pro regulování procházejícího signálu, ale pouze k regulaci stabilizovaného stejnosměrného napětí, kterým jsou potom ovládány napětím řízené zesilovače s příslušně upravenou kmitočtovou charakteristikou. Z toho vyplývá, že pro každý regulační prvek stačí pouze jednoduchý potenciometr s jednou lineární dráhou, kterým se může ovládat téměř neomezený počet paralelních kanálů (nejčastěji dva pro stereo). Řídící napětí z potenciometrů je dále filtrováno, a tím se zcela odstraní rušivé zvuky způsobené pohybem běžce potenciometru po odporové dráze, zejména při jejím opotřebení. Elektronický tónový korektor je většinou spojen i s elektronickým regulátorem hlasitosti se stejným principem, který může zároveň s hlasitostí volitelně i upravovat kmitočtovou charakteristiku (takzvaný \"fyziologický regulátor\", \"loudness\"). Tento princip je vhodný i pro dálkové ovládání. Například v Československu se takový regulátor používal ve druhé polovině 80. let v televizních a rozhlasových přijímačích (Tesla MDA4290V).\n\nJe možné se v praxi setkat s přístroji, které mají grafický ekvalizér osazen otočnými potenciometry, svůj název však grafický ekvalizér získal podle přístrojů osazených potenciometry tahovými. Tyto bývají umístěny vedle sebe tak, že jejich polohy určují body pomyslného grafu frekvenční charakteristiky. Každý potenciometr je přiřazen k jednomu pásmu (tedy frekvenční oblasti okolo své centrální frekvence), které je nastaveno tak, že součet všech pásem pokryje celé akustické pásmo. Při zakreslení do grafu s osou kmitočtů s logaritmickým měřítkem by měly být všechna pásma zhruba stejně velká.\n\nV případě trojpásmových ekvalizérů se používají pojmy basy, středy a výšky. U vícepásmových je pak každé pásmo jednoznačně definováno svou centrální frekvenci. U domácích systému bývají ekvalizéry troj nebo pětipásmové integrované do nějakého většího celku (např. zesilovač, nastavení televizoru atd.). V profesionální praxi se často používají ekvalizéry jako samostatné přístroje o 10 až 31 pásmech. Bývají často označeny podle šířky pásem (např. třetinooktávové, půloktávové...).\n\nV současné době se však ekvalizéry čím dál častěji integrují do nějakého multifunkčního zařízení - v případě digitálního přístroje bývá ekvalizér nahrazen algoritmem, který více nebo méně dokonale plní funkci analogového ekvalizéru nebo jinak upravuje frekvenční charakteristiku signálu způsobem, který by byl v případě použití analogové techniky obtížně realizovatelný. (viz článek přístroje pro zpracování zvukového signálu)\n\nVícepásmové ekvalizéry bývají monofonní i stereofonní, někdy také duální - jeden přístroj obsahuje ovládací prvky pro dva kanály, obvykle jsou řízeny nezávisle.\n\nV profesionální praxi se velmi často vyskytuje potřeba upravit kmitočtovou charakteristiku daného signálu tak, že nevyhovuje běžný grafický ekvalizér. Jde zvláště o korekce úzkopásmových útlumů či zdůraznění apod. Proto se používají tzv. parametrické ekvalizéry. Každé pásmo je možno upravit pomocí obvodu o třech parametrech :\n\nPoužívají se jako vícepásmové (obvykle 3 a více), nebo v kombinaci s ostatními korekcemi (např. ve vstupních jednotkách mix. pultů může být běžné použití 3 pásmového ekvalizéru s pevnými kmitočty a 1-2 pásmového parametrického ekvalizéru).\n\nTaké se používají korektory pseudoparametrické, kde bývá činitel jakosti nastavený napevno.\n\nJe tedy možné pomocí několika parametrů udělat úpravu s poměrně zásadním vlivem na přenos signálu. Nevýhodou je pro laiky příliš vědecký přístup a nutnost pochopení o něco hlubšího teoretického základu, než u grafického ekvalizéru.\n\nS hybridními ekvalizéry se můžeme setkat především u mixážních pultů vyšších tříd, kde je nutno upravovat kmit. charakteristiku pro každý kanál, ale není zde dostatek místa pro mnohapásmové grafické či parametrické ekvalizéry. Hybridní ekvalizér je kompromisním řešením mezi parametrickým ekvalizérem a jednoduchými tónovými korekcemi. Výrobce daného přístroje určí podle druhu použití, které ovládací prvky jsou nutné, a které je možné továrně nastavit na určitou hodnotu.\n\nPro příklad uvedeme čtyřpásmový hybridní ekvalizér. Bude obsahovat 6 potenciometrů: nejnižší frekvence mohou být ovládány jedním potenciometrem (pevně nastavená frekvence i Q). Druhé a třetí pásmo budou mít po dvou potenciometrech - zesílení a frekvence (pevně nastavené Q). Poslední potenciometr bude ovládat zesilování výšek (pevná frekvence i Q).\n\nV praxi se můžeme setkat s přístroji, které mají v sekci ekvalizéru ještě další ovládací prvky, kromě výše zmíněných.\n\n\na další podle druhu využití přístroje.\n"}
{"id": "305023", "url": "https://cs.wikipedia.org/wiki?curid=305023", "title": "Kruhoústí", "text": "Kruhoústí\n\nKruhoústí (Cyclostomata) je skupina primitivních obratlovců, kteří mají úhořovité tělo bez ploutví jen s ocasním lemem. Dnes se skupina rozpadla na dvě třídy, sliznatky (Myxini) a mihule (Petromyzontida). Kruhoústí jsou podle některých názorů parafyletickou skupinou, jiné studie je považují za monofyletické.\n\nJejich kostra je chrupavčitá. Jejich ústa tvoří kruhovitá přísavka bez čelistí. Pokožka je velmi citlivá na světlo. Na přídi mají ústní nálevku s přísavkou, nápadné oči, čichovou jamku. Tělo je opatřeno žaberními štěrbinami (celkem 7), které jsou za hlavou a po stranách těla. Na hřbetě mají strunu hřbetní (která je rozčleněna na obratle ve tvaru trojúhelníku) s míšním kanálem.\nMozkovna má primitivní stavbu, jejímž základem jsou dvě párové chrupavky. Základem obličejové části lebky jsou žaberní oblouky. Pokryv těla tvoří slizká kůže, pod ní se nachází segmentovaný boční sval, který se však neupíná na kostru, ale na vazivové přepážky mezi svalovými segmenty. Stavba mozku je velmi jednoduchá. Koncový mozek má čichové laloky a má čichové centrum. Nejvíce center je ve středním mozku. Typickým orgánem je proudový orgán. Srdce je příčně rozděleno na dva oddíly, předsíň a komoru.\n\nMihule jsou gonochoristé, z vajíček se líhnou larvy, které jsou odlišné od dospělců – oči překryté kůží, ústa postrádají jazyk i zuby. Larva žije déle než dospělec několik let, živí se detritem a mikrořasami. Mořské druhy se po metamorfóze vracejí zpět do moře nebo brakických vod. Zde se pak živí dravě a také přisátím na hostitele – paraziticky. Dospělci nepřijímají potravu a před rozmnožováním táhnou proti proudu řek, kde po výtěru hromadně hynou. Nejběžnější druh u nás je mihule potoční (\"Lampetra planeri\"), jejíž larvy nazýváme minohy a žijí asi 4 roky převážně zahrabány v nánosech dna řeky. Vzhledem k znečištění našich řek se minohy dnes vyskytují již jen vzácně v některých lokalitách a jsou chráněnými živočichy.\n\n"}
{"id": "305024", "url": "https://cs.wikipedia.org/wiki?curid=305024", "title": "Koliha velká", "text": "Koliha velká\n\nKoliha velká (\"Numenius arquata\") je velký druh bahňáka z čeledi slukovitých (Scolopacidae).\n\nNejvětší druh bahňáka v rámci celého areálu rozšíření (délka těla 48–57 cm, rozpětí křídel 89–106 cm), s dlouhými končetinami a dlouhým, dolů zahnutým zobákem (u samic delším než u samců). Opeření je na většině těla šedohnědě skvrnité nebo pruhované, na kostřeci a spodních ocasních krovkách bílé, na vrchní straně křídla černé. Obě pohlaví jsou zbarvena stejně, mladí ptáci mají pouze podélné a jemnější skvrnění na bocích.\n\nHnízdí v Evropě a v Asii. Převážně tažná, zimuje v severozápadní Evropě, Středomoří, Africe, na Středním východě, jižní a jihovýchodní Asii, Japonsku a na Sundách. Podle některých tvrzení výjimečně zaletuje i do Nového Skotska a na Mariany.\n\nHnízdí hlavně na mokrých loukách a pastvinách nebo v bažinatých tajgách. Za tahu převážně v bahnitých mělkých vodách a v pobřežních oblastech.\n\nV České republice hnízdí jen v jihozápadních Čechách a na jižní Moravě do 500 m n. m. v počtu 5–15 párů. Její početnost silně klesá, důvodem je likvidace hnízdišť. Pravidelně přes naše území také protahuje a zřídka jednotlivě zde i zimuje. Je zvláště chráněná jako kriticky ohrožený druh.\n\nŽiví se hlavně hmyzem a kroužkovci, ale požírá i korýše, měkkýše, pavouky, malé ryby, obojživelníky, bobule a semena. Hnízdo je na zemi, skryté v trávě. V jedné snůšce bývají 4 (3–5) 67,9 × 47,4 mm velká vejce.\n\n"}
{"id": "305029", "url": "https://cs.wikipedia.org/wiki?curid=305029", "title": "Mijuki", "text": "Mijuki\n\nMijuki (angl. Miyuki) je běžné japonské ženské rodné jméno s různými významy a zápisy v kandži:\n\n\n\n"}
{"id": "305035", "url": "https://cs.wikipedia.org/wiki?curid=305035", "title": "Vodouš kropenatý", "text": "Vodouš kropenatý\n\nVodouš kropenatý (\"Tringa ochropus\") je středně velký druh bahňáka z čeledi slukovití.\n\nVodouš kropenatý je pták velikosti kosa s hnědočerně zbarvenými zády a bílým břichem. Hlava a prsa jsou výrazně skvrnitá. V letu je výrazně vidět bílý kostřec a tmavý spodek křídel.\n\nFlétnové „tluíititit“, v úleku „gipgipgip“.\n\nVyskytuje se v lesním pásmu od Pobaltí přes Střední Evropu až po Sibiř. Vodouš kropenatý je tažný pták, který koncem července nebo v srpnu opouští své domovy a vydává se na zimoviště do Afriky. Na hnízdiště se vrací koncem března. V České republice se vyskytovalo v letech 2001–2003 podle \"Atlasu hnízdního rozšíření ptáků v ČR\" cca 40–70 párů se stoupající tendencí. Proto je zde zařazen do kategorie ohrožených druhů.\n\nV době hnízdění se zdržuje na březích vod, jejichž břehy jsou porostlé lesy, neboť vodouš kropenatý, na rozdíl od svých příbuzných z podřádu bahňáků, hnízdí na stromech a keřích. Sám si však hnízda nestaví, ale hnízdí v opuštěných hnízdech jiných, zejména drozdovitých ptáků nebo třeba v hnízdech strak.\n\nSamice snáší 4 vejce, na kterých sedí oba rodiče 20 až 23 dní. Mláďata zůstávají v hnízdě 1–2 dny, poté se vrhají dolů. Dopadnou obvykle do měkké trávy nebo mechu, proto se jim nic nestane. Rodiče je nějaký čas vodí, a když se osamostatní, odlétají na rozsáhlé bažiny, rybníky nebo jezera v otevřené krajině.\n\nPředevším hmyz a jeho larvy. Potravu sbírá při procházení po březích rybníků a v mělkých bahnitých vodách.\n\n"}
{"id": "305037", "url": "https://cs.wikipedia.org/wiki?curid=305037", "title": "Pictures at Eleven", "text": "Pictures at Eleven\n\nPictures at Eleven je první sólové album bývalého zpěváka skupiny Led Zeppelin Roberta Planta, které vyšlo v roce 1982.\n\n\n\nBonusové skladby na reedici alba z roku 2007\n\n\n"}
{"id": "305060", "url": "https://cs.wikipedia.org/wiki?curid=305060", "title": "Lelkové", "text": "Lelkové\n\nLelkové (Caprimulgiformes) je řád ptáků, kteří žijí skrytě v jehličnatých lesích. Mimo Antarktidy jsou zástupci rodu rozšíření po celé zeměkouli. V Evropě žijí dva druhy: lelek lesní (\"Caprimulgus europaeus\") a lelek rudokrký (\"Caprimulgus ruficollis\"). V České republice hnízdí pouze lelek lesní, který žije v borových lesích.\n\nLelkové hnízdí na zemi a snášejí dvě vejce. Tito ptáci se živí hmyzem, který chytají do výrazně širokého zobáku. Loví v noci, kdy je také možno je slyšet. V dobách, kdy se ještě chytalo na lep, vzniklo úsloví chytat lelky, které vyjadřuje nesmyslnost, popř. pošetilost takového konání (lelek se totiž přes den nehýbe a v noci jej návnada nezajímá, nevidí ji) a znamená \"zahálet, lenošit\".\n\nŘád lelků se dělí do pěti čeledí:\n\n\n"}
{"id": "305061", "url": "https://cs.wikipedia.org/wiki?curid=305061", "title": "Srostloprstí", "text": "Srostloprstí\n\nSrostloprstí (Coraciiformes) je řád ptáků, jehož příslušníci se od ostatních ptáků odlišují srůstem dvou prostředních prstů na noze (tzv. syndaktilní noha). Vyznačují se duhovou barevností. Hnízdí většinou v dutinách nebo norách. V Česku žijí 3 zástupci – ledňáček říční, vlha pestrá a mandelík hajní. Na Madagaskaru žijí kuroli a kurolci. Novosvětskými skupinami jsou todiovití (endemitská skupina Velkých Antil) a momotovití.\n\nTradičně byly ke srostloprstým ještě řazené čeledě dnes vyčleňované do zvláštního, ale stále velmi blízce příbuzného řádu zoborožci (Bucerotiformes). Taktéž kurol patrně do řádu nepatří.\n"}
{"id": "305065", "url": "https://cs.wikipedia.org/wiki?curid=305065", "title": "Balduin z Ibelinu", "text": "Balduin z Ibelinu\n\nBalduin z Ibelinu, někdy uváděn jako Balduin III. z Ramly (narozen ve třicátých letech 12. století - zemřel kolem roku 1187) byl mocným křižáckým šlechticem v Jeruzalémském království. Byl druhým synem zakladatele rodu Ibelinů Barisana, jeho starším bratrem byl Hugo z Ibelinu a mladším bratrem pak Balian, obránce Jeruzaléma.\n\nPo smrti svého staršího bratra Huga, který byl třetím manželem Anežky z Courtenay, roku 1169 hrad Ibelin přešel na Balduina, který již vlastnil rodové državy Mirabel a Ramlu. Balduin poté samotný Ibelin předal svému mladšímu bratru Balianovi. Roku 1174 Balduin z Ibelinu uvedl ke královskému dvoru v Jeruzalémě francouzský rod Lusignan v podobě svého zetě Amauryho de Lusignan, který si vzal Balduinovu dceru Echivu. Když jeruzalémský dvůr hledal regenta pro nezletilého krále Balduina IV., bratři Balian a Balduin podpořili pro tuto funkci hraběte z Tripolisu Raimonda III. proti Milesu z Plancy. Roku 1177 se oba Ibelinové účastnili bitvy u Montgisardu, kde křižáci v čele s králem Balduinem porazili Saladina.\n\nRoku 1177, po smrti své druhé ženy Isabelly se Balduin stal kandidátem pro ovdovělou jeruzalémskou princeznu Sibylu. Balduina podporovala především místní šlechta v čele s hrabětem Raimondem III. Jeho bratr Balian se poté oženil se Sibylinou nevlastní matkou Marií.\n\nBalduin z Ibelinu byl Turky zajat v bitvě u Mardž Ujún, spolu s velmistrem templářů Odem de St Amand a nevlastním synem Raimonda III. Hugem de St Omer roku 1179. Propuštěn byl na výkupné roku 1180, v době svatby Sibyly a francouzského šlechtice Guy de Lusignan, za kterého ji z politických důvodů provdal král Balduin IV. Guy byl bratrem zetě Balduina z Ibelinu Amauryho de Lusignan. Ten samý rok král provdal i svou mladší sestru Isabellu, Balianovu nevlastní dceru, za dědice Zajordánska Homfroie IV. a dále omezoval vliv rodu Ibelinů. Balduina ze zajetí vykoupil byzantský císař Manuel I. a Balduin později roku 1180 z vděčnosti navštívil svého zachránce v Konstantinopoli, kde ho císař bohatě obdaroval. Během jeho návštěvy v hlavním městě Byzance císař zemřel.\n\nRoku 1183 Balduin opět podpořil Raimonda III., který v té době zastával funkci regenta za malomocenstvím sužovaného krále, tentokrát v zápase proti Guyovi de Lusignan. Král postupem času začal Guyovi stále více nedůvěřovat a snažil se ho odstranit z nástupnictví na jeruzalémský trůn a Raimond III. s místními šlechtici ho notně podporovali. Balduin IV. nakonec svým nástupcem určil svého synovce Balduina V., který byl dosazen na trůn jako nezletilý po smrti Balduina IV. roku 1185. Ibelinové a Raimond však prosazovali za nástupkyni princeznu Isabellu a jejího manžela Homfrie IV. Ten však nároky své ženy odmítl a raději se stal věrným spojencem Guye de Lusignan a jeho dvorské kliky válkychtivých šlechticů. Když roku 1187 zemřel i Balduin V., stal se králem Guy de Lusignan a všechna šlechta mu složila slib věrnosti - vyjma Raimonda III. a Balduina z Ibelinu. Proto dal svého mladého syna Thomase do péče svému bratrovi a odešel z Jeruzalémského království do Antiochijského knížectví pod ochranu knížete Bohemunda III., který Balduina přijal s poctami. Když král Guy začal sbírat vojsko proti Saladinovi a volal své šlechtice do zbraně, Balduin se odmítl vrátit do Jeruzaléma a ještě téhož roku v exilu zemřel.\n\nBalduin z Ibelinu byl ženat celkem třikrát a to s:\n\n\n\n"}
{"id": "305067", "url": "https://cs.wikipedia.org/wiki?curid=305067", "title": "Biggles", "text": "Biggles\n\nJames Bigglesworth, lépe známý pod přezdívkou „Biggles“, je hlavní postavou série knih z leteckého prostředí první i druhé světové války od spisovatele W. E. Johnse.\n\nPrvní příběh o Bigglesovi „The White Fokker“ vyšel ve Spojeném království v roce 1932, první kniha \"The Camels are Coming\" vyšla ještě téhož roku.\n\nPrvní překlad do češtiny vyšel v nakladatelství Toužimský a Moravec v roce 1938.\n\n\nZa druhé světové války Biggles velel 666. letce, ve které se sešli letci, kteří byli dobří piloti, ale měli problémy s vojenskou kázní. S touto letkou Biggles působil v jednotlivých operacích i v Africe a Asii. V této letce se objevuje poprvé i Bertie.\nDále se zde objeví epizodní letci Cuthbert Mooney a 'Nutty' Armand\n\nDalší postavy jsou spíše epizodní, i když některé z nich se objevují ve více knihách\n\nAutor velkou část z Bigglesových příběhů vydával nejprve v časopise \"Modern Boy\" a teprve později vyšly knižně. Některé z povídkových knih vyšly ve více vydáních pod různými názvy, proto se počet knih o Bigglesovi uvádí mezi 84-101. Se započítáním povídek jde celkem o 274 příběhů.\n\nV češtině vyšlo celkem 94 knih (seřazeno podle abecedy)\n\nPrvní kniha vydaná v roce 1932 pojednávala o první světové válce, druhá v pořadí se již odehrávala po válce. Následně autor připsal další knihy z období první světové války, a ještě později další dva prequely, v roce 1968 připsal autor dějově úplně první knihu. Celkově lze knihy rozdělit podle času, kdy se odehrávají, na pět období.\nCelkově sedm knih, z toho čtyři povídkové. Vzhledem k výskytu různých postav, se nutně musí děje knih \"Biggles jde do války\" a \"Biggles - průzkumný let\" odehrávat někdy mezi povídkami o velbloudích stíhačkách.\nDo této skupiny spadá 15 knih: hned druhá napsaná kniha , následuje série povídek Biggles letí kolem světa a kniha , kde se poprvé objeví Ginger. U dalších knih lze předpokládat pořadí dle napsání. Výjimkou je povídková kniha Biggles mezi bojovými starty, kde Ginger během války vypráví kamarádům příhody s doktorem Duckem z meziválečného období.\nDo této skupiny spadá minimálně 8 knih. Tři z nich jsou vázány na konkrétní události začátku války:\nBiggles s kamarády pracují u letecké policie, ale v některých knihách pracují na vlastní pěst. Pořadí děje 62 knih pravděpodobně odpovídá pořadí vydání, z toho devět knih je povídkových.\n\n"}
{"id": "305068", "url": "https://cs.wikipedia.org/wiki?curid=305068", "title": "Chattušaš", "text": "Chattušaš\n\nChattušaš () bylo hlavní město Chetitské říše. Nachází se v blízkosti dnešní turecké obce Boğazkale dříve nazývaného Boğazköy, v Çorumské provincii na severovýchodě Střední Anatolie. Leží v zátočině řeky Kızılırmak (v chetitských pramenech \"Marashantiya\") 200 km východně od dnešní Ankary.\nUž od počátku minulého století zde probíhá archeologický výzkum. Velké množství objevených předmětů a kamenných soch je vystaveno v Muzeu anatolských civilizací v Ankaře.\nOd roku 1986 je zapsána na seznamu Světového dědictví UNESCO.\n\nDo Malé Asie se Chetité dostali na konci třetího tisíciletí př. n. l. a ovládli území patřící do té doby původním obyvatelům Chattijcům. V průběhu poloviny tisíciletí vybudovali mocnou a rozlehlou říši, které se podařilo dobýt Babylón, a která se stala konkurentem Egypta či Asýrie v dobách největšího rozkvětu. Dodnes není jasné, odkud do nového působiště přitáhli. Ví se však, že byli příslušníky indoevropských národů, a jejich řeč vykazovala vzdálenou podobnost s jazyky, kterými dnes hovoří obyvatelé Evropy. Základem Chetitské říše bylo území dnešního tureckého vnitrozemí, na jihu zasahovala až do nynějšího Libanonu a Sýrie. Ve 13. stol. př. n. l. se Chetité střetli s Egypťany o nadvládu nad Sýrií. Poté, co boj skončil nerozhodně, uzavřeli faraon Ramesse II. s Chetity mír a na dotvrzení smlouvy přijal za manželku chetitskou princeznu. Chetitská říše byla velmocí, která hrála významnou úlohu v historii Předního východu po dobu půl tisíciletí. Přesto byla kolem roku 1190 př. n. l. zničena divokými kmeny, jejichž bojovníci vyzbrojeni železnými zbraněmi napadli Řecko a Itálii a posléze Malou Asii. Teprve roku 717 př. n. l. však byla dobyta poslední chetitská pevnost Karchemiš.\n\nRoku 1880 pronesl oxfordský profesor Archibald Henry Sayce na své přednášce zmínku o Chetitech, sklidil však zprvu jen posměch a získal nelichotivé označení \"vynálezce Chetitů\". Podle Sayce žil v oblasti dnešního Turecka a severní Sýrie před třiceti a čtyřiceti stoletími velký a mocný národ, historiky neprávem opomíjený. V té době ještě vědci nebyli schopni rozpoznat skutečný rozsah a význam chetitské říše, jejíž hlavní město Chattušaš právě začali odkrývat.\nKdyž v roce 1834 francouzský archeolog a cestovatel Charles Felix Marie Texier vystoupal na návrší nad vsí Bogazkale, spatřil rozvaliny města impozantní rozlohy s rovnými ulicemi a rozlehlými budovami. Město bylo obehnáno několika pásy hradeb a kamenní lvi v nadživotní velikosti strážili brány. Uprostřed ruin pak uviděl velký obdélník se zbytky sloupů, který připomínal antický chrám či římské fórum. Texier se zpočátku mylně domníval, že rozvaliny, které objevil, jsou pozůstatky římského města Tavium. Svůj nález popsal v trojsvazkovém díle Popis Malé Asie. Knize se však v roce 1849 nedostalo v Evropě žádné pozornosti. Texier se až do své smrti nedozvěděl, že objevil Chattušaš – centrum zaniklé říše Chetitů.\nV roce 1906 se expedici Německé orientální společnosti pod vedením profesora asyrologie berlínské univerzity Hugo Wincklera a pracovníka Osmanského muzea v Istanbulu Theodora Makridiho podařilo odkrýt ruiny celého starověkého města a rovněž nalézt archivy s hliněnými tabulkami popsanými klínovým písmem.\n\nV troskách starověkého města byly objeveny archivy obsahující na pětatřicet tisíc hliněných tabulek popsaných klínovým písmem. Jejich obsahem byly státní resp. kultovní dokumenty, královské anály, korespondence, naučná i krásná literatura a další texty, které vedly alespoň k částečnému poznání života tehdejší chetitské společnosti. Veškeré záznamy byly vedeny chetitským jazykem. Vědcem, který se nejvýrazněji zasloužil o poznání historie dlouho utajeného národa, se stal bezesporu český rodák Bedřich Hrozný, jemuž se roku 1913 podařilo tuto řeč rozluštit. Kromě klínového písma, které přejali od obyvatel sousední Mezopotámie, používali Chetité také hieroglyfické písmo.\n\nNejvýznamnější centrum kmene Chattijců, rozsáhlé hradní město Chattušaš, bylo vybudováno v polovině 3. tisíciletí př. n. l. a pojmenováno po svých zakladatelích. Kolem roku 1800 př. n. l. dobyl město chetitský král Anittaš a srovnal jej se zemí. Jeho nástupce chetitský panovník Chattušili I. poté Chattušaš obnovil a prohlásil jej hlavním městem Chetitské říše, jež sloužilo jako základna k dalšímu rozšiřování chetitského území. Na přelomu 13. a 12. století bylo město zničeno takzvanými mořskými národy, početnými a bojovnými evropskými kmeny, jejichž bojovníci byli vyzbrojeni železnými zbraněmi. Město pak bylo zhruba po půl století ještě jednou obnoveno, když se stalo součástí Frýgie. V tomto období zde vznikla svatyně velké frýžské bohyně Kubely.\n\nMěsto stálo na vyvýšenině, ze tří stran bylo chráněno strmými skalními stěnami a ze čtvrté hlubokou roklí. Rozkládalo se na ploše asi 170 hektarů, bylo 2 kilometry dlouhé a 1,4 kilometru široké. V období největšího rozkvětu chetitské říše, tedy ve 14. a 13. století př. n .l., mělo město asi deset tisíc obyvatel. Nejvýznamnější stavba ve městě Chattušaš, palác, v němž sídlili chetitští králové, stojí na nejvyšším bodě za hradbami. Tím místem je velký ostroh vystupující ze severního svahu skalnatého horského hřebenu, který na severní a jižní straně spadá téměř kolmo až ke korytu řeky tekoucí dole. \"Dolní město\" s hlavním chrámem pak bylo postaveno poněkud níže na západním a severozápadním úpatí svahu. Městské hradby vinoucí se od jihu směrem k vrcholu hřebenu obklopovaly několik \"hrádků\" na menších výchozech, umělé jezero o rozměrech asi 90×60 metrů a 31 chrámů. Ve své době bylo Chattušaš jedním z největších měst starověku a i dnes na člověka hluboce zapůsobí jeho rozloha.\n\nHradby, kterými je město obehnáno, měří šest kilometrů, jsou vysoké šest a silné osm metrů a doplňuje je množství věží. K vybudování městských hradeb byly stejně jako u mykénských pevností použity mohutné dvacetitunové balvany. Zdá se velmi pravděpodobné, že chetitští pevnostní inženýři byli tvůrci hradeb nejen v Chattuši, ale také v Mykénách a Tírynsu. V hradbách nalezneme tři hlavní brány. Brána chráněná sochami lvů vedla na východ. Na západ směřovala Královská brána s vytesanými reliéfy bojovníků, z nichž do dnešních dob zbyl pouze jeden. Na jihu pak nalezneme Bránu sfing, pojmenovanou podle dvojice kamenných sfing. Ve vstupních branách jsou vytesány obrazy bohů a směrem k hlavní bráně chrámové a palácové akropole stojí řady mohutných kvádrů a desek opatřených nápisy a reliéfy. Do dnešních dob se dochoval uměle navršený obranný val, jehož délka dosahovala 250 metrů a šířka v základech 80 metrů. Ten tvořil jižní část opevnění a pochází ze 13. stol. př. n. l. Uvnitř jím prochází 70 metrů dlouhý tunel, který zřejmě sloužil jako tajný vchod nebo chodba k možnému útěku z obleženého města, či k nenadálému výpadu na nepřítele a byl ukončen malou výpadovou brankou.\n\nV rozlehlém areálu města se nalezlo velké množství chrámů, z nichž nejvýznamnějším je Velký chrám. Chrámový komplex zbudovaný na umělé terase pochází ze třináctého století př. n. l. a je zasvěcen bohu bouří. S rozlohou 20 000 metrů čtverečních se jedná o největší chetitskou stavbu. Obklopují ji tři terasovitě uspořádaná nádvoří.\n\nPitnou vodu z pramenů, které se nacházely v okolí města, přivádělo do Chattuše několik spádových potrubí, nalézaly se zde i objemné nádrže. Dalším důležitým zařízením byla kanalizace. V místech, kde to půdní podmínky dovolovaly, byly zřízeny trativody. Jinde byly splašky a dešťová voda vedeny hliněnými trubkami opatřenými okrouhlým čisticím otvorem do kamenných kanálů pod ulicemi a tudy pak mimo území města.\n\nYazilikaya znamená v překladu z turečtiny popsaná skála a je jednou z nejzachovalejších chetitských svatyň. Skalní svatyně vznikla poblíž přírodního pramene na skalnatém svahu a je vzdálena asi 1,5 kilometru severovýchodně od města Chattušaš. Tři přirozené komory byly zřejmě již odedávna využívány ke kultovním účelům a v 15. stol. př. n. l. byly od okolního terénu odděleny pomocí zdi. Později byl namísto zdi vybudován komplex budov mnohokrát přestavovaný, jehož rozvržení souhlasilo s půdorysem chetitských chrámů. Zároveň s tím byly ve skalních stěnách vytvořeny reliéfy. V prostorné sluncem ozářené komoře se zřejmě zjara pořádaly pravidelné novoroční slavnosti. Vedlejší úzká a šerá chodby pak sloužila k provádění královského posmrtného kultu.\n\nZdi dvou prostor zdobí několik desítek postav vytesaných v basreliéfu. Ve větší místnosti jsou postavy zobrazeny ve dvou procesích. První procesí zastupuje ženská a druhé mužská božstva. Na vnitřním okraji se poté nejvýznamnější božstva setkávají tváří v tvář. Postava za ženským procesím, která zpodobňuje chetitského krále, celý výjev sleduje. V menší místnosti je pak tentýž král vytesán v ochranném objetí svého boha – strážce. Naproti můžeme vidět impozantní 3 metry vysoký meč, jehož hruška čí knoflík znázorňuje boží hlavu, jílec má tvar lvích těl a čepel je zaražena do skály. Vlys na protější stěně představuje 12 válečných božstev se zahnutými meči přes rameno, která se v hrozivém seskupení pohybují směrem vpřed. Tato božstva můžeme naleznout také ve větší místnosti na konci mužského procesí.\n\n\n"}
{"id": "305070", "url": "https://cs.wikipedia.org/wiki?curid=305070", "title": "10,5 cm leFH 18", "text": "10,5 cm leFH 18\n\n10,5 cm leFH 18 ( - „lehká polní houfnice“) byla německá lehká houfnice používaná během druhé světové války.\n\nŠlo o standardní divizní polní houfnici. Navržena a vyvinuta byla firmou Rheinmetall mezi lety 1929–30 a do služeb Wehrmachtu se dostala roku 1935. V německé armádě se pak používala až do roku 1945. Před rokem 1938 se tyto houfnice vyvážely do Maďarska a Španělska. 53 ks také obdrželo Finsko, kde byly známé jako 105 H 33.\n\nTuto houfnici také používalo útočné dělo StuH 42 pod označením 10,5cm StuH 42 L/28, což v kódování německé techniky znamenalo: 10,5 cm ráži, tedy průměr vývrtu hlavně. StuH je zkratka pro SturmHaubitze (útočná houfnice). Číslo 42 znamená rok zavedení do výzbroje. L/28 označuje délku hlavně od jejího ústí po patu, bez nábojové komory i bez přídavné úsťové brzdy a to tak, že tato hlaveň je dlouhá 28 násobků jejího průměru (ráže). Hlaveň L/28 je tedy dlouhá 28×105, to znamená 2 940 mm, tedy 2,94 m.\nStejný způsob značení platil i pro tanky a ostatní techniku.\n"}
{"id": "305074", "url": "https://cs.wikipedia.org/wiki?curid=305074", "title": "Odpovědnost", "text": "Odpovědnost\n\nOdpovědnost (někdy také zodpovědnost) je široký právní, morální a etický pojem, který označuje ručení osoby \"X\" za nějakou věc či jednání \"Y\", případně před nějakou instancí \"Z\". Je třeba rozlišovat mezi odpovědností \"retrospektivní\" – odpovědností za něco, co se už stalo, jako je tomu u odpovědnosti právní – a odpovědností \"prospektivní\", jež osobě \"X\" něco ukládá do budoucnosti. Odpovědnost může být omezená a podmíněná, jak tomu bývá v právních vztazích, anebo nepodmíněná a neomezená, jak tomu často je v lidském životě.\n\nPojem odpovědnosti v evropských jazycích souvisí se slovesem odpovídat a objevuje se teprve koncem 18. století, a to v souvislosti s politikou, s úsilím o „odpovědnou vládu“, která je ochotna a schopna odpovídat na otázky občanů, proč to či ono udělala nebo neudělala. Vychází tedy z předpokladu, že to udělat či neudělat mohla, a předpokládá také příčinnou souvislost nějakého jednání či nejednání a jeho žádoucími či nežádoucími důsledky. Tytéž předpoklady platí i pro dospělé a příčetné osoby, které musí nést odpovědnost za sebe a za důsledky svých (svobodných) jednání, musí odpovídat za své nedospělé děti, za svůj dobytek nebo psy, mohou však přebírat i odpovědnost, spojenou s vedením a řízením firem, spolků, projektů a podobně.\n\nTak plavčík (prospektivně) odpovídá za návštěvníky plovárny, a může být volán k (retrospektivní) odpovědnosti, pokud se někdo z nich utopil. Jeho právní (retrospektivní) odpovědnost bude omezena na to, co mohl rozumně udělat nebo čemu mohl zabránit. Prospektivní odpovědnost stavitele se bude týkat bezpečnosti stavby i jejích dalších důsledků – například dopravních nebo ekologických - v té míře, v jaké je mohl rozumně předvídat a ovlivnit.\n\nJakožto podnikatel ovšem nese i jakousi širší odpovědnost za úspěch svého podnikání: pokud zkrachuje, není důležité, zda to mohl nebo nemohl předvídat a zabránit tomu. Pokud jsou ve hře lidské životy, může být třeba odpovědnost rodičů za děti v právním smyslu omezená a podmíněná, jejich vlastní vztah k dětem je však nutně neomezený a nepodmíněný: úraz nebo smrt dítěte se nedá napravit a není rozhodující, do jaké míry jej sami zavinili. I když se před soudem obhájí, dítě je mrtvé nebo zmrzačené.\n\nKoncept odpovědnosti se snaží omezit rizika budoucnosti tím, že je přisuzuje jednotlivcům, a to zpravidla těm, kteří rozhodují. V moderních společnostech, založených na spolupráci mnoha lidí, je však obvykle ve hře mnoho různých instancí, které spoluurčují výsledek, a odpovědnost je tedy nutně rozdělena. Při výrobě nebezpečných nebo škodlivých výrobků není jasné, kdo za to skutečně odpovídá, protože často nikdo z nich o této okolnosti neví. Vyšetřování po katastrofě amerického raketoplánu ukázalo, že ji způsobila řada nedbalostí, nedorozumění a omylů. Na druhé straně se dnes zdůrazňuje společenská odpovědnost firem, které se mají podílet na životě celé společnosti dobročinnými akcemi a podobně.\n\nZvláštním případem je kolektivní odpovědnost za závažná politická rozhodnutí, v demokratické společnosti obvykle kolektivní: jak jsou voliči odpovědní za činy vlády, kterou si zvolili? Za výsledky anonymního referenda? Otázka odpovědnosti politiků za porážku Německa v roce 1918 přivedla Maxe Webera na myšlenku rozlišit kantovskou „etiku smýšlení“ a „etiku odpovědnosti“, která bere v úvahu i předvídatelné důsledky vlastních činů a rozhodnutí. Právě ta je podle něho v politice nutností.\n\nV právu se odpovědnost chápe jako nutnost nést právem předvídané důsledky za jednání odpovědného subjektu či za výsledek, který se odpovědnému subjektu přičítá.\n\nPojmově je v právu možné rozlišovat mezi právní odpovědností (angl. \"liability\", něm. \"Haftung\"), která plyne z formální autority pozitivního práva, a obecnou odpovědností (angl. \"responsibility\", něm. \"Verantwortung\"), která není závislá na formální autoritě pozitivního práva. Terminologicky přesněji tak lze rozlišovat mezi formálně-právní \"zavázaností\" (\"liability\", \"Haftung\") a materiálně-právní \"odpovědností\" (\"responsibility\", \"Verantwortung\"). Důvodem směšování zavázanosti a odpovědnosti v české právnické terminologii je specifický historický vývoj českého práva, v němž byla zavázanost dříve označována pojmem \"ručení\", tj. pojmem, který byl později vyčleněn pro ručení za cizí povinnost.\n\nOdpovědnost se v českém právu nejčastěji rozlišuje se podle toho, jakým způsobem vznikla:\n\nZodpovědnost ukazuje na plnění odpovědnosti. Princip zodpovědnosti nejen za sebe, ale i za svěřené činnosti a věci, musí moderní člověk zvnitřňovat a přijímat jako samozřejmý nárok na sebe, zejména proto, aby se na něj druzí mohli spoléhat. Proto je zodpovědnost tak hledaná kvalita v řídících i podřízených funkcích. Ovšem i příliš ostré vědomí odpovědnosti a rizik může vést k tomu, že dotyčný odpovědný člověk se neodváží rozhodovat zodpovědně, že bude váhat a zajišťovat se, čímž způsobí škodu nebo nezdar.\n\n\n\n"}
{"id": "305079", "url": "https://cs.wikipedia.org/wiki?curid=305079", "title": "Vyprávění", "text": "Vyprávění\n\nVyprávění je volný literární útvar.\n\n\nKompozice má obvykle tři části – úvod, stať a závěr.\n\n\nPro celkovou kohezi (spojitost) textu se pravidelně používají tyto postupy:\n\n"}
{"id": "305084", "url": "https://cs.wikipedia.org/wiki?curid=305084", "title": "Větevníčkovití", "text": "Větevníčkovití\n\nVětevníčkovití (Anthribidae) je čeleď brouků známých také jako houboví nosatci. Mají nosec (rostrum) širší než praví nosatci. Niťovitá tykadla nejsou zahnutá, někdy mohou být delší než tělo a jsou nejdelší u všech členů Curculionoidea. Brouci jsou pokryti chloupky a šupinami, které často na jejich těle vytvářejí dvoubarevné vzory. Jejich velikost se pohybuje od 0,5 mm do 38 mm. Larvy se vyvíjejí v tlejícím dřevě, houbách a rostlinných tkáních. Dospělí brouci většinou ožírají houby, kromě toho se objevují také na větvičkách a pod kůrou stromů.\n\nVyskytují se celosvětově, zvláště v tropických oblastech.\n\nV čeledi se vyskytují druhy dravé, býložravé a fungivorní. Celkově je známo asi 4000 druhů. V Česku a na Slovensku jich bylo zjištěno 27.\n\n\n"}
{"id": "305089", "url": "https://cs.wikipedia.org/wiki?curid=305089", "title": "Blažej (příjmení)", "text": "Blažej (příjmení)\n\nBlažej je příjmení vzniklé z téhož křestního jména Blažej.\n\nVzhledem ke způsobu vzniku příjmení Blažej nemusejí být všichni jeho nositelé nutně genealogicky provázáni. Přesto lze v geografickém rozšíření vysledovat určité trendy. V ČR žilo v roce 2007 479 mužů a 483 žen. U části jeho nositelů žijících v Čechách lze najít společného předka Matěje doloženého v roce 1783 v obci Řehoty na Královéhradecku. Dále je toto příjmení hojně rozšířené v okolí Kladna a na Moravě na Břeclavsku. Mnohem jednodušší je situace na Slovensku, kde naprostá většina \"Blažejů\" žije v okolí Trenčína, v roce 1998 261 muž a 258 žen. Příjmení je dále rozšířené emigrací ve formě bez háčku nad \"z\" do SRN, Rakouska a USA (zejména Kalifornie), po desítkách nositelů.\n\n\n\n"}
{"id": "305093", "url": "https://cs.wikipedia.org/wiki?curid=305093", "title": "Sufražetka", "text": "Sufražetka\n\nSufražetka je označení radikální bojovnice za politická práva žen, zejména za rozšíření všeobecného hlasovacího práva (anglicky \"suffrage\") i na ženy. \n\nHnutí sufražetek za volební právo vzniklo roku 1900. Svého úspěchu a popularity se však dočkalo až roku 1928. Spojená je s ním především Velká Británie, avšak své kořeny má ve Francii, a to již v roce 1793. Roku 1866 vzniká organizace National Society for Women’s Suffrage \"(Národní spolek pro hlasovací právo pro ženy)\". Právě v těchto letech menší skupina žen založila komisi, která se snažila vyvíjet tlak na tehdejší parlament.\n\nV USA se poprvé zorganizovaly roku 1848 v Seneca Falls (stát New York). Roku 1903 vznikla ve Velké Británii radikální organizace WSPU, jejímž členkám se začalo hanlivě říkat sufražetky. Ony toto označení hrdě přijaly za své.\n\nV Čechách a na Moravě se hnutí za práva žen začala též formovat v 19. století.\n\nUmírněné bojovnice za politická práva žen se nazývaly sufražistky. Označovat všechny ženské bojovnice za ženská práva pojmem sufražetky je tudíž nesprávné, ač k tomu v českém prostředí občas z neznalosti dochází. Rozdíl spočívá v užívaných metodách politického boje. Sufražetky na rozdíl od sufražistek používaly i metody, které umírněné feministky odmítaly, typu blokování dopravy, způsobování výtržností apod.\n\nPokud se britské sufražetky dostaly za své aktivity do vězení, uchylovaly se k využití protestní hladovky. Ta jim počátkem 20. století dokázala zajistit, že po určité době hladovění byly ze zdravotních důvodů z vězení propuštěny kvůli obavám úřadů, aby hladem nezemřely a nestaly se mučednicemi.\n\nPozději však úřady zaujaly tvrdší přístup a rozhodly se sufražetky donutit k přijímání potravy násilím.\n\n\n"}
{"id": "305106", "url": "https://cs.wikipedia.org/wiki?curid=305106", "title": "Hérault (departement)", "text": "Hérault (departement)\n\nHérault [\"éró\"] je francouzský departement ležící v regionu Languedoc-Roussillon-Midi-Pyrénées.\n\n\nHérault je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "305112", "url": "https://cs.wikipedia.org/wiki?curid=305112", "title": "Lazzaro Morelli", "text": "Lazzaro Morelli\n\nLazzaro Morelli (30. října 1608 Ascoli Piceno – 1690) byl italský barokní sochař.\n\nByl synem florentského sochaře Fulgenzia Morelliho, který byl také učitelem Giosafattiho. Lazzaro pracoval v dílně Berniniho, a spolupracoval na vytvoření \"Anděla s dútkami\" pro Ponte Sant'Angelo v Římě. Zhotovil také sochu \"Laskavosti\" pro náhrobek Klementa X. v bazilice sv. Petra. Náhrobek byl navržen Rossim (1684) a dalšími sochaři byli Ercole Ferrata (socha papeže) a Giuseppe Mazzuoli (\"Milost\"). Vytvořil také několik soch pro střechu kolonády na svatopetrském náměstí. Spolupracoval na výzdobě kostela \"San Pietro Martire\" v Ascoli Piceno.\n"}
{"id": "305117", "url": "https://cs.wikipedia.org/wiki?curid=305117", "title": "PAL (podnik)", "text": "PAL (podnik)\n\nPAL byl národní podnik, skupina národních podniků v české části Československa, později krátce státní podnik a poté akciová společnost se sídlem v Praze-Kbelích (Mladoboleslavská č. o. 15, č. p. 347), později formálně přesídlená do centra Prahy. Dnes je jeho právním následníkem PAL a. s. ve vlastnictví Fondu národního majetku, provoz vlastní Pal International a. s. ve vlastnictví kanadské firmy. Zkratka PAL byla vykládána například slovy „příslušenství automobilů a letadel“ nebo „pomocný automobilový a letecký průmysl“.\n\nNáplní jeho činnost byl vývoj, výroba a odbyt příslušenství silničních motorových vozidel a speciální techniky, dílů k elektromotorům pro silniční motorová vozidla a související obchodní a poradenská činnost. Dominantní postavení měl podnik ve výrobě palubních přístrojů pro vozidla a výrobě stejnosměrných elektromotorků pro vybavení vozidel, především ke stěračům vozidel, významnou pozici měl i ve výrobě pro vojenské účely.\n\nHistorii podniků PAL započal dekret prezidenta republiky č. 100/1945 z 24. října 1945 \"o znárodnění dolů a některých průmyslových podniků\", který 28. března 1946 ústavní zákon 57/1946 Sb. prohlásil za zákon. Znárodněno bylo celkem 160 strojírenských a kovodělných podniků s 260 závody Vyhláškami č. 1293/1946 Ú. l., 1377/1946 Ú. l. a 1378/1946 Ú. l. ze 7. března 1946 (zveřejněny postupně 16. května a 1. června 1946) ministr průmyslu Bohumil Laušman množství znárodněných podniků soustředil do tří nových národních podniků:\nRozhodnutím vlády z 16. listopadu 1945 byl zřízen jejich zastřešující podnik \"Československé závody kovodělné a strojírenské, národní podnik\" (ČZKS). Generálním ředitelem byl Dr. Ing. Fr. FABINGER.\n\nPodnikovým ředitelem PAL n. p. byl Ing. Antonín Železný. Do národního podniku PAL… byly začleněny majetkové podstaty firem:\na další, celkem 25 zestátněných firem a 15 firem pod národní správou.\n\nKbelský PAL údajně pochází z firmy \"Vojenské telegrafní dílny\" vzniklé v roce 1926.\n\nPo 1. květnu 1949 byly podniky spadající pod ČZKS n. p. zreorganizovány a ČZKS se rozdělilo na Československé závody těžkého strojírenství n. p., Československé závody přesného strojírenství n. p., Československé závody lehkého kovoprůmyslu n. p., Československé závody automobilové a letecké n. p. (ČZAL) a Kovo a. s. Rozhodnutím vlády z 20. března 1951 byl ČZAL n. p. od 2. dubna 1951 přejmenován na Československé závody na výrobu vozidel n. p. (ČZVV), a následně vládním nařízením z 1. září 1951 zrušen a nahrazen podnikem Československé závody všeobecné kovovýroby n. p. (ČZVK) v Praze X, Křižíkova 38.\n\nČZAL n. p. bylo zřízeno vyhláškou ministra průmyslu č. 672/1949 Ú. l. ze 30. dubna 1949. Bylo v něm sdruženo 18 základních závodů rozdělených do čtyř operačních středisek, přičemž pod čtvrté operační středisko (pomocný průmysl) spadaly podniky PAL:\n\nNa přelomu let 1949 a 1950 byly osamostatněny také podniky Autopal n. p. Nový Jičín, Pražská akumulátorka n. p. Mladá Boleslav a PAL Magneton n. p. Kroměříž.\n\nPro roce 1948 podnik PAL ve Kbelích převzal sportovní oddíly Sokol Kbely pod názvem TJ Spartak PAL Kbely. Brzy se však oddíly staly součástí ČSTV.\n\nPAL Kbely měl i vlastní střední odborné učiliště.\n\nVe formě státního podniku PAL (se sídlem ve Kbelích) byl v obchodním rejstříku zapsán od 30. června 1989 do 18. března 1991. Formu státního podniku získal zakládací listinou ve formě rozhodnutí místopředsedy vlády ČSSR pověřeného řízením federálního ministerstva hutnictví, strojírenství a elektrotechniky č. 27/1989 ze dne 26. června 1989. Rozhodnutím ministra strojírenství a elektrotechniky ČR č. 115/1990 ze dne 19. prosince 1990 byl podnik zrušen ke dni 31. prosinci 1990.\n\nOd 18. března 1991 je zapsaná v obchodním rejstříku společnost PAL a. s. (IČ 00211222). Byla založena zrušením státního podniku PAL bez likvidace a vložením jeho hmotného majetku jako celku do nové a. s. dle § 25 zákona č. 104/1990 Sb. rozhodnutím ministerstva strojírenství a elektrotechniky České republiky ze dne 19. prosince 1990, č. j. 1030/642/90 se souhlasem vlády ČR a ve smyslu ust. § 32 odst. 3 a 4 zákona o státním podniku.\n\nOd 21. června 2002 oficiálně přesídlila z Kbel na adresu Praha 2-Nové Město, Rašínovo nábřeží 390/42. Jediným akcionářem je Fond národního majetku ČR. Postupně došlo také ke změně zapsaného předmětu činnosti.\n\nProstřednictvím společnosti PAL a. s. Fond národního majetku zachránil vliv státu v Sokolovské uhelné a. s., PAL a. s. koupil 1,3 % akcií Sokolovské uhelné a tím dosáhl ztraceného 50% podílu FNM v SU.\n\nNa původní adrese ve Kbelích a přibližně s původní náplní činnosti nyní působí firma Pal International, a. s. (IČ 25601067), zapsaná 13. srpna 1997.\n\nV roce 1998 vstoupila do podniku kanadská společnost Magna, postupně získala 75 procent akcií. V roce 2001 došlo k výměně generálního ředitele i předsedy představenstva. V roce 2005 byla již jediným akcionářem složka seskupení Magna, firma Intier Automotive Inc., se sídlem 521 Newpark Boulevard, Newmarket, Ontario, Canada L3Y 4X7.\n\nV roce 2004 bylo v odborech 40 procent z 500 pracovníků.\n\nOd 1.10.2008 byla společnost ve vlastnictví Ashok Piramal Group.\n\nV roce 2010 se firma přestěhovala ze Kbel do logistického areálu v Klecanech.\n\nV létě 2017 došlo ke změně majitele a společnost vlastní indická firma Pricol\n\nZastávka městské hromadné dopravy (a následně i meziměstských linek) \"PAL Kbely\" v Mladoboleslavské ulici byla 10. června 2001 přejmenována na nový název \"Huntířovská\".\n\nPo zániku podniku docházelo k úniku kontaminovaného odpadu do Vinořského potoka. Podnik únik nikdy nepřiznal, ale nezávislé studie včetně studie Akademie věd ČR původ v podniku PAL prokázaly. Za sanaci zaplatilo město Praha 40 až 50 milionů korun a kontaminované bahno bylo v roce 1999 odvezeno na skládku v Benátkách nad Jizerou.\n\nEkologickou zátěží v objektu firmy ve Kbelích se zabývalo vládní usnesení 159/1996 z 28. února 1996.\n\n"}
{"id": "305120", "url": "https://cs.wikipedia.org/wiki?curid=305120", "title": "Čtyřiks", "text": "Čtyřiks\n\nČtyřiks (IksIksIksIks, XXXX) je záhadný kontinent na Zeměploše, který vznikl velmi nedávno za tajemných bouří (popsáno v knize Poslední kontinent) a nakrátko se stal domovem Boha evoluce, se kterým se měli tu čest setkat mágové Neviditelné univerzity v Ankh-Morporku. Skládá se především z červené pustiny, náleven špatného piva, klokanů a ovcí.\n\nPratchett na začátku knihy Poslední kontinent vyvrací možnost, že je XXXX Austrálií. XXXX je jen místy tak trochu australské.\n"}
{"id": "305121", "url": "https://cs.wikipedia.org/wiki?curid=305121", "title": "Judith Resniková", "text": "Judith Resniková\n\nJudith Arlene Resniková (5. dubna 1949 ve městě Akron, Ohio, USA – 28. ledna 1986 nad Floridou) byla americká astronautka, která tragicky zemřela 28. ledna 1986 v raketoplánu Challenger nad Floridou.\n\nVystudovala Univerzitu Carnegieho–Mellonových v Pittsburghu v roce 1970 a stala se inženýrkou elektrotechniky. Nastoupila své první zaměstnání u společnosti \"Radio Corporation of America\" v Moorestownu v New Jersey, kde pracovala na vývoji integrovaných obvodů radiolokátorů. Po dalších sedmi letech studia při zaměstnání na Univerzitě v Marylandu získala doktorát elektrotechniky. Pracovala v Laboratoři neurofyziologie Národního ústavu zdraví v Bethesdě. Nastoupila jako vývojová pracovnice k firmě Xerox Corporation v El Sequendo v Kalifornii. Do týmu kosmonautů NASA nastoupila v lednu 1978 jako astronautka specialistka do osmé skupiny kosmonautů.\n\nJudith Resniková byla čtvrtá žena a 147. člověk ve vesmíru. Na orbitální dráhu vzlétla poprvé v raketoplánu Discovery v roce 1984. Byla to šestidenní mise STS-41-D. Start proběhl z obvyklého kosmodromu na mysu Canaveral. Osádku Discovery tvořili Henry Hartsfield (velitel), Michael Coats (druhý pilot), letoví specialisté dr. Judith Resniková, dr. Steven Hawley a Richard Mullane a konečně „první cestující“ v raketoplánu, Charles Walker, inženýr od firmy McDonnell Douglas. Vypustili družice SBS 4, Leasat 2 a Telstar 3. Návrat byl na základnu Edwards.\n\nPodruhé dostala příležitost v tragickém letu raketoplánu Challenger. Mise označená STS-51-L skončila 73 sekund po startu z Floridy výbuchem. Celá posádka ve složení Francis Scobee, Michael Smith, Judith Resniková, Ellison Onizuka, Ronald McNair, Gregory Jarvis a Sharon McAuliffeová zahynula a je pohřbena na Arlingtonském národním hřbitově.\n\n\nBěhem svých dvou letů strávila ve vesmíru šest dní.\n\n"}
{"id": "305123", "url": "https://cs.wikipedia.org/wiki?curid=305123", "title": "Sukhávatí", "text": "Sukhávatí\n\nSukhávatí (sa. सुखावती; : \"Čistá země\" (dosl. \"Země blaženosti\"); : \"Devačen\" བདེ་བ་ཅན་; : 極樂, \"jílè\"; : \"Cực lạc\"; : 浄土, \"jōdo\") je pojem používaný v mahájánovém a vadžrajánovém buddhismu a označující rajskou zemi nebo sféru, které vládne její zakladatel buddha Amitábha. Sukhávatí je hlavně praktikována ve vadžrajánovém buddhismu, a je také předmětem úcty zejména v mahájánové buddhistické škole Čistá země, jejíž praktikující věří, že se zde mohou spontánně narodit, po nespočetný počet kalp tu žít v blaženosti a věnovat se tak v ideálním prostředí buddhistické praxi vedoucí k realizaci probuzení. Jelikož má být Sukhávatí umístěna na západě, je často nazývána jako Západní čistá země nebo Západní ráj. Podle vadžrajány patří do kategorie vysoké úrovně čistých zemí nirmánakáji nebo se jedná o most z nižší úrovně sambhógakáji.\n\nNauka o existenci čisté zemi Sukhávatí vychází z mahájánové sútry nazvané Sukhávatívjúha, která se dochovala ve dvou verzích - kratší a delší. Obě sútry měl pronést údajně samotný Buddha. V delší verzi Buddha rozmlouvá se svým žákem Ánandou, i když v určité části rozpravy a na jejím konci se obrací na svého žáka Agitu. V kratší verzi je Buddhův proslov adresován Šáriputrovi. \nO Amitábhově čisté zemi vyprávěla i ztracená \"Amitájurbuddhánusmrti\" (Vzpomínka na buddhu Amitájuse), dochovaná jen v čínském překladu, a velmi populární \"Aparimitájuš\" (Nezměrně dlouhověký), či \"Aparimitájurdžňána\" (Poznání nezměrně dlouhověkého).\n\nDle mahájány tyto nauky byly zpracovány a rozšířeny díky Ánandovi, Maitréjovi a Mandžušrímu. Dalšími učiteli nauk Dharmy o čistých krajinách jsou Nágárdžuna, Vasubandhu, Ašvaghoša a bódhisattva Samantabhadra. Buddha předvídal, že lidé v budoucnu budou mít potíže uvěřit tomu, co je napsáno v sútře Sukhávatívjúha, a proto prohlásil: Až dharma zanikne, moc mé bódhičitty pro všechny bytosti zapříčiní, že tato sútra bude známá nejméně dalších sto let.\n\nBudoucí buddha Maitréja ještě jako bódhisattva obdržel nauky dharmy od Gautama buddhy a poté vstoupil do nebeské krajiny Tušita, kde sám učí nauky dharmy. Podle tradice se říká: „900 let po smrti Buddhy sestoupil Maitréja z nebeské krajiny Tušita do Indie, kde 4 měsíce učil Asangu“. Pět traktátů předaných Asangovi jsou základem toho, co dnes známe jako mahájána a vadžrajána. V tomto čase učil Maitréja Asangu také nauku o čistých krajinách. Tím se vytvořil svazek mezi Maitréjou a Asangou a položil základ tradice jógačáry.\n\nZ Indie se doktrína čistých zemí rozšířila do Číny, Koreje, Vietnamu a Japonska, kde je dodnes nejsilnější buddhistickou tradicí. Odhaduje se, že tato tradice má na světě kolem sto miliónů praktikujících. V japonské tradici čisté země Jodo Shu je Nágárdžuna popisován jako první indický patriarcha.\n\nVe výše zmíněných sútrách je podán popis Čisté země (\"Sukhávatí\"). V kratší verzi \"Sukhávatívjúhy\" je vládce této sféry či země nazýván \"Amitájus\", kdežto v delší verzi je používáno i jméno \"Amitábha\".\n\"Sukhávatí\" je blažená země, která podle představy těchto textů leží daleko na západě. (Není tam žen a není spojení muže se ženou. Tento překlad je ale velmi nepřesný, napsáno je - není tam muž ani žena). Vzduch je zde prosycen rozmanitými sladkými vůněmi, kvetou zde nejrůznější květiny a zrají mnohé plody. Je okrášlena mnohými drahokamy, které se na zemi nevyskytují. Rostou zde zázračné stromy, celé nebo částečně zlaté, stříbrné nebo z drahého kamení. Na stromech zpívají nesmrtelní ptáci, kteří jsou emanací buddhy Amitábhy, o dharmě. Tekoucí vody mají 8. specifických vlastností, uvolňují příjemnou vůni, přičemž voda je hluboká, teplá či studená, jak si kdo přeje. K nasycení není třeba jíst hrubou potravu, ale jakékoli jídlo si kdo přeje, okamžitě se dostaví dle toho ukojení hladu, aniž by jídlo požil. Zemí se line líbezná hudba a každý slyší jen takové tóny, jaké si přeje. Tato čistá země je prostá zla, utrpení i stavu v němž se necítí ani radost ani utrpení. Jediným cílem bytostí v této zemi je duchovní rozvoj, tento rozvoj tyto bytosti dovede k manifestaci všehovědění. Ten, kdo má takovou moc, může pomáhat bytostem na zemi, nebo v jiných sférách samsáry. Tisíce a milióny tvorů se zde rodí v lotosových květech na 9. lotosových úrovních, podle stupně své negativní karmy. Ovšem ti, kteří si přáli narodit se v tomto světě, měli nějaké pochybnosti, musí čekat v uzavřených lotosových poupatech celých 500 let, než se kalich rozevře, přičemž po celou dobu nemohou vidět ani slyšet buddhu Amitábhu. K zrození v lotosovém květu v západní čisté zemi Sukhávatí postačí 4. podmínky, jedna z nich je samotné vzývání Amitábhova jména, především v hodině smrti.\nCharakter podmínek se v rámci jednotlivých tradic liší, někdy jsou popisovány takto:\n\n\n"}
{"id": "305124", "url": "https://cs.wikipedia.org/wiki?curid=305124", "title": "Hilton", "text": "Hilton\n\nHilton může znamenat:\n\n"}
{"id": "305126", "url": "https://cs.wikipedia.org/wiki?curid=305126", "title": "Port-au-Prince", "text": "Port-au-Prince\n\nPort-au-Prince (francouzská výslovnost , [pɔtopɣɛ̃s], [ˈpweɾto ˈpɾinθipe]) je hlavní město a největší přístav státu Haiti, ležící na břehu zálivu Gonâve v Karibském moři. Je to ekonomické, politické a kulturní centrum Haiti, důležitý dopravní uzel s mezinárodním letištěm a námořním přístavem.\n\nJe zde rozvinutý textilní průmysl (bavlnářství), potravinářství (cukrovary, výrobny rumu, tabákový průmysl, pražírny kávy), kovovýroba, chemie, obuvnictví. Univerzita zde byla založena v roce 1920.\n\nMěsto bylo založeno Francouzi roku 1749 jako L’Hôpital. Od roku 1807 je hlavním městem Haiti.\n\nV letech 1751, 1770 a 12. ledna 2010 bylo město zasaženo ničivými zemětřeseními. Nejničivější z nich bylo zemětřesení v roce 2010: město bylo téměř zničeno, zřítil se mimo jiné prezidentský palác, katedrála, nemocnice a několik budov ministerstev. Podle vládních odhadů zemřelo cca 212 000 lidí, což toto zemětřesení činí páté nejtragičtější v dějinách, neoficiální odhady zemřelých však kolísají až okolo čísla 300 000 lidí.\n\nV říjnu 2010 se zde vyskytly případy cholery, mrtvých je již 200 lidí.\n\n"}
{"id": "305133", "url": "https://cs.wikipedia.org/wiki?curid=305133", "title": "Kýla", "text": "Kýla\n\nKýla (lat. \"hernia\") je vakovité vychlípení pobřišnicové dutiny, do něhož se přesouvá část břišních orgánů, tzn. že dojde k abnormálnímu přesunu orgánu do prostoru, kde se rozhodně nemají nacházet. Souvislé vystlání pobřišnicí odlišuje kýlu od výhřezu. Kýly vznikají na místech snížené odolnosti břišní stěny. Zmenšení odolnosti je dáno anatomickým uspořádáním stěny a proto se kýly vyskytují povětšinou v typických lokalizacích, zhusta v místech mezisvalových štěrbin či pooperačních jizev. U každé kýly rozlišujeme \"kýlní branku,\" \"kýlní vak\" a \"obsah kýly\". Lékařský obor, který se kýlami zabývá, se jmenuje herniologie.\n\n\nKýly mohou být vrozené, postihuje často novorozence s nízkou porodní hmotností (do 1000g), nejčastěji se jedná o kýlu pupeční nebo tříselnou. U získaných kýl se často uvádí určitá daná „méněcennost“ tkání, například vaziva. Kýla se může objevit u lidí, kteří náhle změní svoji tělesnou hmotnost ať už ve smyslu přírůstku nebo naopak úbytku. Ke vzniku kýly mohou vést stavy, kdy se zvyšuje tlak v dutině břišní – usilovný kašel, zácpa, obtížné močení při zvětšené prostatě, těhotenství, rostoucí objem tekutiny v břiše při poškození jater. Také závažnější poranění stěny břišní, kterým je i operační rána, může ve svém důsledku vést ke kýle.\n\nObecně jsou možnosti prevence vzniku kýly omezené. Na prvním místě se doporučuje zdravá životospráva, vyvarování se stavů uvedených výše, ­nekouřit, léčit dlouho trvající kašel, pečovat o pravidelnou stolici, udržet volné močení, zachovat si odpovídající tělesnou hmotnost bez větších výkyvů, přiměřená fyzická aktivita s posilováním břišních svalů, vhodná je např. rychlá chůze, rekreační běh, jízda na kole.\n\n\nKýla se zpravidla projeví vyklenutím nebo bolestí (často pacienty označovanou jako pálivá) v oslabeném místě stěny břišní, zejména při zapojení břišního lisu (např. zakašlání). Postupně lze nahmatat hladký ohraničený útvar, který lze zatlačit zpátky do břicha pokud je kýla volná. V případě uskřinutí (tzv. inkarcerace) je takovýto útvar silně bolestivý na dotyk, nelze jej vrátit zpět a postupně narůstají příznaky provázející porušenou střevní činnost (zvracení, zástava odchodu plynů a stolice). Pocit nafouklého břicha s pocitem na zvracení může provázet i velké kýly, zejména pokud v kýle vzniknou srůsty.\n\nPři podezření na výskyt kýly je nejlepším řešením vyhledat odborné lékařské ošetření. Praktický lékař kýlu diagnostikuje buď sám nebo odesílá nemocného ke specialistovi – chirurgovi. Lékař zpravidla provede vyšetření podezřelého místa ve stoje i vleže, a při zapojení břišního lisu – je nutno zakašlat nebo tlačit do konečníku jako při stolici. V případě nejasného nálezu lze klinické vyšetření doplnit některou ze zobrazovacích metod – ultrazvuk, CT počítačová tomografie, magnetická rezonance. Tyto metody také pomáhají určit jiné možné příčiny potíží – kýlu může připomínat zvětšená mízní uzlina, nezhoubný nádor měkkých tkání (např. tukový), vodní kýla, atypicky uložené varle v třísle. Bolesti se mohou přenášet od páteře, z úponů svalů a šlach. Pokud se ani poté kýla či jiná porucha neprokáže, lékař většinou doporučí sledovat nález formou ambulantních kontrol. Potíže mohou časem spontánně vymizet nebo se kýla zřetelně projeví. Při značném podezření na kýlu, zejména pokud je provázena výraznou bolestivostí, je definitivní diagnostickou metodou operační revize. Operace, často laparoskopická v celkové narkóze, jednoznačně určí zda se jedná o kýlu či nikoliv a zároveň problém vyřeší.\n\nOperace je jedinou správnou a účinnou léčebnou metodou kýly, ať už v celkové narkóze či v místním znecitlivění. Výjimky (tzv. kontraindikace) k plánované operaci tvoří pouze např. závažně interně nemocní pacienti, lidé trpící pokročilým nádorovým onemocněním či těhotné ženy. V případě uskřinuté kýly však žádné výjimky k operaci neplatí, vždy je nutná neodkladná operace. V případě pupeční kýly u dětí je velká pravděpodobnost cca 70 - ­80%, že kýla do 3-4 let věku sama vymizí. Konzervativní (neoperační) postup je užití kýlních pásů v případě, že pacienta nelze operovat (viz kontraindikace) nebo pokud pacient z různých důvodů operaci odmítá.\n\nOperace kýly resp. tříselné kýly patří mezi nejčastější výkony prováděné na odděleních všeobecné chirurgie. V České republice tříselnou kýlou trpí až 5 lidí ze 100, ročně je v ČR odoperováno téměř 30.000 pacientů s diagnózou kýly. Celosvětově se toto číslo pohybuje kolem 20.000.000 operací (z toho v USA přibližně 1.000.000 kýlních operací za rok) .\n\nV ČR vznikají specializovaná tzv. kýlní centra zabývající se touto problematikou, lékaři center (herniologové) garantují dodržování standardních postupů v léčbě kýl, prosazují nejnovějších poznatky medicíny v oblasti chirurgického řešení kýly a využívají moderní materiály spolu se špičkovou technikou. V praxi to pro pacienta znamená zkušeného operatéra s vysokým počtem provedených kýlních operací, velký výběr moderních operačních postupů a materiálů, často v režimu krátkodobého pobytu ve zdravotnickém zařízení. V mnoha zahraničních zdravotnických zařízeních (dnes už ojediněle i domácích) se můžeme setkat s nabídkou ambulantní operace v lokální anestezii, po které pacient ihned odchází domů.\n\nV celkové narkóze či místním znecitlivění operatér vede řez přes kůži v místě kýly, ozřejmí defekt ve stěně břišní (tzv. kýlní branku), zkontroluje obsah kýly a defekt buď primárně zašije nebo častěji posílí oslabené místo použitím síťky z umělého materiálu. Síťku si lze představit jako záplatu tvořenou jednotlivými oky kudy prorůstají buňky tvořící novou pevnou tkáň. Průměrně za 90-­120 dní se část materiálu tvořící síťku většinou rozpadne, ubývá tím cizorodého materiálu v těle pacienta. Použití síťky podporuje obecně preferovanou zásadu tzv. beznapěťové plastiky kýly (metoda tension free), jelikož při sblížení okrajů defektu jejich prostým sešitím vzniká vždy určité napětí a to může být jedna z hlavních příčin znovuvytvoření kýly (tzv. recidiva kýly).\n\nzpravidla technicky náročnější varianta operování a vždy pouze v celkové narkóze, operatér pomocí drobných kožních řezů zavede do břicha kameru a speciálně upravené pracovní nástroje po předchozím naplnění dutiny břišní oxidem uhličitým, operatér vždy sleduje obraz na monitoru. Obecně se jedná o metodu šetrnější k pacientovi, výsledkem je kratší pobyt v nemocnici, rychlejší rekonvalescence a zejména ženy ocení kosmeticky malé jizvy po zákroku. Je však nutné zasahovat do dutiny břišní a hrozí tak nebezpečí vytvoření srůstů.\n\n\n\nDůležitá je prevence vzniku zácpy, při které dochází k namáhání břišní stěny . Vhodná je tedy strava s vysokým obsahem vlákniny, dostatečný příjem tekutin (ovocné šťávy, neperlivé minerální vody, čaje), omezit dráždivou a nadýmavou stravu.\n\n\nDle povahy zaměstnání za 2-­6 týdnů po operaci: méně fyzicky náročná např. kancelářská činnost umožňuje plný výkon asi za 2-­3 týdny, tělesně namáhavá manuální práce nejdříve za 4-­6 týdnů od operace.\n\n\n"}
{"id": "305134", "url": "https://cs.wikipedia.org/wiki?curid=305134", "title": "Ook!", "text": "Ook!\n\nOok! je ezoterický programovací jazyk stvořený Davidem Morganem. Vychází z jazyka Brainfuck (je zamýšlen jako jeho parodie) a stejně jako Brainfuck je turingovsky úplný. Ook! je určen pro orangutany, jazyk se snadno vyslovuje a jeho skladba je jednoduchá k zapamatování.\n\nAutor jazyka Ook! se inspiroval knihovníkem Neviditelné university ze Zeměplochy Terryho Pratchetta. Knihovník je orangutan a dorozumívá se se světem za pomocí různě intonovaných zvuků \"ook\".\n\nZákladním kamenem jazyka Ook! je kromě toho, že banány jsou dobré, 64kB pole, a tři základní elementy, které spojené v páry tvoří příkazy:\n\n\nTypický program Hello world v řeči orangutanů vypadá takto:\n"}
{"id": "305135", "url": "https://cs.wikipedia.org/wiki?curid=305135", "title": "Rick Fenn", "text": "Rick Fenn\n\nRick Fenn (* 23. května 1953), vlastním jménem Richard Fenn, je britský rockový kytarista. V roce 1977 se účastnil turné skupiny 10cc, jejímž členem se stal o rok později. V této kapele působil až do jejího rozpadu v roce 1983. Fenn je také známý svou spoluprací s dalšími hudebníky, např. Mikem Oldfieldem, se kterým spolupracoval na jeho čtyřech albech a účastnil se rovněž jeho koncertů, Rickem Wakemanem nebo bubeníkem Nickem Masonem, se kterým natočil své jediné sólové album.\n\n"}
{"id": "305136", "url": "https://cs.wikipedia.org/wiki?curid=305136", "title": "Welfové", "text": "Welfové\n\nWelfové (německy \"Welfen\") jsou starý evropský šlechtický rod, vzniklý jako větev italského rodu Estenských. Příslušníci dynastie Welfů patřili ve 12. a na počátku 13. století k nejmocnějším aktérům říšské politiky, přičemž v osobě Oty IV. dosáhli i císařské koruny. V 18. a 19. století vládli jako králové Spojeného království Velké Británie a Irska díky personální unii také jako vévodové a kurfiřti Brunšvicka-Lüneburska a později jako králové Hannoverští, dále vládli malému Brunšvickému vévodství do roku 1918. K nejslavnějším panovníkům rodu patří bavorský a saský vévoda Jindřich Lev, římský císař Ota IV. Brunšvický nebo britská královna Viktorie.\n\nZa zakladatele rodu je považován Welf I. Bavorský, v genealogii Welfů jako Welf IV. Známé dějiny rodu Welfů začínají v 8. století, kdy byli Welfové hrabaty v Bavorsku a vévody ve Švábsku. V 9. století byli Welfové spřízněni s rodem Karlovců. Judita Bavorská, dcera hraběte Welfa I. († okolo 824) se roku 819 v Cáchách vdala za Ludvíka Pobožného a byla matkou Karla II. Holého. V 10. a 11. století byli Welfové králi v Horním Burgundsku, z nichž nejvýznamnějším byl Rudolf II. Burgundská větev Welfů vymřela Rudolfem III.\n\nElicho, syn Welfa I., byl zakladatelem německé větve Welfů. Welf II. založil Ravensberg. Ve spojenectví se švábským vévodou Arnoštem bojoval proti Konrádovi II.\nWelf III., († 1055) syn Welfa II., se stal vévodou korutanským a markrabětem veronským.\n\nSvé postavení však v boji se svými štaufskými rivaly nedokázali obhájit a v následujících obdobích tak patřili k méně významným říšským vévodským rodům.\n\nDalšího významného růstu své moci se dočkali na přelomu 17. a 18. století, kdy se nejprve stali kurfiřty a následně zdědili království Velké Británie. Tomu vládli jako tzv. Hannoverská dynastie až do roku 1901, kdy zemřela královna Viktorie. V mužské linii dále vládli v letech 1814–1886 v Hannoverském království a v letech 1815–1918 v samostatném Brunšvickém vévodství.\n\n\nSynovec Welfa III., Welf IV., syn Kunigundy Welfské a Azza II. z rodu Este byl zakladatelem mladší linie Welfů. Po sesazení Oty Nordheimského roku 1070 se Welf IV. stal vévodou bavorským (jako Welf I.) a po smrti Azza II. zdědil i jeho území. Zemřel roku 1101 na křížové výpravě na Kypru.\n\nWelf V. se roku 1090 oženil s o dvacet šest let starší hraběnkou Matyldou Toskánskou, a zemřel bezdětný. Toskánští Welfové se významným způsobem podíleli v boji o investituru. Welfská strana - spojenci papežů - je známá pod italským jménem rodu jako Guelfové.\n\nDědicem Welfa V.(II.) se stal jeho bratr Jindřich Černý. Ten sňatkem s dcerou Magnuse, posledního saského vévody z rodu Billungů, získal polovinu území Billungů, především Lünebursko.\n\nJindřich Pyšný, vnuk Welfa V., vévoda bavorský, získal po smrti císaře Lothara III. doživotně Toskánsko a nakrátko vládu v Sasku. V bojích mezi Welfy a Hohenštaufy o císařskou korunu však Sasko i Bavorsko ztratil. Jindřich Lev, syn Jindřicha Pyšného, po uzavření smíru s králem Konrádem III. získal roku 1142 Sasko zpět a roku 1156 mu císař Fridrich I. Barbarossa, který byl s Welfy spřízněn, vrátil i Bavorsko. Po prohrané bitvě u Legnana a obvinění ze zrady Fridrich Barbarossa Jindřichu Lvu Sasko i Bavorsko odňal a Jindřich Lev byl donucen odejít do exilu.\n\nOta, syn Jindřicha Lva, byl roku 1209 korunován na císaře Svaté říše římské. Synovec Oty IV., Ota I., zvaný Dítě, se roku 1235 stal vévodou části Saska, nazývané Brunšvicko-Lünebursko. Welfové Brunšvicko-Lüneburští vládli na tomto území až do rozpadu Německé říše roku 1918.\n\nZa zakladatele hannoverské dynastie je považován Jiří Brunšvicko–Lüneburský (*1582- + 1641), příslušník rodu Welfů. Když byla roku 1635 dělena rodová území Welfů, zdědil Jiří knížectví Calenberg a Göttingen a za své sídelní město si zvolil Hannover. Jeho nejmladší syn, vévoda Arnošt August byl pak roku 1692 povýšen na římskoněmeckého kurfiřta, čímž získal významné právo podílet se na volbě krále. Jeho syn Jiří Ludvík zdědil na základě Zákona o nástupnictví roku 1714 britský trůn jako Jiří I. Členové dynastie Welfů vládli v Británii až do smrti královny Viktorie roku 1901 jako Hannoverská dynastie.\n\n\nHannoverské království vzniklo v říjnu roku 1814 rozhodnutím Vídeňského kongresu. Britský král Jiří III. tak po napoleonských válkách získal zpět své hannoverské državy. Kongres rovněž rozhodl o územní výměně s Pruským královstvím, díky níž rozloha Hannoverska podstatně vzrostla.\n\nPo smrti krále Viléma IV. v roce 1837 nastoupila v Británii na trůn jeho dcera Viktorie, jelikož neměl mužského potomka. V Hannoveru ale nastoupil na trůn princ Arnošt August I., strýc královny Viktorie. Stalo se to díky starému německému následnickému řádu, tj. polosalickému zákonu, díky němuž může žena vládnout pouze pokud rod nemá muže schopné vlády.\n\nPři hlasování v Německém spolku 14. června 1866 podpořilo Hannoversko návrh na mobilizaci spolkových vojsk proti Prusku, což o den později vedlo k vyhlášení války ze strany Pruska. Hannoverská armáda ještě zvítězila v bitvě u Langensalzy (27. června 1866), o dva dny později však musela kapitulovat. Král Jiří V. byl zbaven trůnu a Hannoversko bylo připojeno k Prusku jako provincie.\n\n\n\nSyn hannoverského kurfiřta Jiří Ludvík zdědil na základě Zákona o nástupnictví roku 1714 britský trůn jako Jiří I. Britští králové vládli do roku 1814 současně jako kurfiřti Hannoverští a vévodové Brunšvicko-Lüneburští, od roku 1814 jako králové Hannoverští. Po smrti krále Viléma IV. v roce 1837 nastoupila v Británii na trůn jeho dcera Viktorie, jelikož neměl mužského potomka. V Hannoveru ale nastoupil na trůn princ Arnošt August I., strýc královny Viktorie. Stalo se to díky starému německému následnickému řádu, tj. polosalickému zákonu, díky němuž může žena vládnout pouze pokud rod nemá muže schopné vlády. Členové dynastie Welfů vládli v Británii až do smrti královny Viktorie roku 1901 jako Hannoverská dynastie.\n\n\nKdyž byla roku 1635 dělena rodová území Welfů, z části vévodství Brunšvicko-Lüneburska se oddělilo území Wolfenbüttel, ze kterého se později stalo vévodství Brunšvické\n\n\"linie Brunšvicko-Bevernská\"\n\"linie Hannoverská\"\n\n\n"}
{"id": "305139", "url": "https://cs.wikipedia.org/wiki?curid=305139", "title": "Santa Maria della Vittoria", "text": "Santa Maria della Vittoria\n\nKostel Santa Maria della Vittoria v Římě ( , ) je titulární barokní kostel v Římě zasvěcený Panně Marii Vítězné na počest vítězství na Bílé hoře. V kostele je umístěno sousoší \"Extáze svaté Terezy\" Gian Lorenza Berniniho, vrcholné dílo římského baroka. Stojí na Via XX Settembre, na pahorku Kvirinál.\n\nJednolodní budova chrámu byla postavena podle projektu a pod dozorem architekta Carla Maderna v letech 1605-1620. Fasádu západního průčelí z travertinu vytvořil Giovanni Battista Soria v letech 1624-1626 na náklady kardinála Scipiona Borghese, po vzoru Madernova průčelí protějšího chrámu Santa Susanna (sv. Zuzany Římské). Chrám byl původně zasvěcen apoštolu sv. Pavlovi, ale po vítězství katolických vojsk nad protestanty na Bílé hoře jej na přání rakouského císaře Ferdinanda II. papež dal přesvětit k poctě Panny Marie Vítězné na \"Santa Maria della Vittoria\".\n\nPo požáru z roku 1833 byla podstatná část stavby zrekonstruována. Okna pocházejí z let 1955-1956. Chrám s přilehlým konventem dodnes spravuje Řád obutých karmelitánů.\n\nMilostný obrázek \"Adorace novorozeného Krista\", který protestanti zohavili vypícháním očí postav Ježíšových rodičů, našel v dubnu roku 1620 pohozený ve Štěnovicích u Plzně kaplan vojska bavorského vévody Maxmiliána a účastník bělohorské bitvy, bosý karmelitán Dominik à Jesu Maria. Ten také během bělohorské bitvy žehnal obrázkem vojsku a přenesl jej poté do Říma. Roku 1622 jej dal umístit do zlaté svatozáře v nástavci hlavního oltáře. On také výrazně přispěl k dobudování kostela. Originál obrázku shořel při požáru kostela roku 1833, nahrazuje jej kopie. Další tři kopie jsou uctívány v kostele sv. Prokopa ve Strakonicích, v poutním kostele na Bílé Hoře a v karmelitánském kostele Panny Marie Vítězné v Praze na Malé Straně, odkud byla do římského kostela přinesena kopie sošky Pražského Jezulátka, uctívaná zde na druhém postranním oltáři.\n\nInteriér kostela patří k nejbohatším barokním dekoracím v Římě, je proslulý dokonalou harmonií a vynikající uměleckou kvalitou zařízení. Všechny stěny a oltáře jsou obloženy barevnými leštěnými deskami z mramoru a sochařskými ozdobami ze zlaceného bronzu, které modeloval Berniniho žák Mattia' de Rossi, stejně jako kruchtu s varhanami, tzv. kantorii a válečné trofeje pod ní.\n\nFresky\nNástropní freska v chrámové lodi znázorňuje \"Triumf Panny Marie Vítězné v bitvě na Bílé Hoře\" a pokoření protestantů v podobě ďáblů; vymalovali ji bratři Giuseppe Orazi a Andrea Orazi. Fresku v kupoli nad křížením s námětem \"Nanebevzetí sv. Pavla\" namaloval Giovanni Domenico Cerrini.\nKonchu apsidy s hlavním oltářem a barokní fresky zničil požár z roku 1833. Jeho rekonstrukci navrhl architekt Carnevalli v letech 1880 - 1885 a dovršil ji Luigi Serra freskou \"Vjezd vítězného katolického vojska z Bílé Hory do Prahy\".\n\nSochy\nZe sochařských děl vynikají dvě protějšková sousoší z karrarského mramoru: na severní straně ve výklenkové kapli benátského kardinála Coronara vytesal Giovanni Lorenzo Bernini roku 1646 sousoší \"Extáze sv. Terezie z Ávily\" s andělem, který se chystá vetnout šíp Kristovy lásky a utrpení do Tereziina srdce. Na dvou reliéfech po stranách oltáře berniniho žák vytesal portréty osmi členů rodiny Coronaro, přihlížejících extázi. Na jižní straně je na shodném oltáři situováno sousoší \"Sen sv. Josefa\" od sochaře Domenica Guidi mezi reliéfy \"Adorace Páně\" a \"Svatá rodina na útěku do Egypta\" od sochařů z Berniniho školy.\nOltářní obrazy\nNejvýznamnější jsou tři oltářní obrazy ze života sv. Františka (Panna Maria se sv. Františkem, Extáze sv. Františka a Sv. František přijímá stigmata), které vymaloval Domenico Zampieri, zvaný Domenichino (poslední, které vytvořil v Římě), další oltářní obrazy vytvořili Guercino (Nejsvětější Trojice), Nicolas Lorrain (Sv. Jan od Kříže) a Gherardo delle Notti (sv. Pavel). Portrét kardinála Berlinghera Gessi na jeho poloplastickém náhrobku v chodbě k sakristii namaloval Guido Reni.\n\nSakristie\nNa stěnách sakristie visí cyklus čtyř rozměrných obrazů - olejomaleb, zachycující bitvu na Bílé hoře ve čtyřech fázích vývoje, dále dva portréty vítězných vojevůdců Ligy (Maxmiliána Bavorského a císaře Ferdinanda II.) a obraz Předání koně před bělohorskou bitvou bratru Dominikovi. Ve vitrínách jsou vystaveny standarty vítězných i poražených pluků, z bitev na Bílé Hoře (1620) a u Vídně (1683). Dvě olejomalby připomínají nejvýznamnější vítězství Katolické ligy nad osmanskými Turky v bitvě u Lepanta (roku 1571) a v bitvě u Petrovaradínu (roku 1716).\n\nJedno z nejznámějších zobrazení v populární literatuře se kostelu dostalo v románu \"Andělé a démoni\" od autora Dana Browna, který ovšem fiktivně přemístil stavbu na nedaleké náměstí Piazza Barberini.\n\nTitulárním kostelem se Santa Maria della Vittoria stala 23. prosince 1801.\n\n\n\n"}
{"id": "305141", "url": "https://cs.wikipedia.org/wiki?curid=305141", "title": "Laguna", "text": "Laguna\n\nLaguna je přírodní nádrž stojaté vody na okraji moře.\nJe to mělký mořský vodní útvar naplněný slanou nebo brakickou vodou, který je oddělen od hlubšího moře korálovým útesem nebo písečným valem. Laguny jsou jak laguny atolů, vytvořené růstem korálových útesů, tak pobřežní laguny vytvořené vznikem písčitých valů.\n\nPobřežní laguny se nacházejí na pobřeží, kde mají přílivy malé vzedmutí. Od moře bývají odděleny bariérou ostrovů ležícich obecně rovnoběžně s pobřežím. Vlnobití nebo pobřežní proudy, které zanášejí hrubé sedimenty mimo břehy pláží, vytvářejí lagunové valy bez mořských útesů. Jakmile se tento val vytvoří, mohou se za ním usazovat i jemnější sedimenty. Pobřežní laguny jsou spojeny s mořem pouze úzkými průlivy, což má za následek, že voda v lagunách je odlišná od mořské, především pokud jde o teplotu, slanost, obsah kyslíku a sedimentů.\n\n\n"}
{"id": "305144", "url": "https://cs.wikipedia.org/wiki?curid=305144", "title": "Histogeneze", "text": "Histogeneze\n\nHistogeneze je proces vzniku a vývoje tkání v průběhu vývoje jedince. Je důsledkem determinace a diferenciace buněk. Během embryogeneze vznikají tři zárodečné listy: entoderm, ektoderm a mezoderm. Soudržnost buněk tkáně je zajištěna vzájemnou interakcí povrchových struktur.\nVznikající mezibuněčné prostory jsou vyplněny tkáňovým mokem a mezibuněčnou hmotou (fibriální a amorfní složka).\n"}
{"id": "305147", "url": "https://cs.wikipedia.org/wiki?curid=305147", "title": "Graham Broad", "text": "Graham Broad\n\nGraham Broad (* 10. března 1957 Londýn) je britský bubeník, který profesionálně hraje již od svých 15 let poté, co od roku 1970 navštěvoval Royal College of Music.\n\nBroad je známý svou spoluprací s mnoha hudebníky včetně Rogera Waterse, Tiny Turnerové, The Beach Boys, Jeffem Beckem, Vanem Morrisonem, Bryanem Adamsem, Billem Wymanem, Georgem Michaelem, Mikem Oldfieldem a mnoha dalšími.\n\nOd roku 1987, kdy se podílel na nahrávání alba \"Radio K.A.O.S.\" a na následujícím turné, často hraje s bývalým baskytaristou Pink Floyd Rogerem Watersem. V roce 1990 jej Waters pozval jako člena kapely The Bleeding Heart Band na koncert \"The Wall - Live in Berlin\". O dva roky později hrál Broad na Watersově třetím studiovém albu \"Amused to Death\". V letech 1999–2002 účinkoval na Watersově turné In the Flesh a podílel se i na jeho dalších dvou turné The Dark Side of the Moon Live v letech 2006–2008 a The Wall Live (2010–2013).\n\nBroad je členem skupiny Bill Wyman's Rhythm Kings, se kterou nahrál album \"Double Bill\".\n"}
{"id": "305149", "url": "https://cs.wikipedia.org/wiki?curid=305149", "title": "Česká přídavná jména", "text": "Česká přídavná jména\n\nČlánek česká přídavná jména pojednává o přídavných jménech v češtině. Podle skloňovacího typu se dělí na tvrdá, měkká a přivlastňovací; podle významu je lze rozdělit do několika skupin.\n\nPodle významu se přídavná jména tradičně rozdělují na:\n\nExistují však i podrobnější rozdělení:\n\nSkloňování přídavných jmen závisí na rodu podstatného jména, které rozvíjejí:\n\nZ morfologického hlediska se skloňování přídavných jmen v češtině rozděluje na následující typy:\n\n\nKromě uvedených vzorů se v češtině vyskytuje malá skupina nesklonných přídavných jmen, přejatých z cizích jazyků. Tato přídavná jména jsou zpravidla hovorového rázu, např. \"prima\" Vánoce, \"super den\"\n\nPřivlastňovací přídavná jména se tvoří od životných podstatných jmen (mužského a ženského rodu) v jednotném čísle:\n\nPřivlastňovací přídavná jména se od podstatných jmen mužského rodu odvozují příponou -ov (před nulovou koncovkou -ův). K podstatným jménům ženského rodu se přidává přípona -in. Koncovky, které se připojují při skloňování, jsou pro oba vzory (otcův i matčin) shodné.\n\nSkloňování přivlastňovacích přídavných jmen se označuje jako smíšené, protože se při něm střídají jmenné (krátké) a složené (dlouhé) tvary (viz Historie). Jmenné tvary se vyskytují v jednotném čísle s výjimkou instrumentálu a v množném čísle v nominativu a akuzativu. V ostatním pádech se používají tvary složené.\n\nPříklady:\n\nPřivlastňovací přídavná jména jsou často součástí názvů ulic, náměstí, budov atd.:\n\nale:\n\nPřivlastňovací přídavná jména nelze utvořit od víceslovných pojmenování a podstatných jmen v množném čísle. Zde je nutné přivlastňovací vztah vyjádřit genitivem podstatného jména.\n\nJmenné tvary v současné češtině přežívají pouze u některých přídavných jmen, často v ustálených spojeních a považují se za knižní. Mají jen tvar nominativu (jako součásti jmenného přísudku, v souladu se svým nedeterminativním původem), méně často se užívají v akuzativu. (Podobně se užívají trpná příčestí sloves.)\n\nJmenné tvary se tvoří pouze od přídavných jmen tvrdého skloňování a jsou formálně shodné s podstatnými jmény vzorů \"pán/hrad, žena \"a \"město\".\n\nPříklady:\n\nPřídavné jméno \"rád\" se používá pouze ve jmenném tvaru: \"Jsem rád, že jste přišli.\"\n\nPoznámka:\n\nJe třeba rozlišovat vyjádření stavu od trpného rodu. Zatímco k vyjádření stavu je možné použít jak jmenný, tak i plný tvar přídavného jména, v trpném rodě je třeba (ve spisovné češtině) použít trpné příčestí, které je často formálně shodné se jmenným tvarem:\n\nPřídavná jména se v praslovanštině, podobně jako v jiných indoevropských jazycích (viz např. skloňování v latině či řečtině), skloňovala podle stejných vzorů jako podstatná jména, například \"dobrъ, dobra, dobru \"atd. Takové skloňování se označuje jako jmenné.\n\nPozději se vyvinul druhý typ skloňování, označovaný jako složený. Ke jmenným (krátkým) tvarům se připojovaly ještě tvary odkazovacího zájmena \"jъ, ja, je\" – srov. např. s tvary ruských přídavných jmen: добрый (\"dobryj\"), добрая (\"dobraja\"), доброе (\"dobroje\"). Zájmeno plnilo funkci určitého členu. Jmenné tvary odkazovaly k neurčitým skutečnostem, zatímco složené tvary ke skutečnostem určitým. V jihoslovanských jazycích se dosud v mužském rodě rozlišuje (i když omezeně) určitý a neurčitý význam složených a jmenných tvarů.\n\nPůvodně se skloňovaly obě části složeného přídavného jména: \"dobrъ-jъ, dobra-jego, dobru-jemu \"atd.\n\nNa konci praslovanského období a v období staré češtiny zanikly jery a proběhla kontrakce (zkrácení) skupin dvou samohlásek, mezi nimiž stála souhláska j. Tímto způsobem se nejpozději do 14. století vyvinulo současné složené skloňování: např. dobrajego > dobrégo > dobrého. V této době již složené skloňování také zcela převládlo a téměř úplně nahradilo původní jmenné tvary. Jmenné tvary se nejvíce uchovaly ve smíšeném skloňování přivlastňovacích přídavných jmen.\n\nPůvodně jmenné tvary středního rodu také přešly k jiným slovním druhům (podstatná jména, příslovce), např. \"dobro, teplo, veselo, modro, temno, málo, blízko \"aj. Ustrnulé tvary jmenného skloňování dnes najdeme v ustálených příslovečných frázích: \"z plna hrdla, zvolna, zvesela, doběla, domodra, na černo, málem\" a další.\n\nStupňování znamená tvoření tvarů 2. a 3. stupně, vyjadřujících stupeň vlastnosti přídavných jmen. Tradičně se považuje za způsob odvozování slov. Na stupňování je však možné pohlížet i jako na druh ohýbání (flexe) – vedle skloňování a časování. Stupňování může být prosté (pomocí příslovcí, např. \"velmi chytrý\") nebo poměrné (stupeň vlastnosti). Přivlastňovací přídavná jména nelze stupňovat. U většiny přídavných jmen není stupňování obvyklé, běžně se stupňuje jen asi 10 % všech adjektiv.\n\n\nPříklady:\n\nTvary komparativu a superlativu lze rovněž tvořit opisně pomocí slov více a nejvíce:\n\nNižší a nejnižší míra vlastnosti se vyjadřuje pomocí stupňování přídavného jména opačného významu:\nV případě, že opozitní přídavné jméno není zřetelné, tvoří se druhý a třetí stupeň rovněž opisně:\n\nNepravidelné stupňování:\n\nTvary komparativu a superlativu mají vždy měkké skloňování podle vzoru \"jarní\".\n\nU přídavného jména utvořeného od podstatného jména pomocí přípony -ný (-ní) je třeba dbát na zdvojování hlásek:\n\nNaproti tomu přídavná jména utvořená od názvů zvířat se tvoří pomocí koncovky \"í\", hláska se nezdvojuje:\n\nPřídavná jména odvozená z přídavných jmen (deadjektivní adjektiva) se téměř výhradně tvoří k vyjádření odlišné míry vlastnosti. Kromě komparativu a superlativu (viz stupňování) lze míru vlastnosti různě modifikovat pomocí přípon i předpon.\n\nZvýšenou míru vlastnosti spolu s kladným emočním hodnocením vyjadřují přípony -ičký, -oučký, -inký, -ounký, např. \"stařičký, celičký, čisťoučký, růžovoučký, prostinký, hebounký\". Někdy si ve stejném významu konkuruje více přípon: \"maličký/malinký\". Pro zesílení citového zaujetí se někdy používají různě rozšířené varianty jako \"kraťoulinký, malinkatý, malilinký\".\n\nU několika adjektiv se používá zveličující přípona -ánský (-atánský): \"velikánský, dlouhatánský, širokánský, vysokánský, hlubokánský, obrovitánský, ukrutánský, hrozitánský\".\n\nPro vyjádření velké míry vlastnosti se obvykle používají předpony vele- (\"velevážený, veleslavný, velevýznamný\"), pra- (\"prastarý, prapodivný, praobyčejný\"), hovorově u negativních vlastností též prach- (\"prachobyčejný, prachsprostý\") a zcela okrajově roz(to)- (\"rozmilý, roztomilý, roztodivný\").\n\nNejvyšší míra vlastnosti, nikoliv však za účelem srovnávání, se vyjadřuje předponou pře- (\"překrásný, přesladký, převeliký, převysoký, přetěžký\"). Tato přídavná jména často mají knižní zabarvení.\n\nPřídavná jména odvozená ze sloves (deverbativa) vyjadřují určitý dějový příznak nebo vlastnost, která z děje vyplývá. Ve svém významu si zachovávají určité gramatické kategorie původního slovesa, jako jsou vid či slovesný rod. Rozdělují se na deverbativa paradigmatická a neparadigmatická.\n\nTvoří se pravidelně od určitých slovesných tvarů. Slovotvorná přípona zůstává zachována, pouze přibírá koncovky adjektivního skloňování. Mezi paradigmatická deverbativa patří:\n\n\nSrovnej: zhasnutá lampa (někdo ji zhasl) × vyhaslá sopka (sama vyhasla)\n\nTvoří se přidáním slovotvorné přípony k základu slovesa:\n\n\nV hovorové mluvě se též používají adjektiva tvořená kombinací předpon u- nebo roz- s příponami -ný nebo -tý: \"upovídaný, usmrkaný, ulhaný, rozesmátý, rozevlátý\".\n\n\n"}
{"id": "305152", "url": "https://cs.wikipedia.org/wiki?curid=305152", "title": "Česká zájmena", "text": "Česká zájmena\n\nZájmena v češtině\n\nSkloňování zájmen je poměrně komplikované, některá se skloňují podle vzorů přídavných jmen, některá jsou nepravidelná. Zájmena se podle významu dělí na:\n\nPodle toho, jestli svým tvarem určují rod, se dělí na:\n\nV některých pádech jsou možné krátké tvary, které se však nemohou pojit s předložkami. Tyto tvary jsou nepřízvučné, tvoří příklonky k předchozímu slovu, nemohou tedy stát na začátku věty. Příklady:\n\nVe 3. osobě se tvary začínající j- používají bez předložek, zatímco tvary začínající n- se pojí s předložkami:\n\nAkuzativní tvary \"jej\" (on), \"je, ně\" (ono) se dnes považují za knižní.\n\nPoužívá se, pokud je podmět a předmět totožný. Toto zájmeno nemá tvar pro nominativ a používá se pro všechny osoby v obou číslech.\nPříklad:\n\nKrátké tvary \"se\" a \"si\" jsou též součástí zvratných sloves:\n\nPozor, dlouhé tvary rodu ženského \"mojí\" ve 2., 3., 6. a 7. pádu a obdobné tvary v množném čísle jsou pouze hovorové.\n\nZájmena jeho a jejich jsou nesklonná.\n\nPoužívá se, pokud přivlastňujeme podmětu. Pro všechny osoby je stejné.\nPříklady:\n\nSrovnej:\n\nTento, tato, toto a tamten, tamta, tamto se skloňují jako \"ten\" + to (\"tento, tohoto, tomuto\" …), resp. tam + \"ten\" (\"tamten, tamtoho, tamtomu\" …), resp. ten + \"hle\" (\"tenhle, tohohle, tomuhle\"), u nespisovného tenhleten se skloňuje první i poslední část (\"tenhleten, tohohletoho, tomuhletomu\").Onen, ona, ono (nezaměňovat s osobními zájmeny) se skloňuje jako \"ten\" (\"onen, onoho, onomu\" …; ona, oné, oné, …).\n\nTo se často používá jako osobní zájmeno místo zájmena \"ono\":\n\nPoužívá se také ve spojení \"„to je/jsou“\", a to bez ohledu na rod a číslo podstatného jména:\n\nNěkterá ukazovací, tázací, vztažná, neurčitá a záporná zájmena se skloňují zcela podle vzorů přídavných jmen.\n\nTakový, jaký, který, nějaký, některý, nijaký, žádný se skloňuje jako \"mladý\".\n\nČí, něčí, ničí se skloňuje jako \"jarní\".\n\nNěkdo, nikdo (\"málokdo, sotvakdo, leckdo,\" expresivní \"čertvíkdo, bůhvíkdo\") se skloňuje jako \"kdo\" (\"někdo, někoho, někomu, …\"). Kdopak se skloňuje jako kdo + \"pak\" (\"kdopak, kohopak, komupak\"...).\n\nNěco, nic (\"máloco, sotvaco\"...) se skloňuje jako \"co\" (\"něco, něčeho, něčemu, …; nic, ničeho, ničemu, …\").\n\nJenž není tázací zájmeno, znamená totéž co \"který\" (jako vztažné zájmeno):\n\n\n\n"}
{"id": "305154", "url": "https://cs.wikipedia.org/wiki?curid=305154", "title": "České předložky", "text": "České předložky\n\nČlánek české předložky pojednává o předložkách v češtině. Předložky jsou neohebné slovní druhy, která samy o sobě nejsou větnými členy. Plného významu nabývají pouze ve spojení s podstatnými jmény, přídavnými jmény, zájmeny a číslovkami.\n\nPředložky dělíme na vlastní (též primární), které nemohou zastávat funkci jiného slovního druhu (např. \"do, v, před\") a nevlastní (též sekundární), které mohou být podle souvislosti i jiným slovním druhem (např. \"během, blízko\"). \n\nNemohou zastávat funkci jiného slovního druhu. Dělí se na:\n\nMohou být i jiným slovním druhem než jen předložkou (jel \"kolem\" – příslovce, jel \"kolem\" domu – předložka).\nVznikly z jiných slovních druhů a ustálených frází.\n\n\nČeské předložky se pojí vždy s určitými pády jmen. Nikdy se nepojí s nominativem (1. pádem), který se primárně používá k vyjádření podmětu. Výjimku tvoří předložky cizího původu (\"kontra, versus\" atd.). Žádné předložky se též nepojí s vokativem (5. pádem), který se používá k oslovování. Naopak lokál (6. pád) se na rozdíl od ostatních pádů používá vždy ve spojení s předložkou. Některé předložky se pojí s více pády, přičemž se různými pády vyjadřují různé významy – typicky např. rozlišení místa a směru (\"na stole\" x \"na stůl\").\n\nZ důvodu snadnější výslovnosti se někdy předložky vokalizují, tj. za předložku se vkládá samohláska \"-e\" (případně \"-u\"). Přítomnost či nepřítomnost vokalizace je poměrně složitý a málo pravidelný jev, který ovlivňuje řada jazykových i mimojazykových faktorů - např. hlásková skladba, ustálenost spojení, pád slova, ale i věk, vzdělání či lokalita mluvčího.\n\nVokalizace předložek má následující funkce:\n\nNa základě toho lze vysledovat určitá pravidla, či spíše tendence, které se ve vokalizaci projevují:\n\nVokalizace se realizuje pomocí hlásky \"-e\". Jedinou výjimkou je předložka \"k\", která se může objevovat také v podobě \"ku\", a sice v následujících případech:\n\nJedním z typografických pravidel v češtině je neponechávání neslabičných (jednoznakových) předložek na konci řádku, ale jejich spojení s následujícím slovem nezlomitelnou mezerou.\n\n\n"}
{"id": "305156", "url": "https://cs.wikipedia.org/wiki?curid=305156", "title": "Saudek", "text": "Saudek\n\nPříjmení Saudek nese více českých osobností :\n\n\n"}
{"id": "305157", "url": "https://cs.wikipedia.org/wiki?curid=305157", "title": "Apia", "text": "Apia\n\nApia je hlavní a jediné město tichomořského státu Samoa ležící na severním pobřeží ostrova Upolu. V roce 2001 zde žilo 38 836 obyvatel, s aglomerací 60 734 obyvatel. Je zde mezinárodní přístav a letiště.\n\nMěsto je sídlem pobočky Jihopacifické University (ang. \"University of the South Pacific (USP)\").\n\n\n\n"}
{"id": "305158", "url": "https://cs.wikipedia.org/wiki?curid=305158", "title": "Micubiši Ki-30", "text": "Micubiši Ki-30\n\nMicubiši Ki-30 byl japonský dvoumístný lehký celokovový samonosný středoplošník s pevným kapotovaným ostruhovým podvozkem užívaný ve druhé světové válce jako lehký bombardér. Spojenci typ označovali kódovým jménem Ann. V japonské armádě byl označován jako armádní lehký bombardér typ 97 (九七式軽爆撃機, \"Kjúnanašiki keibokugekiki\").\n\nV roce 1936 se Generální štáb japonské císařské armády obrátil na společnosti Kawasaki a Micubiši s požadavkem na vývoj lehkého taktického bombardovacího letounu. Podle specifikací se mělo jednat o dvoumístný stroj s rychlostí 400 km/h, maximální nosností 450 kg pum v operační výšce 2000 až 4000 m a hmotností nepřesahující 3200 kg. Letoun měl být schopen klesat v úhlu 60° při současném postřelování cíle jedním pevným kulometem, druhá pohyblivá zbraň měla bránit zadní polosféru. Pohon měl zajišťovat řadový dvanáctiválec Kawasaki Ha-9-IIb, nebo jeden ze dvou typů hvězdicových čtrnáctiválců Ha-5, nebo Ha-6.\n\nVýsledkem vývoje firmy Kawasaki byl letoun Kawasaki Ki-32, Micubiši svůj stroj označila Ki-30.\n\nPrvní prototyp Ki-30 vzlétl 28. února 1937 a byl jako první japonský letoun poháněn moderním vzduchem chlazeným dvouhvězdicovým motorem Micubiši Ha-6.\nDruhý vyrobený Ki-30 měl instalovanou pohonnou jednotku Nakadžima Ha-5. Vzhledem k nedostatku motorů Ha-6 mělo 16 kusů ověřovací série i později vyrobené Ki-30 motory Ha-5 KAI se vzletovým výkonem 708 kW.\n\nSériové letouny byly vyzbrojeny jedním pevným kulometem typ 89 ráže 7,7 mm umístěným v levé polovině křídla a jedním pohyblivým kulometem v zadní kabině. Pumy byly umístěny v pumovnici pod průběžným nosníkem křídla.\n\nVyrobené letouny: 2 prototypy, 16 předsériových strojů, 678 sériových strojů (618 ks Micubiši a 60 ks \"První armádní letecký arzenál Tačikawa\").\n\nDo výzbroje se stroj dostal v roce 1938. Bojoval ve válce s Čínou i na počátku války v Tichomoří, kdy podporoval postup armády na Filipínách. Následně byl od roku 1942 stažen do druhé linie k plnění policejních a výcvikových úkolů. Na konci války byly některé stroje ještě nasazeny k sebevražedným letům kamikaze.\n\nBěhem konfliktu v lednu 1941 se s nepočetnými Ki-30 thajského královského letectva setkávali Francouzi ve vzdušném prostoru nad Francouzskou Indočínou.\n\n\"Data podle:\" Vzestup a pád orlů Nipponu\n\n\n\n\n"}
{"id": "305161", "url": "https://cs.wikipedia.org/wiki?curid=305161", "title": "České skloňování", "text": "České skloňování\n\nČeské skloňování je obměna slovních tvarů podstatných jmen, přídavných jmen, zájmen a číslovek v češtině pomocí koncovek. Čeština je flektivní jazyk a vyznačuje se velkým množstvím skloňovaných slovních tvarů. Skloňování je vedle slovosledu a předložek základním prostředkem k vyjadřování syntaktických vztahů mezi větnými členy.\n\nSkloňováním se v češtině vyjadřuje jednotné (singulár) a množné (plurál) číslo a sedm pádů – nominativ, genitiv, dativ, akuzativ, vokativ, lokál a instrumentál. Obě tyto mluvnické kategorie jsou vyjadřovány vždy připojením jediné koncovky, např. koncovka \"-u\" ve tvaru \"ženu\" vyjadřuje akuzativ a jednotné číslo slova \"žena\". Volba koncovek záleží na slovním druhu, rodu a typu skloňování. Pro každý typ existuje vlastní vzor skloňování, který má vlastní sadu koncovek. V rámci jednotlivých typů skloňování jsou vždy některé koncovky společné pro více pádů (např. \"pána\" je genitiv a akuzativ singuláru slova \"pán\"), žádné slovo proto nemá 14 různých tvarů.\n\nKategorie mluvnického pádu slouží k vyjadřování syntaktických vztahu mezi jednotlivými větnými členy. České pády se tradičně v učebnicích označují číslovkami 1.–7. K jejich určování se používají pádové otázky (viz tabulku). Mohou se buď vyskytovat samostatně (s výjimkou lokálu), nebo se pojí s určitými předložkami (s výjimkou nominativu a vokativu).\n\nNominativ (N, 1. pád) představuje (obvykle) v jednotném čísle základní tvar slovní jednotky (lemma). Ve větě má nejčastěji funkci podmětu:\n\nPo slovesu \"být\" je součástí jmenného přísudku (konkuruje instrumentálu, který však spíše vyjadřuje přechodný stav):\n\nMéně často má funkci doplňku:\n\nMůže též mít adverbiální funkci:\n\n\"Nominativ jmenovací\" se používá v případech jako:\n\nNominativ se jen výjimečně pojí s předložkami, a to jedině cizího původu (\"kontra, versus\" apod.)\n\nGenitiv (G, 2. pád) se používá jak samostatně, tak i ve spojení s předložkami (\"od, z(e), do, bez, kromě, místo, podle, podél, kolem, okolo, u, vedle, během, pomocí, stran, prostřednictvím\" aj.) – především ve funkci příslovečného určení. Nepůvodní předložky se pojí především s genitivem.\n\nProstý genitiv plní především funkci neshodného přívlastku, obvykle v postavení za jménem. Vyjadřuje:\n\nPojí se s neurčitými číslovkami (několik lidí, mnoho vody) a základními číslovkami od pěti výše (deset prstů).\n\nVe funkci předmětu se pojí zejména se slovesy vyjadřujícími dotyk nebo odluku, případně s některými dalšími slovesy: nedotýkejte se vystavených exponátů, byl zbaven svobody, chytil se/pustil se zábradlí; bojím se bouřky, dopustil se přestupku, přibývá vody.\n\nGenitiv se též pojí s podstatnými jmény odvozenými od sloves, která mají vazbu s akuzativem, např. pít vodu –> pití vody.\n\nDativ (D, 3. pád) se pojí se slovesy ve funkci předmětu s významem prospěchu či neprospěchu, a to buď jako tzv. \"první objekt\" (např. pomáhat lidem, ubližovat slabším), nebo \"druhý objekt\", u sloves, která mají vazbu s akuzativem (např. koupit dárek mamince). Vazba dativu zůstává v případě, že je sloveso nahrazeno podstatným jménem (např. pomoc lidem, ubližování slabším). Podobně se dativ pojí i s jinými podstatnými jmény (např. dopis matce). Ve spojení s podstatným jménem plní funkci neshodného přívlastku.\n\nVyjadřuje nositele příznaku vyjádřeného jmenným přísudkem, např. je mi zima.\n\n\"Dativ přivlastňovací\" vyjadřuje vlastníka části těla nebo osobního majetku, např. prší nám do domu, stoupl mi na nohu.\n\n\"Dativ kontaktový\" vyjadřuje snahu vtáhnout adresáta sdělení do děje, např. to vám byla hrůza!\n\nDativem lze rovněž vyjádřit různé emocionální postoje, např. dělá nám to celkem sto korun, to je mi ale překvapení!, postupte si dále, nestůjte nám tady.\n\nVe spojení s předložkami (\"k(e), proti, naproti, kvůli, díky, navzdory, vůči, vzhledem k\") vyjadřuje ve funkci příslovečného určení směr (jít k vodě, jet k moři), čas (k sedmé hodině), příčinu (kvůli tobě), účel, přípustku, zřetel.\n\nAkuzativ (A, 4. pád) je především pádem přímého předmětu slovesa. Vazbu s akuzativem má velké množství sloves, akuzativ v těchto vazbách vyjadřuje velké množství významů (např. vidět pána, koupit dům, napsat knihu atd.).\n\nPoužívá se i v eliptických zvoláních jako Pomoc! Vodu! a v ustálených spojeních: dobrou chuť, dobrý den.\n\nBezpředložkový akuzativ ve funkci příslovečného určení má především význam času a míry (např. nespat celou noc, přijet příští neděli; ujít dvě míle).\n\nJako příslovečné určení se často pojí s předložkami (\"na, přes, skrz, mimo, ob, nad, pod, před, pro, za, o\") a vyjadřuje:\n\nVokativ (V, 5. pád) slouží k oslovení. Zvláštní tvary má pouze v jednotném čísle podstatných jmen mužského a ženského rodu:\n\nV množném čísle, ve středním rodě a u přídavných jmen se vždy shoduje s nominativem. Zájmena a číslovky vokativ nemají.\n\nVokativ se nikdy nepojí s předložkami.\n\nLokál (L, 6. pád) se v současné češtině vždy pojí s předložkami (\"o, na, v(e), při, po\"), v minulosti však existoval i bez předložek, jak o tom svědčí i nejstarší dochovaná česká věta: \"Pauel dal gest ploscoucih zemu\", tj. \"Pavel dal v Ploškovcích zemi\".\n\nPřevážně plní funkci příslovečného určení:\n\nVe spojení s předložkou \"o\" plní funkci předmětu sloves vyjadřujících mluvení a přemýšlení: vyprávět o zlém čarodějovi, uvažovat o zakoupení. Tato vazba se zachovává i u podstatných jmen slovesných, kde plní funkci neshodného přívlastku: vyprávění o zlém čarodějovi.\n\nInstrumentál (I, 7. pád) může ve funkci příslovečného určení být jak bez předložky, tak i s předložkou (\"s(e), nad, pod, před, za, mezi\") a vyjadřuje:\n\nInstrumentál též vyjadřuje původce nebo působitele děje: být potrestán soudem, polít se horkou vodou. Dále se váže se slovesy s významem pohybu (hýbat nohama, mávat křídly), tělesného nebo duševního stavu (trpět bolestí, chlubit se cizím peřím) a smyslového vnímání (vonět mátou). Vazba se zachovává i u podstatných jmen slovesných, kde plní funkci neshodného přívlastku: mávání křídly.\n\nInstrumentál je doplňkem u některých sloves s akuzativní vazbou: prohlásit někoho králem, spojit něco s něčím.\n\nPo sponových slovesech se stává součástí jmenného přísudku: stát se slavným, být malířem. Po slovesu \"být\" konkuruje nominativu, přičemž nominativ vyjadřuje spíše trvalý stav (je hezký), zatímco instrumentál přechodný stav (je studentem).\n\nKategorie čísla je v češtině dvojčlenná: jednotné číslo (singulár, sg) a množné číslo (plurál, pl) vyjadřují opozici jednotlivosti (jeden) a mnohosti (více než jeden). \n\nMorfologicky je tato kategorie zpravidla vyjádřena různou pádovou koncovkou, např. žena (N sg) × ženy (N pl), ženy (G sg) × žen (G pl). Časté jsou však i případy, kdy je tvar jednotného i množného čísla stejný. V takovém případě se číslo pozná z kontextu, např. červená růže (N sg) × červené růže (N, A pl).\n\nVe staré češtině existovalo také dvojné číslo (duál), vyjadřující počet dvě. Do současné češtiny se zachovaly zvláštní duálové tvary, které však mají funkci plurálu, např. dvěma rukama (I pl). Další pozůstatek duálu je skloňování slova oko (singulár), oči (duál), oka (plurál). V tomto a podobných případech duál také často slouží k rozlišení živé a neživé formy (oči - oka).Také (uši - ucha).\n\n\n\n"}
{"id": "305165", "url": "https://cs.wikipedia.org/wiki?curid=305165", "title": "Crises", "text": "Crises\n\nCrises je osmé studiové album britského multiinstrumentalisty Mika Oldfielda. Vydáno bylo v květnu 1983 (viz 1983 v hudbě) a v červnu téhož roku se vyšplhalo na 6. příčku v britském žebříčku prodejnosti hudební alb.\n\nAlbum \"Crises\" má stejné schéma jako ostatní Oldfieldova alba 80. let. Jednu stranu desky (polovinu alba) zabírá více jak 20 minut dlouhá instrumentální kompozice, na zbylé části se potom vyskytují popové či rockové písničky.\n\nPrvní skladba tohoto alba, titulní „Crises“, je právě tou dlouhou kompozicí, ve které se vystřídá mnoho rytmů, melodií a nástrojů. Její název má údajně souvislost s Oldfieldovým osobním životem, který v době nahrávání alba procházel nějakou krizí. Následuje velice známý hit, písnička „Moonlight Shadow“, zpívaný Oldfieldovou „dvorní“ zpěvačkou první poloviny 80. let Maggie Reillyovou. Na další skladbě („In High Places“) poprvé u Oldfielda hostoval zpěvák britské skupiny Yes Jon Anderson. Následuje píseň „Foreign Affair“ (opět zpěv Reillyové) a krátká instrumentálka „Taurus 3“. Poslední skladbou alba \"Crises\" je písnička „Shadow on the Wall“ s chraplavými vokály Rogera Chapmana. Její text odkazuje na události okolo polského hnutí Solidarita, které probíhaly v téže době.\n\nKanadská verze alba má jinak uspořádané skladby a navíc byl na album zařazen singl „Mistake“.\n\n\n\n"}
{"id": "305170", "url": "https://cs.wikipedia.org/wiki?curid=305170", "title": "Iglú", "text": "Iglú\n\nIglú je kopulovitý přístřešek vyrobený ze sněhových bloků. Užívají ho především kanadští Eskymáci jako provizorní domov v době arktické zimy. Nežili v něm trvale (jak si mnoho lidí myslí), ale přespávali v něm během dlouhých výprav za lovem. Výraz \"iglú\" v inuitském jazyce označuje \"dům\" nebo \"domov\".\n\nIglú je tvořeno úzkou podlouhlou předsíní, která zabraňuje přístupu chladu a hlavní obytnou místností, někdy vybavenou okny z tenkého ledu. Sníh je dobrý izolační materiál, takže vnitřní teplota iglú může dosahovat i několika stupňů Celsia nad nulou, studený vzduch do něho nepronikne, protože vchod je pod úrovní podlahy. Teplý vzduch stoupá nahoru a studený klesá dolů. Navíc tělesná teplota Eskymáků vzduch uvnitř iglú ohřívá.\n"}
{"id": "305171", "url": "https://cs.wikipedia.org/wiki?curid=305171", "title": "Velký rozvod nebe a pekla", "text": "Velký rozvod nebe a pekla\n\nVelký rozvod nebe a pekla (orig. \"The Great Divorce\") je křesťanská fikce z pera C. S. Lewise. Společně s knihami \"Rady zkušeného ďábla\" a \"K jádru křesťanství\" patří k jeho nejznámějším dílům zabývajícím se křesťanstvím a vysvětlováním jeho základních konceptů. Autor se v ní snaží vysvětlit křesťanské pojetí očistce, nebe a spásy. Ač je méně známá, než jeho fantasy série \"Letopisy Narnie\" či sci-fi \"Kosmická trilogie\", mnozí Lewisovi fandové ji považují za jeho nejlepší dílo z oblasti fikce.\n\nKniha je vystavěna na fantaskním příběhu, fiktivní cestě autobusem mezi nebem a peklem, a svým charakterem připomíná jak Bunyanovu \"Cestu poutníka\" a Komenského \"Labyrint světa a ráj srdce\", tak \"Zjevení svatého Jana\" (\n\"Apokalypsa\", poslední kniha \"Nového zákona\") a Danteho \"Božskou komedii\".\n\n\"„Myšlenka spojit nebe a peklo dohromady je asi věčně v nás, založená na víře, že skutečnost nás nikdy nestaví před nevyhnutelné buď-anebo. Na víře, že máme-li schopnosti, klid a navíc dostatek času, najdeme vždycky určitý způsob přijetí obou alternativ. Tuto víru považuji za katastrofální omyl. Nemůžete si vzít všechna svá zavazadla na všechny cesty, které máte před sebou. Nežijeme ve světě, kde všechny cesty jsou spirály, a jestliže po nich jdeme dostatečně dlouho, přibližujeme se ke středu, který nakonec jistě nalezneme. Žijeme spíše ve světě, kde se každá cesta po několika kilometrech dělí na dvě, každá z nich po chvíli opět na dvě další a na každém z těch rozcestí stojíme před rozhodnutím…“\" (C. S. Lewis)\n\nC. S. Lewis napsal tuto knihu v roce 1945 jako odezvu na Blakeovo \"Snoubení nebe a pekla\" (\"Marriage of Heaven and Hell\"). Reagoval tím na podle jeho názoru velký omyl Blakea, jímž byla jeho filozofická víra, že všechny cestu vedou k Bohu. Původně se kniha měla jmenovat Kdo půjde domů? (Who Goes Home?), ale popud nakladatele dostala tento název, který lépe vystihuje hlavní cíl knihy. V té době se totiž tato filozofická koncepce Williama Blakea stávala velmi populární a masově přijímanou. Lewis viděl chybu tohoto pohledu ve skutečnosti, že podle ní nezáleží na tom, jak člověk žije. Jakýkoli směr, dobrý i zlý, má stejný konec. V tomto pojetí tušil Lewis obrovské nebezpečí s katastrofálními důsledky. Zánik morálky vede k destrukci společnosti.\n\nLewis využívá jako nástroj svých myšlenek symbolické prostředí snu, ale fakt, že se celý děj odehrává ve snu, se čtenář dozvídá až v poslední kapitole, což dodává myšlenkám nový rozměr. Kniha je postavená na představivosti, symbolice, autor své postavy oděl do téměř pohádkově fantaskních podob, které jsou nezřídka dávány do protikladů. Kontrastů je zde užíváno nejen ve vykreslování vnější podoby pekla (nepředstavitelně malé, v porovnání s nebem dosahuje velikosti jednoho atomu, přesto je tam vše vzdálené od ostatního) a nebe (velmi silně barevné, tak silně, že lidé mizí, jsou průhlední, tráva tam je pro jejich chodidla velmi ostrá, lidé tu nejsou dokonce schopni ani utrhnout květinu), ale sahají i mnohem hlouběji.\n\nTyto hlubší protiklady ukazuje Lewis během celé knihy na jednotlivých rozhodnutích postav. Ty mají své důvody, proč přišli do nebe. Nebešťané k nim přistupují, aby jim vysvětlili Boží milost. Tito lidé konali nemoudrá rozhodnutí založená na sobeckých motivech, vybrali si vlastní cestu a očekávali, že je nebe každopádně přijme. A nyní to nechápou, jsou uražení, že nebyli do nebe přijati. Tím autor poukazuje na slabinu Blakeovy filozofie. Vrcholným kontrastem je tudíž kontrast mezi Božím milosrdenstvím a lidskou hloupostí. V každé diskuzi návštěvníků s nebešťany můžeme vidět časté věci, které člověka oddělují od Boží lásky.\n\nLewis v knize v kůži jednoho z nebešťanů diskutuje i s Georgem MacDonaldem o skutečném nebi a pekle. Když dojdou k otázce svobodného rozhodování, Macdonald řekne, že Milton měl pravdu, když tvrdil, že je lepší vládnout v pekle než sloužit v nebi. Podle Lewise Bůh respektuje svobodné rozhodnutí jednotlivce. Tvrdí, že \"„nakonec existují jen dva druhy lidí: ti, kteří řeknou Bohu ‘buď vůle tvá’, a ti, kterým nakonec řekne Bůh ‘buď vůle tvá’. Všichni, kteří jsou v pekle, si to vybrali.“\"\n\nNa jednotlivých setkáních postav v příběhu Lewis ukazuje, jaké na první pohled drobnosti mohou člověka znetvořit a kvůli čemu se člověk může rozhodnout pro šero deštivého města. Jak autor zdůrazňuje již v úvodu, celý příběh je smyšlený a nemá být spekulací o tom, co člověka čeká po smrti. Má sloužit k zamyšlení nad věcmi života.\n\n\n\n\n\n\n"}
{"id": "305172", "url": "https://cs.wikipedia.org/wiki?curid=305172", "title": "Rebutia einsteinii", "text": "Rebutia einsteinii\n\nRebutia einsteinii je velmi zajímavý druh rodu rebucie, jehož nalezení i publikace jsou spojeny s A. V. Fričem. Pojmenován byl na počest Alberta Einsteina, jednoho z největších fyziků všech dob.\n\nFrič, Alberto Vojtěch; Möllers Deutsche Gärtnerzeitung, 23: 267, 1931\n\nSekce \"Setirebutia\", řada \"Einsteinii\"\n\nSynonyma: \n\nStonek 100 – 150 mm vysoký, 20 mm široký, pokožka matně zelená až fialově červenohnědá, temeno málo snížené, spíše vystupující do špičky, pokryté odstávajícími rezavě hnědými trny. Žebra zcela rozložená do nízkých hrbolků; areoly oválné, asi 1 mm velké, pokryté krátkou světle hnědou plstí. Okrajových trnů 10 – 11, 5 – 7 mm dlouhé, zprvu hnědé, později světle šedé; středové trny často chybějí, ve stáří až 3, 10 i více mm dlouhé, hnědé; všechny trny dole cibulkovitě zesílené, na bázi hnědé.\nKvěty zvonkovité, 35 mm dlouhé a široké, žloutkově žluté; květní lůžko asi 3,5 mm široké, hnědé, pokryté rezavě hnědou vlnou; květní trubka krátce nálevkovitá, nazelenale hnědá, pokrytá jako květní lůžko; okvětní plátky ve dvou řadách, úzké, špičaté, žloutkově žluté s tmavším středním proužkem; nitky oranžové, prašníky žluté; blizna světle žlutá, se 6 rameny přesahujícími nejvyšší prašníky. Plod kulovitý, asi 8 mm široký, tmavě hnědý. Semena, asi 0,6 mm dlouhá, šedohnědá.\n\n\"Rebutia einsteinii\" je druh značně variabilní, zejména ve velikosti a barvě těla a délce a barvě otrnění. Již od Friče dostala řada těchto samostatná druhová jména, která však na rozdíl od druhu \"R. einsteinii\" zůstala bez platného popisu. Navíc i Fričův popis \"R. einsteinii\" zůstal zčásti neznámý a zčásti byl zavrhován z různých, tenkrát i politických důvodů. Proto byl jen málo odchylný taxon, který lze odlišit pouze na úrovni formy, popsán U. Köhlerem v roce 1939 jako \"Lobivia schmiedcheniana\". V roce 1940 byly Wessnerem popsány další dva taxony z okruhu \"R. einsteinii\" jako \"Lobivia conoidea\" a \"Lobivia columnaris\". Tyto poslední tři taxony byly roku 1947 přeřazeny H. Krainzem do Backebergova rodu \"Mediolobivia\", zatímco Fričův popis zůstal zapomenut. Proto když roku 1956 popsal Backeberg čtyři původní Fričovy taxony jako variety, přiřadil je k druhu \"Mediolobivia schmiedcheniana\": \"M. schmiedcheniana\" var. \"einsteinii\", var. \"karreri\", var. \"steineckei\" a var. \"rubriviridis\". Všechny tyto taxony kromě \"M. schmiedcheniana\" var. \"karreri\" přeřadili roku 1963 A. Buining a J. Donald do rodu \"Rebutia\" jako variety a formy druhu \"R. einsteinii\": \"R. einsteinii\" f. \"schmiedcheniana\" (Köhler) Buin. et Don., \"R. einsteinii\" var. \"steineckei\" (Frič ex Backeb.) Buin. et Don., \"R. einsteinii\" var. \"rubriviridis\" (Frič ex Backeb.) Buin. et Don., \"R. einsteinii\" var. \"conoidea\" (Wessn.) Buin. et Don., \"R. einsteinii\" var. columnaris (Wessn.) Buin. et Don. Roku 1973 byl popsán R. Kieslingem další taxon ze širšího příbuzenstva \"R. einsteinii\" jako \"Rebutia gonjianii\", roku 1987 W. Rauschem \"R. einsteinii\" var. \"atrospinosa\" (jako \"Lobivia\") a roku 2002 R. Slabou \"Rebutia fischeriana\".\n\n\"R. einsteinii\" pocházela jen z nálezů A. V. Friče, po desetiletí pak nebyla znovu nalezena, až teprve v mnohem novější době bylo objeveno více lokalit s jejím výskytem. S \"R. einsteinii\" byla spojena řada sběrů, kromě WR 509, 509a (v.), 794 (v.), L 476 (?v.), 477 (?) a 533 (?v.) to nověji byly i sběry LF 55A, 55C, 166 (v.), 167 (f.), 176 (f.), MN 100, 103, 106, 110 (v.), 147 (?v.), 171b(?v.), 188 (v.), 194 (v.), 195 (v.), 214, 220 i SE 51 (f.).\n\n\"Rebutia einsteinii\" pochází z Argentiny, z hraničního území provincií Salta a Jujuy, areál výskytu se nalézá v okolí Vulcan Chani, ve velehorských polohách. A. V. Fričem udávaná nadmořská výška kolem 5000 m je určitě nadsazená, přesto však se jedná o vysokohorské rostliny. Místo původu \"R. gonjianii\" se nalézá ve výšce 3200 – 3500 m v pohoří Quebrada del Toro v provincii Jujuy, u var. \"atrospinosa\" bylo jako naleziště uvedeno Cachinal, v nadmořské výšce 4100 m (Argentina, provincie Salta).\n\nU novějších nálezů spojovaných s \"R. einsteinii\" je lokalizace poměrně široká, uvedená naleziště se týkají jak provincie Salta (Quebrada del Toro, Tastil, Nevados de Acay, Santa Rosa de Tastil, Alfarcito), tak i provincie Jujuy (Ronqui Angosto, Las Cuevas, Iturbe, Purmamarca, Arroyo Inca Huasi), v nadmořských výškách 2500 až 3950 m.\n\n\"R. einsteinii\" je jeden z nejvýznamnějších nálezů A. V. Friče, který jej také popsal již roku 1931. Krátký německý popis v Möllers Deutsche Gärtnerzeitung je postačující pro platnost jména, protože tehdy ještě nebylo povinné uvádět popis v latině, podrobnější český popis uveřejněný roku 1932 v časopise Kaktusář rovněž splňuje podmínky platné publikace. \"R. einsteinii\" s příbuznými taxony vytváří ucelenou skupinu, která byla připojena do rodu \"Rebutia\" jako zvláštní sekce \"Cylindrorebutia\". C. Backeberg řadil tuto skupinu do svého rodu \"Mediolobivia\" do sekce \"Pygmeae\" (Kakteenlexikon, 1966) nebo do samostatné sekce \"Conoideae\" (Die Cactaceae, 1959). A. F. H. Buining a J. D. Donald při svém zpracování rodu \"Rebutia\" roku 1963 vytvořili z okruhu \"R. einsteinii\" samostatnou sekci, toto pojetí bylo zachováno rovněž J. D. Donaldem při jeho dalším zpracování rodu roku 1976, ale vzájemné oddělení sekcí \"Setirebutia\" a \"Cylindrorebutia\" lze těžko zdůvodnit. Zde byly všechny tehdy známé taxony z okruhu \"R. einsteinii\" přiřazeny k druhu \"R. einsteinii\" jako variety a formy. W. Rausch naopak pokládá tento druh za zástupce rodu \"Lobivia\" a většinu výše zmíněných taxonů k němu přiřadil jako synonyma.\n\n\"R. einsteinii\" nepatří mezi nejsnáze pěstovatelné druhy rodu \"Rebutia\", snad se zde projevuje vliv dlouhodobého vegetativního množení. Opakovaně vegetativně množené rostliny mají sklon k omezené tvorbě květů a většímu odnožování a růstu do dlouhých sloupků, což je ještě podporováno jejich roubováním. Pravokořenné rostliny však rostou pomalu, kvetou ještě méně a mají i značně choulostivý kořenový systém, zřejmě se zde projevují určité znaky degenerace. U nových nálezů se totiž jeví situace daleko příznivěji. Rostliny z příbuzenstva \"R. einsteinii\" jsou vesměs cizosprašné, takže asi stále budou ve sbírkách vzácnější i přes opakované sběry v novější době.\n\n\n"}
{"id": "305175", "url": "https://cs.wikipedia.org/wiki?curid=305175", "title": "Sklep", "text": "Sklep\n\nSklep, případně i sklepy či sklepení, je prostor, jehož podlaha se celá nebo z větší části nachází pod úrovní terénu. Sklep může být umístěn pod budovou nebo stát samostatně. Sklepy jsou vhodné pro uskladnění potravin, případně nápojů (pivo, víno, medovina aj.), protože se v nich drží stálá, poměrně nízká teplota. Užívají se též k uskladnění materiálu, topiva, přebytečných věcí apod. Při bombardování nebo během přírodní pohromy (tornádo) mohou sloužit též jako úkryt.\n\nPodsklepení obytného domu obvykle pomáhá k udržení vnitřní teploty během zimního období a často také omezuje vlhkost zdiva ve vyšších podlažích.\n\nSlovo \"sklep\" souvisí s výrazem klenba, protože původní sklepy v českých zemích byly podzemní prostory s klenutým stropem. Jinak tomu bylo na Slovensku, kde podzemní prostory mívaly stropy rovné, nazývaly se (a dosud nazývají) \"pivnice\". Terminologicky tedy není zcela přesné říkat, že pivnice (v původním, slovenském významu) a sklep je totéž.\n\nV polštině slovo \"sklep\" znamená obchod (jakožto provozovna), zatímco sklep se řekne \"piwnica\" a \"sklepienie\" znamená klenbu.\n\nSprávný termín pro chodbový sklep, sklepní chodbu je \"loch\".\n\n\n"}
{"id": "305182", "url": "https://cs.wikipedia.org/wiki?curid=305182", "title": "Vzpírání na Letních olympijských hrách 2000", "text": "Vzpírání na Letních olympijských hrách 2000\n\nSoutěže ve vzpírání na Letních olympijských hrách 2000 byly na programu od 16. září do 26. září 2000. Jejich místem bylo Sydney Convention Centre v Darling Harbouru v Sydney. Vypsáno bylo osm hmotnostních kategorií mužů a poprvé i sedm kategorií žen. Medaile se jako obvykle udělovaly pouze ve dvojboji, skládajícím se z trhu a nadhozu. Závody přinesly množství světových rekordů, ale také značné problémy s dopingem.\n\nSoutěže vynikaly vysokým počtem překonaných světových rekordů. Celkem padlo devět mužských a 17 ženských světových rekordů, 23 olympijských rekordů a 10 juniorských světových rekordů. O tři rekordy se postaral Turek Halil Mutlu v nejlehčí kategorii do 56 kilogramů, maximum ale ve dvojboji překonal i Husejn Rezazadeh z Íránu, který v kategorii nad 105 kilogramů porazil obhájce vítězství Němce Ronnyho Wellera a získal neoficiální titul nejsilnějšího muže her. I tuto kategorii postihl doping, kvůli užití zakázaného stanozolu byl diskvalifikován Armén Ašot Danieljan, původně třetí, a musel vrátit bronzovou medaili. \n\nPodobně dopadli i bulharští vzpěrači Ivan Ivanov (původně druhý v kategorii do 56 kg), Sevdalin Minčev Angelov (původně třetí v kategorii do 62 kg) a Isabela Dragnevová, která původně měla být historicky první vítězkou olympijské vzpěračské soutěže žen (kategorie do 48 kg byla na programu jako první ženská 17. září). Bulhaři užívali zakázaná diuretika. Po těchto případech byl rozhodnutím Mezinárodní vzpěračské federace vyloučena celá bulharská reprezentace a měla odcestovat, ale nakonec zůstala a vybojovala ještě další medaile.\n\nŠokem jiného druhu byl výpadek Turka Naima Suleymanoglu, který po vítězstvích na předchozích třech olympijských hrách ani zdaleka nezvládl základ 145 kg v trhu a skončil bez úspěšného pokusu. Jeho rekord tří zlatých medailí vyrovnal na Hrách v Sydney Řek Pyrros Dímas.\n\nDopingová aféra zasáhla i českou výpravu. Zbyněk Vacura byl vyloučen z týmu cestou do Sydney kvůli tomu, že měl mít v průběhu soustředění v Praze pozitivní nález. Později ale potrestán nebyl kvůli nejasnostem v případu. V Sydney tak startoval v nejtěžší kategorii jen Petr Sobotka, který vzepřel 175 kg v trhu a 217,5 kg v nadhozu a obsadil výkonem 392,5 kg konečné 14. místo.\n\n\"Pozn.: *) Původně získal stříbro Ivan Ivanov z Bulharska, ale byl diskvalifikován kvůli dopingu.\n\"<nowiki>**)</nowiki> Původně získal bronz Sevdalin Minčev Angelov z Bulharska, ale byl diskvalifikován kvůli dopingu.\n\"<nowiki>***)</nowiki> Boevski v nadhozu vzepřel světový rekord 196,5 kg, ale kvůli pravidlům mu byl do výsledků zapsán jen výkon 195 kg, který je tak oficiálním olympijským rekordem.\n\"<nowiki>****)</nowiki> Původně bronz získal Ašot Danieljan z Arménie, ale kvůli dopingu byl diskvalifikován.\"\n\n\"Pozn.: *) Původní vítězka kategorie do 48 kg Izabela Dragnevová byla diskvalifikována kvůli dopingu.\"\n\n"}
{"id": "305183", "url": "https://cs.wikipedia.org/wiki?curid=305183", "title": "Večerníček (postava a znělka)", "text": "Večerníček (postava a znělka)\n\nVečerníček je kreslená postavička malého chlapce v papírové čepici, vystupující ve znělce uvádějící stejnojmenný dětský televizní pořad. Jejím autorem je výtvarník Radek Pilař, režisérem Václav Bedřich, animátorem Antonín Bureš, autorem doprovodné hudby Ladislav Simon a hlas jí propůjčil tehdy pětiletý Michal Citavý.\n\nVe znělce se Večerníček nejprve 7× otočí po celé obrazovce (spirálovitě), sejmutím čepice pozdraví „Dobrý večer!“, poté vyběhne po 20 schodech, poté skočí dolů, povozí se na houpacím koníkovi, koník se poté změní v otevřené osobní auto a následně v jednokolku. Po celou dobu znělky přitom chlapec volně rozhazuje listy papíru (celkem 21), přičemž poslední list pak ukáže směrem k divákům a na něm je logo České televize. Závěrečná část obsahuje úvodní část obrazu úvodní znělky puštěnou pozpátku, rozloučení zní „Dobrou noc!“. \n\nAnimovaná znělka Večerníčků se postupem doby jejího používání od roku 1965 až do současnosti stala nejstarší televizní znělkou v České republice. Používána je od léta roku 1965, barevně pak od roku 1973.\n\nLidové noviny v dubnu 2007 informovaly o tom, že Radě České televize si na znělku Večerníčku stěžoval divák V. Sedloň (nedlouho poté, co RČT zcela vážně řešila stížnost myslivců, kteří se jedním z příběhů cítili poškozování na pověsti). Podle Sedloně znělka „porušuje zásady ekologické výchovy, vybízí k porušování silničního zákona, navádí k hazardu se zdravím a ignoruje bezpečnostní pravidla platná v celé Evropské unii“. Předseda RČT Jiří Baumruk na zasedání rady 4. dubna 2007 slíbil, že „Rada České televize doporučí generálnímu řediteli, aby do znělky Večerníčku byly doplněny některé bezpečnostní prvky jako zábradlí, bezpečnostní pásy, padák a aby úvodní sekvence byla opatřena výrazným nápisem Třídíme odpad“. Petr Uhl poté stížnost zlehčil jakožto možný žert. Podle záznamu z jednání vzala RČT na vědomí informace o stavu vyřizování stížností, stížnost V. Sedloně je evidována pod č. j. 204 s datem přijetí 29. 3. a jako způsob vyřízení je uvedena „odpověď RČT“.\n\nPo postavičce byla pojmenována planetka 33377 Večerníček, objevená 12. února 1999 Petrem Pravcem v Ondřejově.\n\n\n"}
{"id": "305186", "url": "https://cs.wikipedia.org/wiki?curid=305186", "title": "STS-124", "text": "STS-124\n\nSTS-124 byla montážní mise raketoplánu Discovery k Mezinárodní vesmírné stanici (ISS). Raketoplán odstartoval v plánovaném termínu 31. května 2008 ve 21:02 UTC. V nákladovém prostoru byla umístěna hlavní část japonské laboratoře Kibō – přetlakový modul PM.\n\nPo dokončení této mise zbývalo ještě osm letů v rámci programu \"Space Shuttle\", který má být ukončen v roce 2010. Do tohoto počtu nejsou započteny dva zatím nepotvrzené zásobovací lety.\n\n\n\n\nSTS-124 byla montážní mise k Mezinárodní vesmírné stanici označovaná 1J. Byla druhým ze tří letů, které ke stanici dopravily komponenty japonské laboratoře Kibō. Byly naplánovány dva výstupy do kosmu, při kterých byla nainstalována hlavní část laboratoře – přetlakový modul PM (') a manipulační zařízení JEMRMS (') pro obsluhu venkovní plošiny. Logistický modul ELM-PS (\" dopravený ke stanici při předchozí misi STS-123 byl přesunut z horního portu Harmony na horní port přetlakového modulu PM.\n\nDalším úkolem mise byla výměna členů stálé posádky stanice (Expedice 17) – Garretta Reismana nahradil Gregory Chamitoff.\n\nRaketoplán Discovery odstartoval 31. května 2008 ve 21:02:12 UTC zážehem motorů SRB. 36 sekund po startu byl tah hlavních motorů SSME snížen a za dalších 12 sekund opět zvýšen na 104,5%. V čase T +02:04 se od komplexu oddělily startovací motory SRB, které potom na padácích přistály v Atlantském oceánu. Přibližně 18 sekund po odhození SRB byl pozorován velký úlomek izolační pěny z nádrže ET, který podle záznamů orbiter nezasáhl. 34 sekund po odhození SRB byly pozorovány další menší úlomky. V čase T +08:32 došlo k vypnutí hlavních motorů SSME, tento manévr je označován jako MECO. O osm sekund později došlo k odhození nádrže ET, která zanikla v atmosféře. Raketoplán se pohyboval po suborbitální dráze ve výšce 57–230 km. V čase T +37:37 byl Discovery naveden na oběžnou dráhu 164-sekundovým manévrem motory OMS (\"). V průběhu navádění na dráhu došlo k závadě na záložní ovládací elektronice vychylování levého motoru OMS, ale primární pracovala dobře.\n\nJak se později ukázalo, při startu došlo k poškození startovací rampy 39-A. Na pravé straně kanálu pro odvod spalin z motoru SRB bylo zničeno několik betonových panelů a obvodový plot. Žáruvzdorné panely a betonové tvárnice byly poškozeny nebo vytrhány a rozmetány po okolí. Příčina poškození zatím není známá.\n\nVe 21:52 UT mohla být zahájena kontrola systémů družicového stupně a v čase kolem 22:30 UT se otevřely dveře nákladového prostoru. Následovalo oživení manipulátoru SRMS (\") a prověrky jeho funkce. V čase 23:58:00 UT proběhl první korekční manévr motory OMS. Raketoplán Discovery stíhal Mezinárodní vesmírnou stanici rychlostí přibližně 100 km za oběh. Podrobná kontrola tepelného štítu Discovery nemohla při přibližovací fázi proběhnout, protože z důvodu příliš velkého nákladu při této misi raketoplán nebyl vybaven nástavcem OBSS. Předběžná kontrola byla tedy provedena jen pomocí kamery na manipulátoru RMS a podrobná kontrola proběhla až po vyzvednutí OBSS na ISS, kde ho zanechala předcházející mise. Při předběžné kontrole posádka nenašla žádné poškození.\n\nRaketoplán Discovery se spojil s Mezinárodní vesmírnou stanicí 2. června ve 20:03 SELČ. Po kontrole hermetičnosti spoje byly ve 21:36 SELČ otevřeny průlezy mezi raketoplánem a stanicí a obě posádky se setkaly. Po přivítání a bezpečnostním školení astronauti přenesli skafandry EMU (\") a nářadí a pomůcky pro výstup do otevřeného prostoru z Discovery na ISS. Také byla vyměněna speciálně tvarovaná výplň křesel mezi raketoplánem Discovery a transportní lodí Sojuz TMA-12, která slouží na ISS jako záchranný prostředek v případě nouze. Tím se Gregory Chamitoff stal oficiálně členem posádky ISS a Garrett Reisman členem posádky raketoplánu.\n\nPrvní výstup do otevřeného prostoru s označením EVA-1 byl zahájen 3. června. Absolvovala ho dvojice astronautů Garan a Fossum. Cílem výstupu bylo připravit japonský modul JEM PM na spojení s ISS. Výstup začal se zpožděním v čase 18:22 SELČ. Astronauti nejdříve přemístili nástavec OBSS z ISS do nákladového prostoru raketoplánu. Staniční manipulátor se přesunul na modul Harmony, aby tím umožnil pozdější přenesení modulu JEM PM. Fossum a Garan z modulu JEM PM odpojili kabely dočasného vyhřívání a odstranili tepelné kryty a startovací pojistky. Potom se věnovali inspekci rotačního spoje SARJ-S3. Mezitím se začalo vykládání laboratorního modulu JEM PM z nákladového prostoru raketoplánu Discovery. 4. června v 01:01 SELČ byl japonský modul JEM PM bezpečně připojen k modulu Harmony a stal se součástí stanice ISS. Jde o největší hermetizovaný modul stanice. Výstup EVA-1 skončil v čase 01:10 SELČ po 6 hodinách a 48 minutách.\n\nPo skončení prvního výstupu byla zahájena první fáze zamykání zámků spojovacího uzlu CBM (\") mezi moduly Harmony a Kibó. Kamera ve spojovacím uzlu byla vypojena a demontována, následně se začala kontrola hermetičnosti průchodu mezi dvojicí modulů. 4. června pokračovalo přenášení nákladu mezi raketoplánem a stanicí. Ve 20:52 UT byl poprvé otevřen průlez mezi moduly Harmony a Kibó PM a posádka mohla poprvé vstoupit do modulu Kibó a oživovat jeho systémy. V průběhu dne člen základní posádky ISS Oleg Kononěnko úspěšně nainstaloval novou pumpu do poškozené toalety v modulu Zvezda (která nefungovala od 21. května a po provizorní opravě měla sníženou funkčnost).\n\n5. června v 15:32 UT Garan a Fossum vystoupili do vesmíru podruhé. Nejdříve na modul Kibó nainstalovali přední a zadní kameru televizního systému. Potom odstranili ochranné kryty a tepelnou izolaci z dílů japonského robotického manipulátoru. Připravili horní spojovací uzel ACBM (') modulu Kibó na připojení první části modulu Kibó ELM ('), který byl na ISS přivezen při předcházející misi raketoplánu Endeavour. Po splnění tohoto úkolu ještě připravili výměnu nádrže NTA (') se stlačeným dusíkem na plošině ESP-3 ('), vyzvedli televizní kameru CP9, která měla vadnou napájecí jednotku, odpojili staniční manipulátor od modulu Kibó a nainstalovali ovládací panel CPA (\"). Fossum před koncem výstupu ještě provedl kontrolu bezproblémového spoje SARJ-P3 a zjistil, že na rozdíl od spoje SARJ-S3 nevykazuje žádné známky poškození. Výstup ukončili ve 22:02 UT po 7 hodinách a 11 minutách.\n\n6. června proběhla kontrola tepelného štítu raketoplánu, pokračovalo přenášení nákladu. V 18:02 UT staniční manipulátor SSRMS (') uchopil modul Kibo ELM. Spojovací uzel mezi Harmony a Kibo ELM se rozpojil a staniční manipulátor přenesl Kibo ELM k modulu Kibo PM. V 19:37 UT se moduly spojily na uzlu ACBM a poté proběhla kontrola hermetičnosti spoje. Ve stejný den byla ukončena aktivace japonského manipulátoru JRMS (') a krátce před půlnocí proběhly jeho zkoušky.\n\n7. a 8. června pokračovalo přenášení nákladu mezi Discovery a stanicí a zároveň probíhaly přípravy na třetí výstup do vesmíru. 7. června se uskutečnily dvě videokonference, z nichž druhá byla určena pro organizaci JAXA za účasti Akihiko Hoshideho a Marka Kellyho. Probíhaly také práce uvnitř modulu JEM ELM-PS a JEM PM, které byly spojeny předchozí den ve 22:04 SELČ.\n8. června ve 13:55 UT o více než půlhodiny dříve oproti plánu se pro astronauty Garana a Fossuma začal třetí výstup do vesmíru. Práce se začala výměnou vyčerpané nádrže se stlačeným dusíkem NTA za novou. Nová nádrž byla dočasně umístěna na plošině ESP-3, stará na ITS-S1 a astronauti je při tomto výstupu vzájemně vyměnili. Nová nádrž NTA byla přichycená k nosníku čtveřicí šroubů a byla připojená její elektrická kabeláž. Práci na nádrži se věnoval Garan, zatímco Fossum se přesunul ke spoji SARJ-P3 a odebral z něj vzorky. Potom sňal další kryty z japonského manipulátoru JEM RMS, nainstaloval ochranné kryty mezi JEM PM a JEM ELM-PS a dotáhl šroub kamery na povrchu JEM PM, která při testech vykazovala nestabilitu. Když Garan skončil práce na NTA, vrátil se do přechodové komory pro opravenou kameru CP9, kterou namontoval na její původní místo na ITS-P1. Mimo plán ještě urovnali tepelné kryty na modulu Harmony. Výstup oficiálně skončil ve 20:28 UT (22:28 SELČ) a trval 6 hodin a 33 minut.\n\n9. června probíhaly prověrky manipulátoru JEM RMS, po jejich skončení byl JEM RMS složen do parkovací polohy. 10. června bylo dokončeno překládání nákladu mezi raketoplánem a stanicí. Skafandry na výstup do otevřeného prostoru byly uloženy v přechodové komoře raketoplánu. V čase přibližně 19:57 UT se posádky slavnostně rozloučily a ve 20:07 UT byl uzavřen průlez mezi stanicí a raketoplánem. Discovery se od stanice odpojil až následující den 11. června v čase 13:42 SELČ.\nPo odpojení proběhly dva separační manévry, po kterých se raketoplán vydal na tradiční oblet stanice. Videozáznam z obletu stanice byl ve 13:42 UT odeslán na Zemi. Zbytek dne probíhala kontrola tepelného štítu Discovery. Senzory na prodlužovací tyči OBSS (\"\") postupně provedly průzkum pravé poloviny náběžné hrany křídla, přední části stroje a nakonec náběžné hrany levé poloviny křídla. Zjištěné údaje byly odvysílány do řídícího střediska na analýzu.\n\n12. června byla prodlužovací tyč se senzory uložena do lůžka v nákladovém prostoru a potom byl deaktivován i manipulátor RMS. Většinu dne měla posádka osobní volno.\n\nRaketoplánu Discovery přistál na Kennedyho vesmírném středisku v sobotu 14. června v 15:15:19 UT. Celá mise STS-124 trvala 13 dní, 18 hodin, 13 minut a 7 sekund.\n\n"}
{"id": "305192", "url": "https://cs.wikipedia.org/wiki?curid=305192", "title": "K jádru křesťanství", "text": "K jádru křesťanství\n\nK jádru křesťanství (orig. ) je klasické dílo křesťanské apologetiky z pera C. S. Lewise. Kniha byla přeložena do desítek světových jazyků, česky poprvé vyšla (kvůli nemožnosti svobodně vydávat za komunistického režimu křesťanskou literaturu) až v roce 1993 v nakladatelství Návrat domů.\n\nObsah knihy měl původně formu rozhlasových pořadů vysílaných v letech 1941—1943 na BBC. Protože vysílání mělo fantastický úspěch, Lewis své projevy přepsal a rozšířil do knižní formy a vydal je knižně, a to nejprve jako tři knihy: \"Broadcast Talks\" („Hovory“, 1942) , \"Christian Behavior\" („Křesťanské jednání“, 1943) a \"Beyond Personality\" („Za osobností“, 1944); v roce 1952 pak již jako jednu knihu pod názvem \"Mere Christianity\". V češtině první její část poprvé vyšla v roce 1946 v exilovém nakladatelství Londýn pod jménem Hovory. \n\nKniha je populární a vysoce ceněnou obhajobou a výkladem křesťanství. Lewis v ní prostě osvětluje základy křesťanské víry společné všem velkým vyznáním. Začíná argumentaci a vysvětlování u lidské přirozenosti, po ní přechází k základům křesťanské věrouky, pokračuje základními morálními otázkami a končí u složitějších teologických témat typu Nejsvětější Trojice, Vtělení, Vzkříšení.\n\n"}
{"id": "305198", "url": "https://cs.wikipedia.org/wiki?curid=305198", "title": "Tom Sawyer", "text": "Tom Sawyer\n\nTom Sawyer je hlavní, chlapecká postava románu \"Dobrodružství Toma Sawyera\" (1876) od Marka Twaina. Vystupuje i v dalších 8 Twainových knihách, například v \"Dobrodružství Huckleberryho Finna\" (1884), \"Tom Sawyer Abroad\" (1894), \"Tom Sawyer detektivem\" (1896) a dalších, včetně několika nedokončených.\n\nV první knize Tom žije se svojí tetičkou Polly, se svým rozmazleným bratrancem Sidem a sestřenicí Mary v Saint Petersburgu na pobřeží řeky Mississippi. Je to nezbedný snědý chlapec s černými vlasy. Tom nerad chodí do školy a práci se vyhýbá, jak jen může. Nejraději by byl se svými kamarády Huckem a Joem, se kterými zažívá různá dobrodružství. Vyvádí různé rošťárny, za které je většinou potrestán. Dokáže čelit nebezpečí, je velmi odvážný a dokáže si zachovat chladnou hlavu. Má rád svou spolužačku Becky Thatcherovou. Bratranec Sid nemá Toma rád, závidí mu a žaluje na něj.Tom má rád dobrodružství.\nNapř. Opuštěný ostrov, tam se dali na pirátství. Všichni je považovali za mrtvé, ale pak se objevili na svém vlastním pohřbu…\n"}
{"id": "305200", "url": "https://cs.wikipedia.org/wiki?curid=305200", "title": "Alexandr Pokryškin", "text": "Alexandr Pokryškin\n\nAlexandr Ivanovič Pokryškin (, – 13. listopadu 1985) byl sovětský pilot, s 59 samostatnými sestřely a dalšími 6 skupinovými jeden z nejúspěšnějších spojeneckých stíhacích es druhé světové války. Byl prvním sovětským vojákem, jen byl třikrát vyznamenán zlatou hvězdou Hrdiny Sovětského svazu, stal se maršálem sovětského letectva.\n\nBěhem války propagoval výcvik a použití vylepšených leteckých bojových technik, zahrnujících vertikální manévry, které byly novější stíhací letouny schopny provádět. Mnoho času trávil studováním akrobacie pro bojové situace a podrobně analyzoval podstoupené letecké souboje.\n\nAlexandr Ivanovič Pokryškin se narodil 6. března 1913 v Novonikolajevsku na střední Sibiři. V krasnodarském aeroklubu absolvoval pilotní výcvik a když v roce 1932 vstoupil jako dobrovolník do Rudé armády, byl vyslán na školu leteckých mechaniků v Permu. V letech 1934–38 působil jako letecký technik, během tohoto období navrhl několik vylepšení kulometu a řady dalších zbraní. V letech 1936-38 studoval v leteckém klubu Krasnodar jako pilot. Během své dovolené v zimě 1938 za pouhých 17 dní tajně absolvoval jednoroční civilní pilotní program. To mu pomohlo v listopadu 1938 získat doporučení ke studiu na Vojenské letecké škole (Качинское высшее военное авиационное училище лётчиков имени А. Ф. Мясникова), kterou s vyznamenáním absolvoval v listopadu 1939. Ještě týž rok byl vyřazen jako stíhací pilot a byl převelen k 55.IAP (Istrebitělnyj aviacionnyj polk – stíhací letecký pluk) v hodnosti nadporučíka (staršij lejtěnant). V roce 1940 se podílel na obsazování Besarábie. Již v první den útoku německých vojsk na Sovětský svaz, 22. června 1941 sestřelil svým MIG-3 svůj první letoun, ironií osudu se ale jednalo o lehký bombardér Su-2 ze sovětského 211. bombardovacího pluku, s jehož nasazením a siluetami nebyly stíhači v jeho pluku seznámeni. Pilot bombardéru přežil, navigátor byl zabit. Tento neúspěch ho neodradil, o dva dny později během průzkumu sestřelil německý stíhací letoun Messerschmitt Bf 109 a se svým poškozeným nestabilním letounem přistál na základně.\n\nNa podzim 1941 Pokryškin, létající na MIG-3, vzlétl k průzkumnému letu za deště poté, co dva předchozí piloti havarovali při vzletu. Jeho úkolem bylo najít ve sněhové vánici a v mlze německé tanky von Kleista, který byl zastaven před Šachty, a pak postavení sovětských vojsk. Dlouhou dobu létal v přízemním letu, přes špatné počasí je nalezl a dokázal se bezpečně vrátit na základnu. Na základě jeho informací začala operace, jejíž výsledkem bylo dobytí Rostova. Za úspěšné dokončení této mise byl vyznamenán Leninovým řádem.\n\nKdyž začala německá letní ofenzíva v roce 1942, část 16. gardového stíhacího leteckého pluku byla znovu vybavena stíhačem Jakovlev Jak-3, včetně Pokryškinovy squadrony. V tomto období Pokryškin létal jako doprovod Su-2 a Il-2. \n\nNa konci léta 1942 byl jeho pluk odvolán z frontových linií, aby byl přezbrojen na nový stíhací typ, Bell P-39 Airacobra. V roce 1943 bojoval během bitvy o Kubáňský region, v oblasti východně od Krymského poloostrova a při sovětském útoku na samotný Krym, kde sovětské letecké pluky létaly proti tak renomovaným německým stíhacím jednotkám jako JG 52 a JG 3\"Udet\".\n\nV létě 1942 dostala 4. letecká armáda, ve které Pokryškin sloužil, první mobilní radarové stanice. Byly testovány při nasměrování a zachycení německých a rumunských letadel nad mořem a ukázaly se jako velmi úspěšné.\n\nPři většině soubojů Pokryškin, létající na typu Bell P-39K obvykle převzal nejtěžší roli a agresivně zaútočil na letícího německého velitele, protože po svých zkušenostech v letech 1941–42 dospěl k závěru, že sestřelení letového velitele nepřítele demoralizuje a často způsobí, že zbývající letadla bez velitele přeruší útočný let a snaží se vrátit na základnu.\n\nDo dubna 1943 provedl 354 bojových letů, při nichž podstoupil 54 soubojů a sestřelil 13 letadel samostatně a 6 ve skupině. Poté byl povýšen na hodnost gardového kapitána a jmenován velitelem letky a později v prosinci 1943 velitelem celého 16. gardového stíhacího pluku (16. GIAP). 24. května pak obdržel svou první zlatou hvězdu a titul Hrdiny Sovětského svazu. Přesně o tři měsíce později (24. srpna 1943) byl povýšen na gardového majora a získal druhou zlatou hvězdu Hrdiny Sovětského svazu (455 bojových letů, 30 sestřelů). V červenci 1944 byl pověřen velením 9. gardové stíhací letecké divize, ale již od srpna, kdy obdržel třetí titul Hrdiny Sovětského svazu, se nesměl účastnit bojových akcí. Svou stíhací kariéru ukončil v hodnosti gardového majora, v 560 bojových letech sestřelil 59 letadel a byl druhým nejúspěšnějším sovětským stíhačem po Ivanu N. Kožedubovi (62 sestřelů), který ho překonal v dubnu 1945.\n\nPo válce byl vyslán na studia na Vojenskou akademii Michaila Vasiljeviče Frunze a po jejím úspěšném ukončení se stal velitelem stíhací letecké divize protivzdušné obrany v Moskvě. V padesátých letech působil jako velitel stíhacího leteckého sboru v Bělorusku a absolvoval Vojenskou akademii generálního štábu (1957). V letech 1968–1971 zastával funkci velitele stíhacího letectva Vojska protivzdušné obrany státu. Od roku 1972 působil jako předseda sovětské paramilitární organizace DOSAAF a v prosinci téhož roku byl povýšen na maršála letectva. V roce 1982 přešel do Skupiny generálních inspektorů. Zemřel 13. listopadu 1985.\n\n\n\n\n"}
{"id": "305204", "url": "https://cs.wikipedia.org/wiki?curid=305204", "title": "Vladislav (okres Třebíč)", "text": "Vladislav (okres Třebíč)\n\nVladislav ( , nářečně též \"Vladislava\", \"Vadislava\" či \"Vadislav\") je obec ležící východně od Třebíče se statusem městyse. Nadmořská výška obce je 364 metrů nad mořem. Vladislav leží na rozhraní geomorfologických celků Křižanovská vrchovina a Jevišovické pahorkatina. Protéká jí řeka Jihlava. Obec patří do správního obvodu obce s rozšířenou působností Třebíč. První písemná zmínka o obci se nachází v zakládací listině třebíčského kláštera a pochází z roku 1104. \n\nČlení se na tři části: Vladislav, Hostákov a Střížov, v nichž dohromady žije obyvatel. Samotná Vladislav však čítá 896 obyvatel, zbytek tvoří Hostákov s 202 a Střížov s 73 obyvateli.\n\nVladislav se z historického hlediska tradičně člení na několik částí, které však nemají žádnou právní podobu, jde o:\n\n\nAsi kilometr od obce po proudu řeky se nachází osada Prachovna. Historicky zde probíhala výroba střelného prachu, která byla zastavena po havárii v roce 1920. Osada, ač jediné asfaltové spojení má právě s Vladislaví, náleží administrativně Koněšínu. \n\nAsi kilometr západně od obce se nachází budova železniční stanice, která dnes slouží jen ke křižování vlaků. Ke stanici navíc přiléhá jeden rodinný dům nad silnicí. Stejným směrem od obce stojí \"Mlýn a pila Václava Pazderníka\", kde byl roku 2019 obnoven provoz.\n\nObec se připomíná poprvé v roce 1104 jako majetek třebíčského opata. Její název zněl původně \"Brod\" či \"Vršice\", roku 1548 byla povýšena na městečko jako \"Wadislaw\", název \"Wladislaw\" se objevuje od roku 1665, po roce 1869 se jméno uvádí s přídomkem jako \"Dolní Vladislav\" (německy \"Unter Wladislau\") a nakonec se roku 1918 ustáluje na \"Vladislav\". Ke vsi patřil do roku 1867 také Valdíkov, do roku 1867 Hostákov a do roku 1884 také Smrk. Hostákov se s Vladislaví opět spojil roku 1964 a v roce 1990 se připojil také Střížov. \n\nVladislav vznikla z prastaré osady, která byla založena někdy v osmém století, těsně na levém břehu řeky Jihlavy. Její tehdejší název \"Brod\" odkazuje k přechodu řeky na důležité kupecké cestě spojující Brno, tržiště Koněšín, třebečský klášter, hrad Střeliště, osadu Kosovců a Mohelno. Bylo tam pár dřevěných chat, ve kterých většinou bydleli rybáři z rodu Nemojoviců. Když v roce 1101 byl založen benediktinský klášter Třebeč (v dnešní době Třebíč), byla osada Brod přidělena ke klášteru a její obyvatelé měli za povinnost zásobovat klášter rybami. Někdy v té době je uváděn i název \"Vršice\", odvozený od vrší, tedy proutěných košů určených k chytání ryb (vrš se nachází i na současném obecním znaku). První historicky zjištěná zpráva o osadě jako majetku kláštera je z roku 1304, kdy byla vypálena při vpádu Kumánů na Moravu. Vypáleny byly také okolní osady Nemojovice, Radvanov a Štuchanov, které zanikly tímto zanikly. \n\nDnešní název získala obec roku 1110 dle zde narozeného kněžice Vladislava. Syn údělného knížete Oldřicha se nečekaně narodil ve zdejší hospodě na jedné z cest knížecího páru z Brna k rozestavěnému klášteru v Třebíči. Událost připomínal donedávna i obraz na budově hospody a později obecního úřadu. Spolu s novým jménem dostala obec od knížete četná privilegia. \n\nVladislav byla ve středověku sídlem patrimoniálního soudu, do jehož okrsku patřily Vladislav, Smrk, Střížov, Hostákov, Číměř a Valdíkov. \n\nJedním z nejdůležitějších let v historii obce je rok 1548. Dochovalo se z něj stříbrné razítko s vyobrazením vrše a nápisem \"„Peciet miesteczka Wadislawi“\". Podle toho usuzujeme, že právě v tomto roce byla Vladislav povýšena na městečko, což s sebou neslo například právo pořádání trhů. \n\nPrávě 16. století však Vladislav s okolím také zasáhla epidemie moru. \n\nV roce 1624 se Vladislav objevuje na Komenského mapě Moravy. \n\nZačátkem 19. století se ve Vladislavi začala rozvíjet průmyslová výroba. Jihovýchodně od vsi vznikla na místě někdejší prádelny a čokoládovny \"První vladislavská chemická továrna\", která dosud pod názvem \"Tanex Vladislav\" vyrábí tuk a klih. \n\nRevoluční rok 1848 s sebou přinesl významnou správní změnu, totiž vznik svobodných obcí. Tehdy začal dle nařízení z Vídně platit na území země Moravskoslezské \"prozatímní zákon obecní\". Dle něj přestaly obce patřit pod patrimoniální správu, ale začali je řídili volení zástupci, kteří rozhodovali o hospodařní obce. \n\nV osadě Prachovna se dne 11. května 1848 stala nehoda v prachárně pana Prokopa Zelníčka, která byla toho dne vyhozena do povětří.\n\nRok 1920 přinesl ukončení výroby střelného prachu v Prachovně, když zde nastala další nehoda, která si vyžádala oběti na životech.\n\nObdobí první republiky bylo pro obec prosperující. Podél hlavní silnice vznikla kaštanová alej, z níž ještě několik stromů stále stojí, a u tratě na západě obce byl vysazen \"sad Svobody\". Svou návštěvou obec poctil zakladatel republiky Tomáš Garrigue Masaryk a za několik let do Vladislavi zavítal i další prezident dr. Beneš. \n\nZa druhé světové války v dubnu vystěhovali Němci místní žáky ze školy a místo toho tam zřídili vojenský lazaret, kam sváželi raněné z fronty. Na velkém sportovním hřišti v Kartouzích zařídili opravnu aut a pancéřů. Obec Vladislav osvobodil v roce 1945 2. ukrajisnký front. Německá armáda zde zanechala množství zničené techniky, což dokládají mnohé dobové fotografie.\n\nV roce 1948 vydal \"Místní národní výbor\" pamětní publikaci \"Vladislav 1548–1948: Jubilejní památník ke 400 výročí povýšení Vladislavě na městečko\", která shrnuje veškeré informace o historii i dění a hospodaření v obci. Publikace se v elektronické verzi nachází na adrese: https://www.mestysvladislav.cz/file.php?nid=10778&oid=6154070.\n\nObec byla po válce významným střediskem komunistického hnutí v regionu. V období komunismu se v obci výrazně navýšil počet obyvatel, což bylo zapříčiněno rozsáhlou výstavbou domů v obci. Domy se v této době však stavěly ve stráních a pod skalisky, aby se zbytečně nezabírala zemědělská půda. Stavba obytné zástavby se plánovala také ve stráni u starého vlakového nádraží asi kilometr západně od obce, nakonec zde však vznikl jediný dům. Severozápadně od obce vyrostl v této době rozlehlý areál družstva a vepřín. \n\nOd 10. října 2006 byl obci vrácen status městyse. V letech 2006–2010 působil jako starosta Květoslav Havlíček, od roku 2010 tuto funkci zastává Jan Havlena. V roce 2017 došlo v obci k vybudování nového multifunkčního hřiště a také k opravě a dostavbě chodníků. Chodníky přesto kolem silnice I/23 stále v některých úsecích chybí. V roce 2019 navštívil obec prezident Miloš Zeman a hejtman Kraje Vysočina Jiří Běhounek. Zároveň započala rekonstrukce místní tělocvičny.\n\nVe Vladislavi byly velkou tradicí dožínky. Byla to oslava žní, které se účastnil velký počet lidí, kteří kráčeli celou vesnicí a na návsi pak pokračovala oslava shromážděním a poděkováním za úrodu. \n\nDalší tradicí byla jízda králů. Průvod v krojích se konal vždy jako pocta novému králi. Tato zvyklost se nezachovala do dnešní doby, tak ji můžeme vidět alespoň z fotografií. Z nich je také vidět kroj, který vznikal ve stejném období. Tradice skončila po roce 1948, mimo jiné díky zrušení chovu koní v obci. Do dnešní doby se však zachovala řada fotografií a také vzory kroje.\n\nDnes se udržuje tradice masopustu. Maškary již neobcházejí obec od domu k domu, ale místní SDH každoročně pořádá drobné trhy před hasičskou zbrojnicí, kde masky slaví společně s ostatními občany.\n\nPouť je každoročně největší společenskou událostí. Dochází k tradiční stavbě máje v parku před kostelem. Pouť je spjata s místní římskokatolickou farností. V obci se v tento den udržuje zvyk, kdy muzikanti v dobrovodu místních hasičů obcházejí s písní jednotlivé domácnosti ve vsi. Každoročně nechybí kolotoče ani pouťová zábava.\n\nVe svátek sv. Mikuláše obcházejí postavy rodiny s dětmi a kolem 6. ledna probíhá v obci charitativní tříkrálová sbírka. S oslavou Vánoc je spjato rozsvěcování vánočního stromu u školy a prohlídka Dvořákova vladislavského pohyblivého betléma.\n\nMístní dobrovolní hasiči pořádají každé léto pro nejmenší \"pohádkovou cestu\". Dále organizují v prostorách sokolovny např. dětský karneval nebo tradiční ples. Dále ve Vladislavi probíhá v zimě ples obecní a také sportovní.\n\nSpousta veřejných akcí probíhá v létě na místním kluzišti. Tělovýchovná jednota zde organizuje Den dětí, volejbalový turnaj, pálení čarodějnic, Halloween, taneční zábavy a další sportovní, kulturní a dětské akce.\n\nRománský kostel Nejsvětější Trojice se poprvé připomíná až roku 1358, kdy se uvádí na listině opata Adama vladislavský farář Petr. Kostel však nepochybně podle dochovaných článků stavěla třebíčská klášterní huť nejpozději ve 30. letech 13. století. Dříve byl zasvěcen Panně Marii, protože v roce 1496 byl ulit zvon ke cti Boha Všemohoucího a Panny Marie. Barokní úpravy kostela byly provedeny po roce 1728, kdy tady byla zřízena lokálie, a po dlouhé době byl ustanoven u kostela kaplan Antonín Sláma. Kostel byl opraven v roce 1890–1900. Pouť má v květnu nebo v červnu, týden po svatodušních svátcích. Je farním kostelem Římskokatolické farnosti Vladislav, která působí na území Vladislavi, Hostákova, Smrku a Valdíkova. Současně však místní kněz působí jako administrátor excurrendo i na územích střížovské a koněšínské farnosti. \n\n\nZde se nachází výčet veřejně známých lidí, které se narodili, žili či působili v místní části Vladislav:\n\n\nŠkola byla zřízena roku 1728. Studovalo v ní jen 5–6 chlapců. V roce 1876 byla tato škola zbořena a na jejím místě byla vystavěna nová budova. Ta byla jednopatrová měla tři učebny, kabinet, kuchyň a byt pro správce. Stavitel Tepich z Třebíč na stavbu za 9 000 zlatých dohlédl. Budovu vysvětil P. František Diviš dne 30. září 1877. Budovu navštěvovaly děti z Vladislavi, ze Smrku a z Hostákova. Dnes se v budově nachází obecní úřad. \n\nVe 30. letech 20. století byla na místě návesního rybníka vystavěna nová budova měšťanské školy. Po roce 1990 byla přistvěna budova nová. Dnes tak funguje ve dvou navzájem propojených budovách devítiletá škola s družinou o počtu asi 110 žáků. Ředitelem je Vlastimil Maštera, který se zároveň výrazně zasloužil v rekonstrukci rodného domu Jana Kubiše v nedalekých Dolních Vilémovicích.\n\nŠkola se v současnosti účastní řady sběrových soutěží, například sběru použitého oleje ve spolupráci s místní firmou \"Fritex\".\n\nMateřská škola se nachází v obecní víceúčelové budově bývalého mlýna. Školka disponuje čtyřmi učitelkami, které mají na starost dvě třídy. K dispozici je zahrada MŠ vybavená novými atrakcemi.\n\nPoštovní úřad ve Vladislavi byl zřízen kolem roku 1871, svědčí o něm doklad pořízený 13. ledna 1872. Tato pošta se nacházela v dnešním domě číslo 33. Přes Vladislav pošta projížděla kolem 8. hodiny ráno směrem na Zastávku u Brna a vracela se mezi 5. a 6. hodinou večer. Po poštmistrovi Černém převzal poštu pan Masopust a pošta se přestěhovala do pivovaru. Výplata zaměstnanců činila asi 20 zlatých. Pak se po několika letech střídali další majitelé. Pošta se z Vladislavi vozila do následujících obcí: Smrk, Valdíkov, Hostákov, Číměř, Slavičky, Střížov, Okrašovice, Pozďátky a Dobrá Voda. Koněšín měl svou vlastní poštu, ta však zanikla a stala se doručovací stanicí pro poštovní úřad ve Vladislavi. Valdíkov později připadl poštovnímu úřadu v Budišově. \n\nDnes se pošta nachází v domě č. 198 vedle farního úřadu a je pobočkou Třebíče.\n\nVladislav si založila svou veřejnou knihovnu roku 1922. Na začátku bylo zakoupeno 52 knih. Potom bylo obcí přispíváno na nové knihy. Bylo to však málo – 50 haléřů na jednoho obyvatele ročně, tj. 500 Kč ročně celkem. Později to bylo 600 Kčs, až v roce 1946 byl příspěvek zvýšen na 1600 Kčs. Knihovna přijímala také knihovní dary. V roce 1922 od ministerstva školství 40 knih, z hosp. podniků v roce 1941 9 knih, od MUDr. Františka Večeři v roce 1934 27 knih, od prof. Karla Háňavky v roce 1939 18 knih. V současné době sídlí knihovna v budově mateřské školy a o její chod se stará paní Libuše Nováčková. Knihovna náleží k obecním knihovnám pod správou Městské knihovny Třebíč.\n\nPrvní počátky divadelní hry můžeme hledat asi v roce 1889, kdy se sešla mládež, aby se zahrála první divadlo. Tento kroužek se nazýval „\"Divadelní komitét\"“. První vystoupení tohoto kroužku se hrálo brzy po jeho založení, ještě o prázdninách. Toto první představení se nazývalo „Dynamit“. Druhé vystoupení mělo název „Můj ráj“. Hrálo se v sále hostince na primitivním jevišti. Z tohoto kroužku, který pořádal představení se stal „Spolek divadelních ochotníků ve Vladislavi“. Do první světové války se hrálo v uvedeném hostinci, po válce se hrálo v sále sokolovny. Tato divadelní činnost se dále rozvíjela. Za rok se průměrně odehrálo 6 divadel. V současnosti již tento spolek nepůsobí.\n\nSbor hasičů ve Vladislavi byl založen v roce 1894 jako Dobrovolná tělocvičná a hasičská práce ve Vladislavi, potom přejmenován na Sbor dobrovolných hasičů. Současně se tento spolek angažuje do společenského dění v obci pořádáním najrůznějších akcí. V jeho vlastnictví je hasičská zbrojnice u kostela.\n\nÚzce spolupracuje se SDH. K dispozici je sokolovna na kraji vesnice využívaná jako místo dění akcí v obci.\n\nSpolek sdružuje místní sportovce ve fotbale, stolním tenise, nohejbale a dříve také hokeji, volejbale a tenise. K dispozici je travnaté fotbalové hřiště, kluziště (využívané v létě jako místo veřejných akcí), tenisový kurt a nohejbalové či volejbalové hřiště. Všechny tyto hrací plochy se nacházejí pospolu ve sportovním areálu v Kartouzích. Stolní tenisté využívají obecní tělocvičnu. Oddíl spolku s názvem \"Sport pro všechny\" se významně angažuje do obecního dění pořádáním nejrůznějších akcí.\n\nV roce 2019 oslavila 90 let od svého založení. Na oslavy byli pozváni i hráči FC Vysočina Jihlava. Před 40 lety sehrál místní tým k 50. výročí založení utkání s pražskou Duklou.\n\nV domě č. 41 lze zhlédnout unikátní model betlému s mnohaletou historií. Je rodinným vlastnictvím rodiny Dvořáků.\n\nVladislav má autobusovou zastávku, kde zastavují i dálkové autobusy na lince Brno – České Budějovice, dále pak regionální autobusy směřující na Třebíč a Náměšť nad Oslavou. Obec Vladislav leží na železniční trati 240 (Brno – Jihlava). Vladislav měla do roku 1996 vlakové nádraží, které se nacházelo na západ od obce, asi kilometr proti proudu řeky. Z důvodu velké vzdálenosti od obce byla v 90. letech vystavěna vlaková zastávka Vladislav zastávka, kde zastavují osobní vlaky. Původní nádraží se stalo výhybnou. Obcí prochází silnice první třídy I/23.\n\nObcí prochází silnice první třídy I/23, kdy se již od osmdesátých let hovořilo o možném obchvatu obce, obcí dle průzkumů projede denně přibližně 6 tisíc automobilů a skoro polovina domů se nachází přímo u hlavní silnice. Plánovaný obchvat má procházet severně od obce, začínat má u želežničního přejezdu na západě obce a končit má u silnice směrem na Náměšť nad Oslavou. Ředitelství silnic a dálnic se vyjádřilo, že chce v projektu usilujícím o stavbu obchvatu pokračovat. Aktuální verze má vystoupat od budovy bývalého vlakového nádraží k tzv. Obecním horám, kde má překlenout údolí potoka tekoucího od vodárny ČD, pak má vystoupat na skalní plošinu nad obcí, kde překročí stávající silnici na Hostákov. Následovat má úsek, který má vést skrze průmyslový areál, který by musel obchvatu částečně ustoupit. Poté má (bez jakýchkoli protihlukových opatření) vést těsně posledními vladislavskými domy, kde by bylo třeba zhotovit další dvě mostní konstrukce (délka druhého mostu přes údolí Mlýnského potoka je plánována na 186 metrů). Pak by měla stavba vést přes pole za novostavbami, dalším mostem překročit silnici na Smrk a následně se pomocí dalšího mostu přes železniční trať a zahrady za bytovkami napojit na stávající vozovku I/23 ve směru na Náměšť nad Oslavou. V roce 2019 bylo oznámeno, že ekonomické vyhlídky obchvatu městyse jsou úspěšné, i tak by se však jednolo o stavbu vysoce nákladnou, i proto, že je v celé délce třeba počítat s šesti mostními konstrukcemi a členitým terénem.\n\nPřípadná stavba obchvatu by však nemusela být ve všech ohledech ideálním řešením. Rozhodně by neulevila od provozu a hluku všem občanům, podstatná část obce se totiž rozkládá od centra na sever, kde by plánovovaná silnice velmi těsně míjela poslední domy (částečně i novostavby) včetně sportovního areálu a rekreačních oblastí (protihlukové stěny nejsou z finančních důvodů vůbec v plánu). V jistém úseku na východní straně obce je trasa dokonce plánována přes zahrady a chatky. Také by obchvatu musela ustoupit část zemědělského areálu a solární elektrárny. Přes centrum obce by také stále jezdila doprava ve směrech na Číměř, Smrk a Hostákov a také kamiony směřující do místní klihárny Tanex. Projekt (včetně procesu stavby) by byl nenávratným zásahem do krajiny, silnice by musela překlenout pět údolí, čímž by hrozilo znečištění vodních zdrojů, a související zábor lesní i zemědělské půdy by krajinu dále štěpil bez ohledu na přesuny zvěře, zadržování vody i rekreační funkci přírody. Vliv na biodiverzitu a životní prostředí rozhodně nelze zanedbávat, jelikož trasa je plánována přes stráně a skály nad obcí, kde byl odborníky z ČSOP Kněžice zjištěn výskyt řady vzácných teplomilných druhů rostlin a živočichů, které mají často ve Vladislavi severní hranici rozšíření a je třeba o ně i jejich lokality náležitě pečovat. Trasa by například těsně míjela ohroženou populaci smilu písečného (\"Helichrysum arenarium\") v údolí ke Smrku. Je tedy třeba důkladně zvážit veškeré klady i zápory předběžně plánovaného obchvatu s ohledem na veškeré faktory. \n\nV roce 2020 bylo oznámeno, že cena obchvatu by měla dosáhnout 1,5 miliardy Kč a měla by být dokončena v roce 2027. Při stavbě by měl být zdemolován jeden dům. \n\nPlanovaný obchvat by z části procházel také katastrálním územím Smrk na Moravě.\n\nTovárna Tanex a. s. má velmi dlouhou tradici sahající až do roku 1826. Původně to byla prádelna, později továrna na čokoládu. Její historie prošla dlouhým vývojem. Dnešní továrna Tanex a. s. je jedním z evropsky významných výrobců klihu. Firma se však specializuje také na zpracování tuku a výrobu tradičních přírodních mýdel. Časté jsou stížnosti občanů na přílišný zápach z fabriky, případně také na hluk a nesjízdnou cestu okolo areálu. \n\nVe stejném areálu se nachází i firma na recyklaci použitého kuchyňského oleje.\n\nKdy a za jakých okolností byl po dlouhé práci vystavěn úplně první pivovar ve Vladislavi, nejde pro nedostatek písemných záznamů zjistit. Je však pravděpodobné, že v prvních dobách vařili Vladislavští pivo ve vlastním pivovaru, který stál v místech, kde dnes stojí mostní váha. Byla to dřevěná budova a v ní zazděný měděný kotel s 6 sudy. Odtud se pivo v kádích dováželo do čísla 6, první vladislavské radnice a tam v kamenných kádích se ochlazovalo a stáčelo do věder. Když byla postavena nová radnice, nynější dům s číslem popisným 8, vařilo se ještě v tomto prvním dřevěném pivovaru, pivo se donášelo do kamenných kádí, které byly umístěny v bočním křídle již zmíněné radnice. V této radnici se pivo chladilo a stáčelo, jak je vidět z účtovní knihy požitků za rok 1706, 1707, 1708, 1711, které vyúčtování muselo být předloženo do kanceláře. Na pivovarském komíně je již dlouhá léta hnízdo čápů. Dnes je pivovar ve vlastnictví rodiny Heřmanů a distribuje vlastní pivo do okolních hospod a provozuje též vlastní hostinec. V roce 2019 navštívil obec a pivovar prezident republiky Miloš Zeman.\n\nVladislav je svojí polohou ideálním místem pro rybáře a rybaření. Údolí řeky Jihlavy láká k návštěvě i turisty a výletníky nejen z blízké Třebíče ale i z míst vzdálenějších. Turistiku podporuje i Sokol. Rybníkářské řemeslo v 16. století patřilo mezi výnosné druhy práce. Rybářství ve Vladislavi zdomácnělo, toto lze soudit ze zpráv třebíčského statku z roku 1556. Chovali se zde kapři, štiky a líni, avšak chov štik a línů byl později zrušen. Výlovy ryb se konají vždy na podzim (v říjnu).\n\nRybníkářské řemeslo v 16. století náleželo mezi výnosné a vážené druhy lidské práce. Rybáři odvodňovali celé oblasti dosud neproduktivní půdy, vysušovali močály na úrodná pole, tak připravujíce místa pro nová sídla vesnic v nižších a před větry chráněných polohách. Časem rybářů přibylo, ale ubylo na vážnosti. Protože bylo rybníkářství ve Vladislavi velice oblíbené, přispělo to zřejmě k tomu, že má Vladislav ve znaku vrš (koš na chytání ryb).\n\nNedaleký rybník Balaton je oblíben místními převážně v letní sezóně jako místo ke koupání, využívají jej ale i rybáři. Původně však vznikl jako zásobárna vody pro zemědělské družstvo. \n\nK rekreaci lze využít také sportovní areál za Kartouzy s občerstvením.\n\nV roce 2010 byl v těsném sousedství obce porveden průzkum odborníky z ČSOP v Kněžicích, kteří prokázali na okolních stepních stráních nad řekou a jejími přítoky výskyt řady vzácných a teplomilných druhů rostlin a živočichů. Nejvýznamnějšími z bylin jsou smil písečný a divizna ozdobná. Dále byly zjištěné vzácné druhy pavouků jako slíďák Schmidtův a stepník rudý. Již několik let odborníci také o některé z lokalit pečují pravidelným kosením, aby se zabránilo spontální sukcesi, a dále na nich přetrvávali ohrožené druhy. \n\nVýrazným krajiným prvkem je skálnatý ostroh nad řekou Výhon na jihovýchodě obce, odkud bylo archeologickými nálezy prokázáno osídlení pravěkými lidmi. Je prokázáno, že podél řeky Jihlavy pronikali do hlouby Českomoravské vysočiny nejen teplomilné rostliny a živočichové, ale také první lidé. \n\nV několika posledních letech byl zaznamenách také návrat bobra evropského k rybníku Balaton a řece Jihlavě. Nedaleko od obce nalezneme PP Hluboček s výskytem ladoňky dvoulisté pravé rakouské.\n\nKaždoročně očekávaným fenoménem jsou místní čápi hnízdící na komíně místního pivovaru. V okolí Vladislavi se navíc vyskytuje i druh čáp černý, který vede skrytý život.\n\nV roce 2011 byl v obci realizován projekt kanalizace odpadních vod a výstavba čistící stanice v katastru obce Číměř. Tím se snížilo znečištění řeky a dalších vodních toků. Vlastní ČOV má také továrna Tanex, která byla v období socializmu abnormálním znečišťovatelem životního prostředí.\n\nObec je členem dobrovolného svazku obcí Horácko – ekologický mikroregion.\n\n\n"}
{"id": "305207", "url": "https://cs.wikipedia.org/wiki?curid=305207", "title": "Sedlec (okres Třebíč)", "text": "Sedlec (okres Třebíč)\n\nObec Sedlec (německy \"Sedletz\", starší názvy \"Sedlcz\", \"Sedletz\", \"Sedlizt\") se nachází v okrese Třebíč v Kraji Vysočina. Žije zde obyvatel. V bezprostřední blízkosti obce se nachází vojenské letiště Náměšť nad Oslavou.\n\nObec byla nazvána snad podle slova \"sedlec\" (menší sídlo). První písemná zmínka o obci pochází z roku 1101, kdy byla obec mezi statky v roce 1197 darovanými klášteru v Třebíči, donátorem byl kníže Spytihněv. Sedlec patřil klášteru až do jeho zániku, v obci fungoval man vladyckého rodu a po dobytí kláštera pak uherský král Matyáš prodal obec pánům z Boskovic. V roce 1491 pak zakoupil obec Vilém z Pernštejna a ta tak patřila opět do třebíčského panství. Do roku 1919 byla součástí obce i osada Popůvky, mezi lety 1949 a 1960 byla obec začleněna do okresu Velká Bíteš. V roce 1855 byla založena obecná škola, v roce 1903 byla založena Národní Jednota, v roce 1911 hospodářská besídky a v roce 1924 znovu Národní Jednota a Omladina. Roku 2019 bylo oznámeno, že obec v údolí potoka Hučák plánuje stavbu dvou nových rybníků. První z rybníků by měl být postaven roku 2020.\n\nHistorický kámen v lese nedaleko Sedlece byl na konci roku 2018 poškozen.\n\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "305209", "url": "https://cs.wikipedia.org/wiki?curid=305209", "title": "Olympijská vesnice", "text": "Olympijská vesnice\n\nOlympijská vesnice je označení pro ubytovací komplex určený pro ubytování sportovců, kteří se účastní olympijských her, a pro jejich doprovod.\n\nPoprvé byla vybudována pro olympijské hry v Paříži v roce 1924, od roku 1932 (olympijské hry v Los Angeles) ji Mezinárodní olympijský výbor povinně vyžadoval od všech pořadatelů.\n\nV minulosti byly budovány oddělené olympijské vesnice zvlášť pro sportovce a zvlášť pro sportovkyně. V současnosti, kdy se olympijských her účastní velké množství sportovců nebo jsou hry rozptýlené do vzdálenějších míst, bývá budováno znovu více olympijských vesnic, ale oddělených geograficky.\n\nSoučástí komplexu vesnice bývají i různá zařízení poskytující služby sportovcům, jak pro jejich fyzickou rehabilitaci, tak pro nesportovní relaxaci.\n\nVolný přístup do olympijské vesnice v době her mají pouze ubytovaní sportovci a další ubytované osobnosti, média a jiné osoby mají možnost požádat pouze o časově i místně omezené povolení vstupu. Přísná bezpečnostní opatření se upevňují zvláště poté, co na olympiádě v Mnichově v roce 1972 došlo v olympijské vesnici k únosu izraelských sportovců palestinskými teroristy. Rovněž z bezpečnostních důvodů se nyní také upřednostňují takové návrhy olympijské vesnice, v nichž nejsou výškové budovy (na olympijských hrách v roce 1968 byla vybudována \"olympijská vesnice\" v jedné 29podlažní budově).\n\nJako olympijská vesnice bývají někdy využity prostory univerzitních kolejí (např. při letních olympijských hrách 1984 v Los Angeles nebo zimních olympijských hrách 2002), v roce 1980 při zimních olympijských hrách v Lake Placid byly využity prostory nově vybudované věznice. Po skončení her se většinou budovy přemění v běžné civilní sídliště.\n\n"}
{"id": "305210", "url": "https://cs.wikipedia.org/wiki?curid=305210", "title": "Return to Castle Wolfenstein", "text": "Return to Castle Wolfenstein\n\nReturn to Castle Wolfenstein (zkráceně RTCW) je akční počítačová hra z pohledu první osoby volně navazující na svého slavného předchůdce Wolfenstein 3D. Hra je poháněna silně vylepšeným grafickým enginem použitým u hry . Příběh je zasazen do období 2. světové války, konkrétně do roku 1943. Hráč se ujímá role spojeneckého agenta B. J. Blazkowicze a postupně odkrývá tajné projekty nacistického Německa související s výzkumy paranormálních jevů a biotechnologií. Ačkoliv je příběh smyšlený, ve hře je možné potkat několik postav inspirovaných skutečností. Většina použitých zbraní vychází ze skutečných zbraní používaných ve 2. světové válce.\n\nV roce 2003 vyšla tato hra pod názvem Return to Castle Wolfenstein – Operation Resurrection na PlayStation 2 a obsahovala několik vylepšení oproti PC verzi jako např. vylepšení zdraví, brnění, munice za nalezené tajné oblasti. Mimo jiné obsahuje i novou epizodu v Africe, která rozšiřuje příběh a vysvětluje, jak se B. J. Blazkowicz dostal na hrad Wolfenstein. Ve stejném roce vyšla tato hra i na Xbox pod názvem Return to Castle Wolfenstein – Tides of War. Tato verze hry na Xbox obsahuje všechno, co bylo ve verzi na PlayStation 2 + obsahuje nové nepřátele Kněze, kteří útočí pomocí temné magie a obsahuje taky plnohodnotnou verzi Wolfensteina 3D.\n\n\n\n\nPo úspěchu hry mělo vzniknout pokračování, ale jeho vývoj byl kvůli problémům se singleplayerovou částí zastaven. Vývojáři se však rozhodli vydat již hotovou multiplayerovou část jako samostatnou, volně dostupnou hru pod názvem Enemy Territory.\n"}
{"id": "305215", "url": "https://cs.wikipedia.org/wiki?curid=305215", "title": "První libanonská válka", "text": "První libanonská válka\n\nPrvní libanonská válka (hebrejsky: מלחמת לבנון, \"Milchemet Levanon\"; arabsky: الإجتياح, \"al-Idžtijáḥ\", „Invaze“), Izraelem též nazývaná Operace Mír pro Galileu (hebrejsky: מבצע שלום הגליל, \"Mivca Šlom ha-Galil\", zkráceně מבצע של\"ג, \"Mivca Šeleg\") začala 6. června 1982, kdy Izraelské obranné síly (IOS) napadly jižní Libanon. Izraelská vláda touto invazí odpověděla na pokus o vraždu izraelského velvyslance ve Velké Británii Šlomo Argova palestinskou Organizací Abu Nidala.\n\nPo útoku na jednotky OOP, Sýrie a Libanonu Izrael zabral jižní Libanon. Zároveň jednotky IOS obklíčily západní Bejrút a ostřelovaly ho z těžkých zbraní.\n\nPo první izraelsko-arabské válce v roce 1948 se Libanon stal domovem pro více než 110 000 palestinských uprchlíků z Izraele. V letech 1970 a znovu v roce 1971 se jejich organizace OOP pokoušela svrhnout monarchii v Jordánsku, díky čemuž byli do Libanonu z Jordánska vyhnáni další Palestinci. V roce 1975 počet palestinských uprchlíků v Libanonu dosáhl více jak 30 000 a na území jižního Libanonu vznikl neformální palestinský stát. OOP se stala silnou organizací a hrála důležitou roli v libanonské občanské válce. Opakující se násilnosti mezi Izraelem a OOP vyvrcholily v roce 1978 Operací Lítání.\n\nK prvním konfliktům, které válce předcházely, došlo na jaře roku 1981. Koncem dubna byly v Libanonu nad horou Senin izraelskými vzdušnými silami sestřeleny dva syrské zásobovací vrtulníky jako odveta za syrské bombardování křesťanskými falangisty obsazeného města Zahlé. Sýrie odpověděla rozmístěním raket SAM-6 a u Damašku instalováním raket středního doletu typu země-země Scud. 28. května 1981 zahájila izraelská letadla útok na pozice OOP v jižním Libanonu, snažíce se OOP vyprovokovat ke konfrontaci a vytvořit záminku pro větší útok. \n\nDne 10. července 1981 došlo k další eskalaci násilí v jižním Libanonu. Podle OSN izraelské letectvo opět bombardovalo palestinské cíle v jižním Libanonu (zabito přes 100 lidí), na což již Palestinci odpověděli dělostřeleckým a raketovým ostřelováním měst Kirjat Šmona a Naharija v severním Izraeli (zabito 6 lidí). Na tyto útoky odpověděl Izrael dělostřeleckou palbou proti táborům OOP v jižním Libanonu. Vojenské akce byly ale nakonec ze strany Izraele zastaveny, neboť se nedařilo palestinské pozice úplně zničit a navíc obyvatelé ostřelovaných izraelských měst se dali na panický útěk (město Kirjat Šmona opustilo více než 70 % jeho obyvatel).\n\n24. července vyjednal velvyslanec USA Philip Habib zastavení palby, ale incidenty pokračovaly dál. V příštích 11 měsících, podle tvrzení Izraele, OOP porušilo zastavení palby ve 270 případech, přičemž bylo zabito 29 Izraelců a více než 300 jich bylo zraněno.\n\nV srpnu 1981 byl izraelským ministrem obrany jmenován Ariel Šaron, který zastával názor že \"„... libanonský problém musí být vyřešen jednou provždy...“\"). Rozšířil již připravený plán na invazi do Libanonu (Operace borovice). Vznikly tak dva plány; „Malá borovice“ (což byl původní plán) a „Velká borovice“, který počítal s obsazením velké části Libanonu až k dálnici Bejrút - Damašek (a její přerušení). Plán Operace Velká borovice ale narazil v izraelské vládě na odpor a Šaron tedy dále předkládal ministrům jen plány Operace Malá borovice. Generálům IOS ale předložil k rozpracování plány Velké borovice.\n\n21. dubna 1982, po zabití izraelského důstojníka v Libanonu, zaútočilo izraelské letectvo proti Palestinci kontrolovanému pobřežnímu městu Damur a zabilo 23 lidí. Podle Rady bezpečnosti OSN došlo v období mezi srpnem 1981 a květnem 1982 k 2096 případům narušení libanonského vzdušného prostoru a k 652 případům narušení libanonských výsostných vod.\n\nZe své pozice vnitřní bezpečnostní služby nebyl do konfliktu ani jeho zpravodajské přípravy významněji zapojen. V únoru 1982, když byla na jordánsko-izraelské hranici zadržena při přechodu do Izraele skupina palestinských bojovníků, oznámil Šin Bet, že podle jeho poznatků se jedná o skupinu vyslanou z Ammánu. Tato informace byla ale Rafaelem Ejtanem, náčelníkem generálního štábu IOS, ignorována, neboť nevyhovovala připravovanému útoku proti libanonské části OOP.\n\nV dubnu 1975 se na jednu z evropských základen Mosadu obrátil zástupce jedné z křesťanských milicí účastnících se probíhající občanské války v Libanonu se žádostí o poskytnutí dodávek zbraní a financí. Izraelská vláda jednala opatrně a zaslala pouze dodávku lehkých zbraní. Mosad se zároveň stal prostředníkem pro jednání mezi libanonskou křesťanskou Falangou a izraelskou vládou.\n\nAman se zpočátku, společně s Mosadem podílel na jednání s falangisty, ale posléze se jeho činnost omezila na vyhotovování zpráv a hodnocení o situaci v Libanonu. V nich vyslovoval pochybnosti o spolupráci s křesťanskými milicemi a poukazoval na jejich nedostatky, zejména nejednotnost a nespolehlivost (falanga do roku 1978 udržovala úzké vztahy se Sýrií a od Izraele požadovala pouze zbraně, aniž za to byla ochotna cokoliv poskytnout).\n\nPoté, co nový izraelský premiér Menachem Begin v roce 1977 otevřeně mluvil o \"„izraelské povinnosti zabránit genocidě křesťanů“\", Aman ministerského předsedu varoval, že za eskalaci násilí nesou zodpovědnost křesťanští falangisté, nikoliv Syřané.\n\nKdyž byly Sýrií v údolí Bikáa připraveny pozice pro protiletadlové baterie (ale zbraně do nich nebyly umístěny), žádali falangisté vojenskou intervenci Izraele. Aman celou akci vyhodnotil jen jako varovné gesto Sýrie vůči Izraeli a falangistickou žádost jako pokus zatáhnout IOS do libanonské občanské války. S šéfem Amanu souhlasil i ředitel Mosadu Jicchak Hofi.\n\nPo jmenování Ariela Šarona ministrem obrany Izraele byly názory Amanu i jejího ředitele Jehošuy Saguje prakticky ignorovány. V srpnu téhož roku, poté, co mohutně narostl objem dodávek zbraní falangistům, převzalo úlohu (a logistické zabezpečení dodávek) od Mosadu izraelské ministerstvo obrany. Mosad pouze zabezpečoval předávání informací mezi oběma stranami. Po jmenování Ariela Šarona ministrem obrany Izraele navázali falangisté kontakty přímo s tímto ministrem a Mosad byl postaven stranou.\n\nV období samotného plánování invaze, začátkem roku 1982, Aman varoval, že v případě postupu IOS k Bejrútu může izraelská armáda v této oblasti uvíznout. Navíc se nelze spoléhat na falangisty, kteří na úkoly kladené jim v invazních plánech (dobytí muslimské části Bejrútu) nestačí. Tento názor zastával i Mosad a obě zpravodajské služby se proti plánu A. Šarona na velkou invazi do Libanonu otevřeně postavily. Později, v květnu téhož roku, Saguj varoval, že falangisté nehnou ani prstem aby izraelské invazi pomohli a Izrael se navíc dostane do velkého střetnutí se syrskou armádou vybavenou raketovými zbraňovými systémy.\n\nGenerální tajemník OSN Kurt Waldheim řekl, že... \"„po několika týdnech klidu v oblasti se rozpoutalo další kolo násilností, které se dále stupňují...“\" a dále řekl, že \"...„v Libanonu jsou velké civilní oběti, stejně jako jsou civilní oběti v Izraeli. Je mi hluboce líto rozsáhlého lidského utrpení způsobeného tímto vývojem...“\".\n\nPředseda rady bezpečnosti OSN, Ide Oumarou z Nigérie vyjádřil \"„... hlubokou lítost nad rozsahem ztrát na životech a majetku způsobených smutnými událostmi, ke kterým došlo v Libanonu...“\".\n\nPalestinské ozbrojené síly v Libanonu byly tvořeny asi 15 000 příslušníky trvalého vojenského personálu (ale jen 6 000 z nich, včetně 4 500 řadových vojáků, bylo rozmístěno na jihu). Ozbrojeni byli 60 zastaralými tanky ( z nichž mnoho nebylo pojízdných) a 100 - 200 děly. Podle izraelských analytiků Šiffa a Ja'ariho se velikost dělostřelectva OOP z 80 děl v červenci 1981 více jak ztrojnásobila na 250 děl v červnu 1982. Ti samí autoři také poukazují na odhady izraelských zpravodajských služeb o rozmístění 6 000 bojovníků OOP v jižním Libanonu. Ti byli rozděleni do tří skupin; první skupina (asi 1 500 bojovníků) bylo umístěno na jih od řeky Lítání v Železném trojúhelníku (vesnice Kana, Dir Amas a Džudža), Týr a jeho obklopující uprchlické tábory; druhá skupina (asi 2 500 bojovníků Kastelské brigády) byla rozmístěna na třech místech mezi řekou Lítání a linií vedoucí ze Sidonu severovýchodně k Nabatii; a třetí skupina (asi 1 500 - 2 000 bojovníků Karamehské brigády) byla umístěna na východě, na svazích hory Hermona.\n\n\n\n\n4. a 5. června 1982 bombardovala izraelská letadla F-16 palestinské uprchlické tábory a vybrané cíle OOP v Bejrútu a jižním Libanonu. Zahynulo 300 lidí, 500 jich bylo zraněno. OOP odpověděla dělostřeleckým ostřelováním civilních cílů v severním Izraeli. 6. června 1982 izraelské ozbrojené síly pod velením Ariela Šarona napadly jižní Libanon v rámci Operace Mír pro Galileu.\n\nPlán izraelské invaze počítal se čtyřmi trasami směrem na sever:\n\nIzraelská armáda překročila hranice. Vzhledem k utajování plánů o velikosti operace před členy vlády nebyly jasně definovány cíle a proto nemohly být do týlu nepřítele přepraveny výsadkové jednotky mající za cíl uzavřít protivníkovi ústupové cesty. Se silným palestinským odporem se izraelské jednotky setkaly v oblasti Týru a Sidonu i v samotném Sidonu, díky čemuž se oproti plánu zdržely o 72 hodin.\n\n\n\n\nIzraelem veřejně prezentovaným cílem invaze bylo zatlačit bojovníky OOP 40 km na sever od izraelské hranice. Tento úkol IOS brzy splnila, ale byla odhodlaná vytlačit OOP z jižního Libanonu natrvalo. Tyr a Sidon (dvě významná města v jižním Libanonu, ležící ve 40km pásmu) byla těžce poškozena a Bejrút byl po deset týdnů dějištěm bojů, při němž byli zabíjeni příslušníci OOP i civilisté.\n\nBěhem pozemních útoků byly ničeny syrské protiletadlové baterie v Libanonu. Proti syrským obrněným jednotkám použilo izraelské letectvo bojové vrtulníky AH-1 Cobra. Byly zničeny tucty syrských bojových vozidel, včetně několika moderních tanků T-72 sovětské výroby. Na izraelské straně došlo k intenzivnímu využívání bezpilotních letadel pro sběr zpravodajských informací.\n\nV srpnu roku 1982 došlo k dohodě o odchodu jednotek OOP pod dohledem Mnohonárodnostních sil (tvořených americkými, francouzskými a italskými vojáky) z Libanonu. Odsun 15 000 příslušníků OOP a Sýrie z Bejrútu započal 21. srpna. Do konce září opustilo Libanon asi 6 500 bojovníků Fatahu; na řeckých lodích se přeplavili z Bejrútu do Jordánska, Sýrie, Iráku, Súdánu, Severního a Jižního Jemenu a Tunisu. V Tunisu se zároveň usídlilo vedení OOP. Philip Habib, vyslanec prezidenta Reagana v Libanonu se OOP zaručil, že se palestinským civilistům v uprchlických táborech v Libanonu nic nestane. Příslušníci amerického námořnictva opustili západní Bejrút dva týdny před vypršením svého mandátu v roce 1983 poté, co se jejich kasárna v Bejrútu stala cílem bombových útoků.\n\n14. září, po vraždě Bašíra Džamáíla, nově ustaveného libanonského prezidenta, obsadily izraelské síly v rozporu s Habibovou dohodou západní Bejrút. Poté izraelské velení povolilo 150 příslušníkům Falangy (libanonských křesťanských milicí bojujících na straně Izraele) vstup do palestinských uprchlických táborů Sabra a Šatíla pod záminkou, že se v nich ukrývá \"2000 teroristů z OOP\". Výsledkem byl masakr 700 až 3 500 Palestinců Falangisty (ti přišli o 2 bojovníky). Izraelské tankové jednotky, které obklopovaly tábory pouze monitorovaly vchody a východy z těchto táborů. Při pozdějším izraelském vyšetřování bylo konstatováno, že za Masakr v Sabře a Šatíle nese nepřímou zodpovědnost Ariel Šaron, protože mu nezabránil. Toto obvinění vedlo k jeho pozdější rezignaci na post izraelského ministra obrany.\n\nOdhaduje se, že během války bylo zabito kolem 17 825 Arabů. Existují dohady ohledně počtu zabitých civilistů. Bejrútské noviny Nahar odhadují, že během konfliktu bylo jen v oblasti Bejrútu zabito 5 515 vojáků a civilistů a 9 797 vojáků (z OOP, Sýrie a odjinud) a 2 513 civilistů bylo zabito mimo oblast Bejrútu. Izrael během celého konfliktu ztratil 675 vojáků.\n\nOOP stáhla většinu svých sil z Libanonu v září 1982. Izrael a Libanon s americkou pomocí uzavřely v květnu 1983 smlouvu, kterou byly určeny podmínky stažení Izraele z Libanonu (přičemž měla být vytvořena bezpečnostní zóna, kterou by izraelští vojáci střežili společně s libanonskou armádou). Ratifikační listiny nebyly ale mezi oběma zeměmi nikdy vyměněny, neboť v březnu 1984 Libanon na nátlak Sýrie od dohody odstoupil. V lednu 1985 začal Izrael stahovat většinu svých jednotek (pouze malé zbytky izraelských sil zůstaly, společně s proizraelskými milicemi v bezpečnostní zóně, kterou považoval Izrael za nezbytný nárazník proti útokům na své území). Izraelský ústup do bezpečnostní zóny byl ukončen v červnu 1985.\n\nPři hlasování v Knesetu se proti válce v Libanonu postavila pouze strana Chadaš (požadovala vyslovení nedůvěry vládě). Poslanec za Chadaš Me'ir Vilner při zasedání Knesetu řekl, že \"„... tato vláda vede Izrael do propasti...“\" Izraelský deník Jedi'ot achronot je za to obvinil ze zrady. Naproti tomu příslušníci jedné z frakcí Strany práce hlasovali pro vyslovení důvěry pravicové vládě. Tisk (s výjimkou Haaretzu) válku podporoval.\n\nPrvní libanonská válka byla první válkou vedenou Izraelem za celou dobu jeho existence, o které neexistoval celonárodní souhlas. Válka navíc byla vnímána stále více nikoliv jako pokus o zajištění izraelské bezpečnosti, ale podpora Šaronových a Ejtanových politických ambicí.\n\nNejznámějším případem spolupráce hromadných sdělovacích prostředků s vládou bylo dobytí Beaufortu. Izraelský premiér oznámil, že Beaufort byl dobyt \"beze ztrát\", třebaže bylo známo, že během bojů padlo šest příslušníků Sajeret Golani včetně velitele majora Goni Hernika. Tisk psal o kuráži a odvaze vojáků při bitvě, ale o ztrátách se nezmínil.\n\nVelké izraelské ztráty, údajné dezinformace členů vlády a veřejnosti vojenskými a politickými zastánci kampaně a nedostatek jasných cílů vedl ke zvyšování neklidu mezi izraelskou veřejností. Ten vyvrcholil velkým protestním shromážděním v Tel Avivu pořádaným organizací Mír nyní po masakru v táborech Sabra a Šatíla. Pořadatelé tvrdili, že shromáždění se zúčastnilo 400 000 lidí. Díky tomu vznikl název \"Čtyřsettisícové shromáždění.\" Jiné odhady počtu lidí, kteří se shromáždění zúčastnili jsou mnohem nižší.\n\nBezpečnostní zónu Izrael opustil v roce 2000, během úřadování Ehuda Baraka na postu ministerského předsedy Izraele. Libanon a Hizballah požadují vyklizení i malého území známého jako Farmy Šibáa, tvrdíce, že se jedná o libanonské území. Generální tajemník OSN oficiálně ukončil válku 16. června 2000.\n\n\n\n\n"}
{"id": "305216", "url": "https://cs.wikipedia.org/wiki?curid=305216", "title": "Štětec", "text": "Štětec\n\nŠtětec je malířské náčiní sloužící k nanášení barvy na podkladový materiál (papír, plátno, stěnu atd.). Je tvořen svazkem štětin nebo jiných zvířecích chlupů, nazývaných \"vlas\" (dnes často i umělého vlákna) upevněných v rukojeti (násada+zděř, nebo třeba bambus). Štětce se používají nejen v uměleckém malířství, ale také v užitném řemeslném malířství, lakýrnictví a natěračství.\n\nRůzné druhy štětců se liší nejen svou velikostí, ale i druhem vlasu, tvarem, uspořádáním vlasu nebo štětin. V zásadě štětce dělíme na ploché a kulaté (dle průřezu). Tvar je určen uspořádáním vlasu nebo štětin ve zděři. Ploché mohou být buď v jedné rovině, šikmé a tzv. \"kočičí jazýček\", kulaté jsou nejčastěji nejdelší ve středu svazku, asijské jsou ale někdy konstruovány opačně, tzn. nejdelší vlas je na kraji (lépe pak i silný namočený štětec udělá špičku). Speciální druhy natěračských štětců mohou být i zahnuté pro natírání obtížně přístupných ploch (např. za tělesy ústředního topení), jedná se o tzv. štětce \"zároháčky\".\n\nŠtětec se však dá použít i k jiným oborům lidské činnosti, například v archeologii slouží k jemnému oprašování nalezených předmětů. Široké využití nacházejí štětce i v kosmetice. Svého druhu štětcem je i kuchyňská mašlovačka. Štětce a štětky slouží i při nanášení lepidel na plochu apod.\n\nPoužívá-li se štětec k nanášení barev nebo jiných materiálů nerozpustných ve vodě, je nutné jej po ukončení práce očistit, vymýt v příslušném ředidle, jinak dojde k zatvrdnutí a tím ke znehodnocení štětce.\n\n"}
{"id": "305220", "url": "https://cs.wikipedia.org/wiki?curid=305220", "title": "Podhora", "text": "Podhora\n\nNázev Podhora má více míst: \n\n\n\n\n"}
{"id": "305225", "url": "https://cs.wikipedia.org/wiki?curid=305225", "title": "Malvice", "text": "Malvice\n\nMalvice (latinsky \"pomum\") je druh nepravého dužnatého nepukavého plodu. Malvice vzniká ze spodního nebo výjimečně z polospodního gynecea tvořeného několika do různé míry srostlými plodolisty. Z morfologického hlediska se jednotlivé části jádřince vyvíjejí z pouzder semeníku, zatímco dužnaté části plodu se formují až po opylení dužnatěním češule květu.\n\nSemena (2) vzniklá z gynecea jsou obklopena suchomázdřitým endokarpem tvořícím tzv. jaderník (3), dále mezokarpem (4) a zbytnělým květním lůžkem (6) tvořícími dužninu a povrch tvoří exokarp (7) ve tvaru tuhé blány. Na opačné straně plodu než je stopka (1) jsou zaschlé zbytky kalichu (5).\n\nMalvice jsou charakteristickým plodem některých rodů čeledi růžovitých (\"Rosaceae\"), v minulosti řazených do podčeledi \"Maloideae\" (v dnešní taxonomii součásti podčeledi \"Spiraeoideae\"). Kromě známých ovocných dřevin (jabloň, hrušeň) mají malvice např. jeřáb, hloh, mišpule, mišpulník, temnoplodec, kdouloň, kdoulovec, hlohyně, blýskalka (\"Photinia\") a muchovník.\n\n\n"}
{"id": "305227", "url": "https://cs.wikipedia.org/wiki?curid=305227", "title": "Swedish House Mafia", "text": "Swedish House Mafia\n\nSwedish House Mafia (\"SHM\") je hudební uskupení tří house DJs, jehož členy jsou: Axwell, Steve Angello a Sebastian Ingrosso.\n\nZaložení skupiny prý proběhlo kolem konce roku 2008. V původním složení skupiny byli kamarádi z dětství Steve Angello a Sebastian Ingrosso (oba vyrůstali ve Stockholmu), Axwell se ke skupině připojil až později. Na chvíli ve SHM byl i Eric Prydz, ten se ale později přestěhoval do Londýna a tak se Sebastian nechal slyšet, že Eric Prydz již není členem Swedish House Mafia.\n\nNázev Swedish House Mafia byl poprvé použit ve spojení skupiny producentů, kteří si radili a sdíleli své názory. Avšak první projekt, kde se název skupiny SHM objevil oficiálně, byl Leave The World Behind. Podílí se na něm i zpěvačka Deborah Cox a producent Laidback Luke. Ani tento singl však nebyl oficiálním singlem tria, odstartoval však éru tria, které dnes známe pod jménem Swedish House Mafia.\n\nV roce 2010 se skupina zavázala ke spolupráci s hudebním vydavatelstvím jménem PolyGram (dnes již patří k Universal Music Group) a vydala 26. května 2010 singl se jménem One (Your Name) . Tento singl byl také jedním z nejúspěšnějších singlů na albu skupiny jménem Until One.\n\nV roce 2011 byl vydán singl s názvem Save The World, který byl také velmi úspěšný. Na jaře roku 2013 se skupina objevila v klipu Leave The World Behind od zpěvačky Lune. Tento videoklip se stal také reklamou na automobil značky Volvo.\n\n25. března 2018 vystoupili jako překvapení a zavírali celý Ultra Miami Festival svým setem, zároveň ohlásili návrat.\n\n\n"}
{"id": "305228", "url": "https://cs.wikipedia.org/wiki?curid=305228", "title": "Aristaios", "text": "Aristaios\n\nAristaios (latinsky \"Aristaeus\") je v řecké mytologii synem boha Apollóna a nymfy Kyréné.\n\nKyréné byla dcerou Hypsea, krále Lapithů, opovrhovala všemi domácími a ručními pracemi, raději lovila divou zvěř a ochraňovala tak otcova stáda. Když jednou zápasila s mohutným lvem, pozoroval ji bůh Apollón a pak se na ni ptal moudrého Cheiróna. Ten však již dávno věděl, že Apollónovi se statečná i sličná Kyréné zalíbila, dokonce i to, že Apollón ji hodlá pro sebe unést. Cheirón předpověděl, že ji bůh odvede do bohaté země a jeho hlavní město pojmenuje po ní. Tak se stalo, zamilovaný Apollón jí slíbil, že bude vládnout i věnovat se své lovecké vášni. \n\nKyréné mu porodila syna Aristaia a po něm ještě mladšího syna Idmóna, věštce, který se později účastnil výpravy Argonautů pod vedením Iásona. Loď Argó plula do daleké Kolchidy, aby přivezla zlaté rouno, za něž měl Iásón získat zpět vládu nad Iólkem. \n\nAristaiovy výchovy se ujaly také nymfy, které ho naučily mnoha znalostem, zejména však pěstovat včely, zušlechťovat stromy, zejména olivovníky, ale také mlékařství a výrobě sýra. \n\nJeho manželkou byla Autonoé, dcera krále Kadma, zakladatele Théb. Spolu měli syna Aktaióna, kterého zničila bohyně lovu Artemis. Když ji neúmyslně spatřil nahou, pomstila se mu tím, že ho proměnila v jelena. Následně ho uštvala jeho vlastní družina honců a jejich psi ho roztrhali. \n\nAristaios se vyskytuje v řeckých i římských mýtech, kde bývá považován za dobrodince lidí, které prý naučil chovat dobytek a včely. V souvislosti s tím se tradovalo u venkovanů, že včely se rodí z mrtvých dobytčat, což uvádí i Vergilius ve svých \"Zpěvech rolnických\". Svými dovednostmi Aristaios připomíná Triptolema, kterému sama bohyně Démétér darovala obilná zrna, naučila ho obdělávat půdu. Navíc mu přikázala, aby učil i ostatní lidi i národy obdělávat půdu, zejména orat a sít. \n\n"}
{"id": "305229", "url": "https://cs.wikipedia.org/wiki?curid=305229", "title": "Kyréné (mytologie)", "text": "Kyréné (mytologie)\n\nKyréné (latinsky \"Cyrene\", nebo Kyrene, řecky Κυρήνη) je v řecké mytologii dcerou Hypsea, krále Lapithů.\n\nJako dívka opovrhovala všemi domácími a ručními pracemi, raději lovila divou zvěř a ochraňovala tak otcova stáda. Když jednou zápasila s mohutným lvem, pozoroval ji bůh Apollón a pak se na ni ptal moudrého Cheiróna. Ten však již dávno věděl, že Apollónovi se statečná i sličná Kyréné zalíbila, dokonce i to, že Apollón ji hodlá pro sebe unést. Cheirón předpověděl, že ji bůh odvede do bohaté země a jeho hlavní město pojmenuje po ní. Tak se stalo, zamilovaný Apollón jí slíbil, že bude vládnout i věnovat se své lovecké vášni.\n\nKyréné Apollónovi porodila syna Aristaia a po něm ještě mladšího syna Idmóna, věštce. O výchovu Aristaia se postaraly nymfy, které mu vštípily mnohé užitečné znalosti o pěstování včel, šlechtění stromů, ale také o mlékařství a sýrařství.\n\n"}
{"id": "305230", "url": "https://cs.wikipedia.org/wiki?curid=305230", "title": "Sebastian Ingrosso", "text": "Sebastian Ingrosso\n\nSebastian Ingrosso (narozen jako Sebastian Carmi Ingrosso) je švédský DJ a producent. Spolu s Axwellem a Steve Angellem byl členem tříčlenného hudebního uskupení Swedish House Mafia.\n\nIngrosso úzce spolupracuje se svým přítelem z dětství Steve Angellem, vydávají pod různými jmény: Buy Now, Fireflies, General Moders, Mode Hookers, Outfunk a The Sinners.\n\nJeho žánrem je house, progressiv house a elektro house.\n\nJeho song Yeah, který vytvořil společně se Steve Angellem, byl začleněn do setu Paula Van Dyka The Politics of Dancing 2,sólově nahrál píseň Calling (lose my mind) s DJem Alesso.\nVelice oblíbenou se stala skladba Reload, na které spolupracoval i Tommy Trash. Vokálovou verzi pak doplnil John Martin. Instrumentální verze se objevila na druhé desce tri Swedish House Mafia .\n\nSebastian Ingrosso na Discogs\n"}
{"id": "305238", "url": "https://cs.wikipedia.org/wiki?curid=305238", "title": "Dvojmontáž kol", "text": "Dvojmontáž kol\n\nDvojmontáž kol je používána u nákladních vozů, autobusů, minibusů a velkých dodávek k dosažení vyšší užitečné hmotnosti (nosnosti) vozu nebo pro zajištění dostatečné adheze pro přenesení výkonu motoru (znásobení plochy hnacích kol).\nPřibližně od roku 2001 (patrně díky pokroku ve vývoji pneumatik) nebývá dvojmontáž nutná u dodávek s hmotností 3,5 t. To šetří spotřebu paliva i náklady na nákup pneumatik. Slangově je dvojmontáž zadních kol označována výrazem „tupláky“.\n\nDvounápravový vůz s dvojmontáží zadní nápravy má fyzicky 6 kol, což ale nemá vliv na znak náprav, který se uvádí klasicky „4×2“ u vozu s pohonem jedné nápravy, resp. „4×4“ v případě pohonu obou náprav.\nAnalogicky 3 nápravový vůz s 2+4+4 koly má znak náprav 6×2, 6×4 nebo 6×6, přestože má fyzicky 10 kol a ne 6.\n\nTřínápravové vozy (nákladní automobily i autobusy) někdy mají řízenou první a třetí nápravu – pak je dvojmontáží vybavena pouze druhá, neřízená náprava, jelikož aplikace dvojmontáže na řídicí nápravu by byla složitější.\n\nDisky kol na voze s dvojmontáží jsou vypuklé, aby mohly být na nápravě s dvojmontáží otočeny vypuklou stranou k sobě a sešroubovány. Proto jsou vnější kola dvojmontáže na pohled vydutá. Kola řízené nápravy na voze s dvojmontáží jsou naopak na pohled vypuklá, protože z důvodu zaměnitelnosti mezi nápravami jde o stejné provedení (disků) kol, jako u nápravy s dvojmontáží.\n\nV terénu bývá obvykle pro větší počet kol, spíše než dvojmontáž, využit větší počet náprav – např. vůz Praga V3S má dvě nápravy s dvojmontáží (celkem 10 pneumatik), Tatra 815 má 6 kol na třech nápravách pohybujících se proti tomu pouze ve 2 stopách, což může a nemusí být v terénu výhoda.\nZato u silničních vozů (Praga S5T, Liaz i novější) je vhodnější použití dvojmontáže – v případě, že pro danou hmotnost stačí 6 kol, se nepřistupuje k použití třetí nápravy a uspoří se prostor pro ni i její cena. \nVůz o třech a více nápravách na silnici v zatáčkách značně opotřebovává pneumatiky, protože v zatáčkách musí nutně docházet ke smyku – nejvýraznější je to např. u třínápravových návěsů při otáčení soupravy. To je jeden z důvodů používání dvojmontáží kol u silničních vozidel. Třínápravová vozidla jsou proto dnes již vybavena mezinápravovým diferenciálem omezujícím tento jev. Ale ke smýkání vlivem jízdy po rozdílném poloměru, zejména v prudších zatáčkách, dochází na 1 nápravě i v případě dvojmontáže, kdy jsou tato kola spolu pevně spojena. Zabránilo by tomu technicky známé řešení vzájemně pohyblivého uložení kol dvojmontáže, ale vzhledem k přínosu by byla realizace příliš nákladná.\nU vícenápravových automobilů a návěsů bývá možné jednu nápravu zvednout (pro jízdu s nezatíženým vozem), využít plně nosnosti zbývající nápravy a šetřit pneumatiky nápravy zvednuté – a to i před uvedeným smýkáním.\n\nDále je dvojmontáž využívána i u zemědělských traktorů a dalších strojů pro provoz v měkkém, málo únosném terénu. Zvýšením počtu kol a použitím nízkotlakých pneumatik se sníží měrný tlak na půdu a výsledkem je menší zabořování i devastace terénu či plodin. Na rozdíl od automobilů, bývá dvojmontáží osazena i řízená náprava, v tomto případě jednnodušší konstrukce, dotěžovaná, často i poháněná, čímž se snižuje nedotáčivost stroje.\n\nNáhradou dvojmontáže se stane minimálně na silnici patrně pneumatika typu \" \"supersingle\" \" (1 širší, přínos vývoje technologie pneu), která má při menších prostorových nárocích než dvojmontáž větší styčnou plochu s vozovkou a je tak schopna přenášet vyšší zatížení, výkony i brzdné síly (zvýšení bezpečnosti), její použití by mělo přinést i snížení neodpružených hmot, vlastní hmotnosti vozu i nákladů na pořízení (ekonomický přínos). \n"}
{"id": "305239", "url": "https://cs.wikipedia.org/wiki?curid=305239", "title": "Zemědělská půda", "text": "Zemědělská půda\n\nZemědělská půda (resp. zemědělsky využívaná půda) je část povrchu země využívaná člověkem k výkonu zemědělství či pastevectví. Zemědělskou půdou jsou převážně pole (orná půda), louky, případně pastviny, ovocné sady a vinice.\n\nZemědělská půda je většinou charakterizována určitou vrstvou úrodné půdy na polích zvané ornice. Úrodná půda se však vyskytuje i pod zápojem porostu na loukách, neboť pod travnatými ekosystémy vznikají kvalitní černozemě. Je to dáno prokořeněním, edafonem (společenstvem organismů žijících v půdě), rozkladem organických zbytků aj.\n\nZ pohledu ekonomického je v některých zemích zemědělská půda dělena podle kvality. V ČR je opatřována agroekologickou a ekonomickou charakteristikou, dělí se do bonitovaných půdně ekologických jednotek. Z pohledu práva je to právě ta část půdy, na které dochází k výkonu zemědělské činnosti.\n\nZ historického úhlu pohledu můžeme zaznamenat různé systémy hospodaření, tak jak docházelo k rozvoji zemědělství a k postupnému vzniku tohoto druhu půdy. Nejprve jsou to primitivní soustavy hospodaření (stepní systém, systém žďárový, systém záplavový), později se vyvíjejí úhorové systémy, z nich systémy střídavého hospodaření charakterizované vznikem osevních postupů udržující rovnováhu a stálou úrodnost zemědělských půd. Od poloviny 19. století se s rozvojem agrochemie setkáváme se systémy zemědělsko-průmyslovými, zemědělství začíná být chápáno jako průmysl. Vzhledem k zonalitě a stupni sociálně-ekonomického rozvoje se však na celém světě můžeme setkat se všemi výše jmenovanými postupy. Přechodným systémem mezi lesnicky využívanou půdou a systémy hospodaření na těchto půdách je agrolesnictví.\n\n\n"}
{"id": "305244", "url": "https://cs.wikipedia.org/wiki?curid=305244", "title": "Poznaňský projev", "text": "Poznaňský projev\n\n6. října 1943 pronesl Heinrich Himmler, velitel nacistické SS, tříhodinovou řeč nazývanou poznaňský projev ke svým podřízeným, SS-Gruppenführerům. Stalo se tak na okupovaném území Polska, v Poznani.\n\nV projevu (s názvem \"Rede zu den SS Führern\") k úzkému kruhu „vůdců SS“ se Himmler nerozpakoval relativně otevřeně hovořit o faktech, které byly jinak nacisty všemožně zakrývány: tj. o konečném řešení židovské otázky, o plánech se Slovany a jinými „nepřáteli Říše“.\n\nZvukový záznam projevu je dnes cenným historickým dokumentem. Jedná se o jeden z nejpřesvědčivějších dokladů hromadného vyhlazování Židů za 2. světové války. Přesto (nebo právě proto) neušel pozornosti popíračů holocaustu (resp. tzv. „revizionistů“), kteří zpochybňují jeho průkaznost.\n\n\n\n"}
{"id": "305245", "url": "https://cs.wikipedia.org/wiki?curid=305245", "title": "Sestra (přítok Dubny)", "text": "Sestra (přítok Dubny)\n\nSestra ( ) je řeka v Moskevské oblasti a částečně na její hranici s Tverskou oblastí v Rusku. Je 138 km dlouhá. Povodí má rozlohu 2680 km².\n\nOdtéká ze Seněžského jezera. Na dolním toku podtéká kanál imeni Moskvy. Největším přítokem je Jachroma zprava. Ústí do Dubny (přítok Volhy.\n\nZdrojem vody jsou především sněhové srážky. Průměrný roční průtok vody ve vzdálenosti 38 km od ústí činí 9,9 m³/s. Zamrzá v listopadu až na začátku ledna a rozmrzá na konci března až v dubnu.\n\nNa řece leží město Klin.\n"}
{"id": "305249", "url": "https://cs.wikipedia.org/wiki?curid=305249", "title": "Španělský přechod k demokracii", "text": "Španělský přechod k demokracii\n\nŠpanělský přechod k demokracii ( ) proběhl v období let 1975–1978; znamenal 3. restauraci monarchie ve španělských dějinách a vznik demokratického právního státu a nové ústavy.\n\nPo smrti generála Franca čerstvý král Juan Carlos I. pohotově inicioval reformy, a to k nelibosti falangistů a konzervativních (monarchistických) sil v zemi, zvláště v armádě, kteří očekávali zachování autoritářské vlády. Stanovil A. Suáreze, bývalého lídra Národního hnutí (Movimiento Nacional), premiérem španělské vlády.\n\n20. května 1977 navštívil šéf teprve nedávno legalizované Španělské socialistické dělnické strany (PSOE), Felipe González, v doprovodu Javiera Solany, Juana Carlose I. v paláci Zarzuela. Událost znamenala klíčové potvrzení a podpory monarchie ze strany španělské levice, která byla historicky republikánská. Podpora pro monarchii zleva ještě vzrostla krátce poté, co z iniciativy krále směla, navzdory silnému odporu pravicově zaměřeného velení španělské armády v době studené války, vystoupit z ilegality Komunistická strana Španělska.\n\n15. června 1977 se ve Španělsku konaly první demokratické postfrancovské volby. V roce 1978 byla schválena nová ústava, jež stanovila Juana Carlose právoplatným následníkem španělské panovnické dynastie a králem španělským. Toto schválení stvrdilo pozici Juana Carlose prohlášením za skutečnou hlavu státu historické monarchie, a nikoli nástupcem jmenovaným diktátorem Frankem. Ústava byla schválena demokraticky zvolenými kortesy (španělský parlament), a španělským lidem v referendu (6. prosince) a poté uvedena v platnost podpisem krále před prvním slavnostním shromážděním kortesů.\n\n"}
{"id": "305251", "url": "https://cs.wikipedia.org/wiki?curid=305251", "title": "Karlštejn", "text": "Karlštejn\n\nKarlštejn () je původem středověký královský hrad, nacházející se na katastrálním území Budňany ve stejnojmenné městysi Karlštejn v okrese Beroun asi třináct kilometrů východně od Berouna a třicet kilometrů jihozápadně od centra Prahy. Leží rovněž uprostřed chráněné krajinné oblasti Český kras. Hrad jakožto státní instituce je ve vlastnictví České republiky a jeho správu zajišťuje Národní památkový ústav. Veřejnosti je hrad Karlštejn přístupný nepřetržitě od roku 1905, a patří tak k jedněm z nejdéle zpřístupněných památek na území Česka. Od 30. března 1962 je veden jako národní kulturní památka, jejíž každoroční návštěvnost od počátku šedesátých let neklesá pod hranici 200 tisíc návštěvníků ročně. Karlštejn tak dlouhodobě patří mezi desítku nejnavštěvovanějších památek České republiky ‒ je hned druhým nejvíce vyhledávaným hradem Česka, a v rámci památek spravovaných Národním památkovým ústavem si dlouhodobě drží pozici čtvrté nejnavštěvovanější památky.\n\nHrad Karlštejn byl založen okolo roku 1348 jako soukromé reprezentační sídlo římského císaře a českého krále Karla IV. Teprve až postupem času, po Karlově císařské korunovaci v Římě roku 1355, císař účel hradu pozměnil. Rozhodl se jej užívat jako klenotnici – prostor pro uschování říšských korunovačních klenotů a souboru svatých ostatků. České korunovační klenoty, do té doby přechovávané v katedrále svatého Víta v Praze, se poprvé na Karlštejně krátce ocitly až počátkem dvacátých let 15. století z rozkazu krále Zikmunda, který oba soubory královských insignií nechal z obav před husitskými bouřemi vyvézt z Českého království. Po skončení husitských válek byly na Karlštejn navráceny k úschově roku 1436 pouze české královské klenoty a setrvaly zde s krátkými přestávkami až do roku 1619.\n\nNejcennějšími dochovanými prostorami na Karlštejně jsou kaple svaté Kateřiny a kostel Nanebevzetí Panny Marie v Mariánské věži a kaple svatého Kříže ve Velké věži. Jedinečně zachovalá nástěnná výzdoba všech zmíněných kaplí, tvořená freskovými malbami a inkrustovanými pásy, je ukázkou vyspělé umělecké práce pozdního středověku. Pozoruhodně zachovalé jsou také tzv. schodištní freskové cykly ve schodišťovém přístavku Velké věže. Unikátem hradu je pak soubor 129 gotických deskových maleb zdobící stěny kaple svatého Kříže, který svým rozsahem nemá ve světě obdoby. Interiér kaple včetně deskových obrazů byl pak náročně zrestaurován v letech 1985‒2003 v rámci projektu \"Soubor středověkých deskových maleb Mistra Theodorika,\" za který posléze Národní památkový ústav získal cenu Evropské unie v oblasti kulturního dědictví Europa Nostra Award 2005, jež se stala dokladem citlivě provedené restaurace a jedinečnosti souboru deskových obrazů nejen v českém, ale i evropském měřítku.\n\nJméno hradu vzniklo ze spojení dvou německých slov „Karls-stein“, čili Karlův kámen nebo Karlův skalní hrad, a bylo přejato do češtiny jako Karlštejn. Jméno je odvozeno od zakladatele hradu Karla IV., který sám v zakládací listině karlštejnské kapituly vydané roku 1357 vepsal (či nechal vepsat) pasáž „\"(…) založili jsme ve jménu Krista Spasitele ke chvále a slávě Trojice věčné a zejména nejdobrotivějšího našeho Vykupitele, (…) a ke cti veškerého nebeského vojska jsme zbudovali na svém hradu Karlštejně, který jsme od základů jakožto úplně nový postavili a stanovili nazývat jej pro svou trvalejší památku podle svého jména, totiž tak, aby se jmenoval Karlštejn podle Karla, dvě kaple (...).\" \n\nOd první poloviny 19. století je rovněž doložena další podoba jména hradu, a to Karlův Týn, jež vznikla nesprávným překladem místního německého jména Karlstein jako „Karls-tein“ (německy Tein = týn, ohrazení). V roce 1949 bylo jméno hradu přeneseno na obec v podhradí, do té doby zvanou Budňany.\n\nKarlštejn byl založen českým a římským králem, pozdějším císařem Karlem IV., jako poměrně skromná stavba o jedné věži. Záměr uložit zde a ochraňovat Korunovační klenoty Svaté říše římské a relikvií (svatých ostatků) podle posledních výzkumů pojal Karel až později, v roce 1356, a úměrně tomu byly přistavovány nové věže. Slavnostního zahájení stavby dne 10. června 1348 se spolu s Karlem IV. účastnil i první pražský arcibiskup Arnošt z Pardubic. Stavba probíhala mezi lety 1348–1357. Vnitřní výzdoba hradu byla dokončena v roce 1365.\n\nNa počátku 15. století sem byly též přivezeny české korunovační klenoty. Pravděpodobně se tak stalo na pokyn Karlova syna Václava IV. (1378–1419). Záznam o tomto převozu však chybí. Ke korunovaci krále Zikmunda (1420) byly již přivezeny do Prahy z Karlštejna. Po korunovaci byly klenoty opět vráceny na Karlštejn, brzy na to však vypukla husitská revoluce a Zikmund nechal jak české, tak říšské korunovační klenoty odvézt do zahraničí. V průběhu revoluce odolal hrad obléhání husitskými vojsky pod vedením Zikmunda Korybutoviče (1422). Po skončení válek a po svém návratu na český trůn vrátil Zikmund české korunovační klenoty zpět na Karlštejn (1436), kde pak zůstaly uloženy až do začátku 17. století. Říšské klenoty již zůstaly v zahraničí.\n\nHusitskou revolucí došlo ke změně původní funkce hradu. Karlštejnští purkrabí střežili české korunovační klenoty a zemský archiv. Od roku 1541 zde byly též ukládány opisy zemských desk. \n\nVladislavské zřízení zemské vydané králem Vladislavem Jagellonským roku 1500 zavazuje přísahou karlštejnské purkrabí, že budou chránit hrad i s korunou, klenoty a zemskými privilegii pod trestem smrti, ztráty cti a majetku a vyhnání potomků ze země. Korunu směli vydat pouze tomu, kdo byl předtím řádně zvolen českým králem. Po korunovaci, která se konala v Praze, byly klenoty vraceny zpět na hrad.\n\nV polovině 16. století za správy Jáchyma Novohradského z Kolovrat došlo k renesanční přestavbě hradu. Přestavba se týkala především Velké věže a budovy purkrabství, která byla v té době nejvíce využívána.\n\nV době stavovského povstání byly korunovační klenoty z rozhodnutí direktorů dne 22. června 1619 odvezeny na Pražský hrad. S vývojem vojenské techniky byla totiž obranná funkce hradu shledána již jako nedostatečná. Při revizi zemského zřízení roku 1625 císař Ferdinand II. zrušil úřad karlštejnských purkrabí, neboť pozbyl své funkce. Hrad byl převeden do užívání českých královen. V roce 1626 císařovna Eleonora zastavila hrad Janu Kavkovi z Říčan. Ten nechal z hradu odvézt vybavení a zbylé svátostniny. Na konci třicetileté války (1648) byl hrad dobyt švédským vojskem. Po skončení války byl hrad značně zchátralý.\n\nNa konci 17. století se dostal do majetku českých královen a císařoven. V roce 1755 jej Marie Terezie darovala nově založenému Ústavu šlechtičen v Praze. Ten však hrad využíval pouze jako centrum hospodářské správy pro okolní statky. Hrad i nadále chátral. Pozornosti se mu dostalo až na konci 18. století v souvislosti s národním obrozením. V roce 1812 navštívil hrad císař František I., který vzápětí věnoval peníze na jeho opravu.\n\nV letech 1887–1905 probíhala přestavba hradu v duchu tzv. purismu, která měla hradu navrátit původní gotickou podobu. Prováděli ji Josef Mocker nejdříve na základě koncepce vídeňského profesora Friedricha von Schmidta až do jeho smrti 1891, od roku 1892 samostatně. Po Mockerově smrti 1899 stavbu dokončil stavební rada inženýr Krch.\n\nVýsledky této přestavby byly kritizovány již na začátku 20. století, s odstupem času jsou však hodnoceny jako projev své doby. Dobroslav Líbal však ostře kritizoval Schmidtovy a Mockerovy úpravy Karlštejna ještě při příležitosti stého výročí Mockerova úmrtí.\n\nOd roku 1918 je hrad ve vlastnictví státu a je zpřístupněn veřejnosti. V roce 1962 byl vyhlášen národní kulturní památkou.\n\nV současnosti je Karlštejn jedním z nejnavštěvovanějších hradů v Česku. Je ve vlastnictví státu a ve správě Národního památkového ústavu, Územní památkové správy v Praze. Kromě vlastních tří prohlídkových okruhů s průvodcem nabízí Karlštejn každoročně také řadu kulturních a společenských akcí – koncerty, divadla, výstavy, Karlštejnské kulturní léto, Královský průvod či tradiční Karlštejnské vinobraní. Hrad Karlštejn nabízí také možnost uspořádání svatebních obřadů. Je možné navštívit tři prohlídkové okruhy.\n\nNa období let 2018–2022 byla naplánována rozsáhlá rekonstrukce přízemních, suterénních a sklepních prostor Císařského paláce.\n\nKarlštejn je mohutný kamenný gotický hrad, který stojí na vápencové skalní ostrožně (316 m n. m.) nad stejnojmennou obcí a skládá se z několika samostatně opevněných staveb. V okolí se nacházejí vinice a hluboké, většinou listnaté lesy. Hlavními částmi hradu jsou studniční věž, budova Purkrabství, Hodinová věž, Císařský palác, Mariánská věž a Velká věž. Jednotlivé architektonické prvky hradu jsou stupňovitě uspořádány podle významu, který jim Karel IV. přikládal, přičemž nejvýše je položena Velká věž.\n\nHradní studna je hluboká 78 metrů. Nemá vlastní pramen, voda se přiváděla štolou z Budňanského potoka, tekoucího pod hradem. Zařízení na vytahování a spouštění okovu tvoří kolo, v němž šlapali lidé a uváděli je do pohybu.\n\nPurkrabství bylo v minulosti mnohokrát přestavováno, dnešní podoba pochází z přestavby na konci 19. století. V současnosti slouží správě hradu, slavnostním obřadům obecního úřadu a reprezentačním účelům.\n\nPalác sloužil v době Karla IV. a Václava IV. jako obydlí panovníka a jeho dvora. V prvním patře se nacházejí místnosti sloužící panovníkovu dvoru. Druhé patro obýval panovník. Nachází se zde Karlova ložnice a reprezentační prostory jako sál předků (Lucemburský sál) či audienční síň – nejlépe dochovaný interiér paláce s dřevěným kazetovým obložením. Z ložnice vede točité schodiště do prostor obývaných královnou a jejími dámami (fraucimorem).\n\nMenší z věží vnitřního hradu je spojena můstkem s císařským palácem. Ve 2. patře se nachází kostel Panny Marie se sakristií. V kostele se zachovaly cenné nástěnné malby s biblickými výjevy a tzv. ostatkovými scénami, v nichž Karel IV. přijímá a ukládá ostatky svatých. Autorem maleb je pravděpodobně Mikuláš Wurmser ze Štrasburku. V kostele se dodnes slouží bohoslužby v den výročí úmrtí Karla IV. (29. listopad). Ke kostelu pak přiléhá kaple sv. Kateřiny, která sloužila jako soukromá oratoř císaře. Stěny kaple jsou obloženy polodrahokamy, nad vchodem se nachází dvojportrét Karla IV. a jeho třetí manželky Anny Svídnické.\n\nV prvním patře se nacházejí pokladnice a klenotnice, kde jsou dnes vystaveny předměty náležející ke karlštejnskému pokladu. V klenotnici je vystavena kopie Svatováclavské koruny. Prostory v přízemí věže, označované jako Červenka, sloužily v minulosti mimo jiné i jako hradní vězení.\n\nVelká věž je spojena s Mariánskou věží krytým dřevěným mostem. Nachází se na nejvyšším místě hradu a má vlastní opevnění, což odpovídá největšímu duchovnímu významu a účelu, který jí zakladatel hradu určil. Po schodišti s nástěnnými malbami ze života svatého Václava a svaté Ludmily se vstupuje do nejcennějšího prostoru hradu – kaple svatého Kříže. Právě zde byly v minulosti uloženy říšské korunovační klenoty a svaté ostatky, později pak české korunovační klenoty a zemský archiv. Interiér kaple je ozdoben zlacením, drahými kameny a hvězdami, sluncem a měsícem z benátského skla. Kaple je rozdělena pozlacenou mříží na dvě části. Sám Karel IV. na důkaz pokory a úcty vstupoval za zlatou mříž bos.\n\nNa stěnách je umístěn unikátní soubor deskových obrazů, jejichž autorem je Mistr Theodorik. V čele se nachází obraz Ukřižování Krista, další obrazy zobrazují nebeské vojsko – svaté mučedníky, svaté vdovy a panny, svaté rytíře, biskupy, papeže a svaté vládce v čele s Karlem Velikým a svatým Václavem. Zajímavostí je, že obrazy pokračují i na rámech. Obrazy zároveň sloužily jako relikviáře.\n\nKaple byla zabezpečena čtverými dveřmi se silnými železnými pláty. Uzamčena byla devíti zámky. Prostor byl hlídán strážními službami, které sídlily nad kaplí. Vstup do kaple byl povolen jen se souhlasem císaře, podle jehož nařízení v této věži nikdo nesměl \"spáti nebo ležeti\" s žádnou ženou, byť to byla i jeho zákonitá manželka. V kapli se konaly jen zvlášť významné mše, které směli sloužit pouze arcibiskupové a karlštejnský děkan.\n\nNa Kněží hoře, na jejíž jižní straně stojí hrad Karlštejn, se v předhradí nad hospodářským dvorem nacházejí čtyři viniční terasy, které zde byly vybudovány pravděpodobně v 19. století. Součástí areálu jsou též zdi opevnění a zahradní domek. Terasy jsou dlouhodobě nevyužívány a neudržovány. Celkově je tento areál v zanedbaném stavu, zdivo hradeb je na mnoha místech narušené a rozpadá se. Jelikož tyto chátrající objekty jsou součástí památkově chráněného areálu hradu, je hrad Karlštejn uveden v seznamu ohrožených nemovitých památek ČR.\n\nNásledující výčet knih obsahuje díla, která se odehrávají bezprostředně na Karlštejně nebo se Karlštejna tematicky dotýkají. Uvedený seznam nemusí být úplný:\n\nV tabulce níže jsou uvedeny televizní dokumenty či reportáže, které byly částečně nebo celé natáčeny na hradě Karlštejně:\nHrad Karlštejn se stal také předmětem hudební umělecké tvorby, v roce 1973 vydala česká hudební skupina Spirituál kvintet své první studiové album Písničky z roku raz dva, na němž se mj. objevuje také písnička „U Karlova Týna“, jejímž autorem je Dušan Vančura.\n\n\n\n\n\n\n\n\n"}
{"id": "305254", "url": "https://cs.wikipedia.org/wiki?curid=305254", "title": "Kutná Hora", "text": "Kutná Hora\n\nKutná Hora (něm. \"Kuttenberg\") je město ve Středočeském kraji, obec s rozšířenou působností a významná městská památková rezervace, zapsaná na UNESCO. Díky těžbě stříbra šlo ve středověku o jedno z nejvýznamnějších českých královských měst. Žije zde obyvatel.\n\nJak název města naznačuje, souvisí jeho historie s těžbou („kutáním“) stříbrných rud a tavením stříbra. Ve středověku koncem 13. století poskytoval zdejší revír zhruba jednu třetinu produkce stříbra v Evropě.\n\nTo se v okolí vyskytovalo patrně i na povrchu a už v 10. století se na blízkém slavníkovském hradišti Malíně razily stříbrné denáry. S těžbou stříbra možná souviselo i založení cisterciáckého kláštera v sousedním Sedlci, prvního v Čechách. Sedlecký klášter založil roku 1142 Miroslav z Cimburka, významný dvořan knížete Vladislava II. Klášter byl osazen mnichy z kláštera Waldsassen v Horní Falci, který patřil do řádové linie, jež se hornictví věnovala. To by mohlo vysvětlit, proč byl – proti běžné řádové praxi – založen v krajině už osídlené a kultivované. Klášteru patřily pozemky, na nichž pozdější město vyrostlo, stejně tak i řada vesnic v okolí.\nBlízká města Čáslav i Kolín dostala kolem roku 1260 jihlavské horní právo, patrně proto, že měšťané v okolí těžili stříbro, a o málo později se objevuje i název osady \"Antiqua Cuthna\" – Stará Kutna, jež patrně stála blíž k sedleckému klášteru. Osada snad zanikla za válek krále Přemysla Otakara II. s Rudolfem Habsburským, který roku 1278 v Čáslavi uzavřel mír s Otou Braniborským.\n\nPočátkem vlády krále Václava II. vypukla v lokalitě dnešní Kutné Hory „stříbrná horečka“. Několik tisíc lidí z blízkého i dalekého okolí se sem přistěhovalo za prací a obživou, mnoho z nich až z německých krajů. Tak patrně vznikla na kopci nad údolím Vrchlice hornická osada, latinsky \"Mons Cuthna\", s velmi nepravidelným plánem, který je dodnes patrný. Ještě roku 1289 se o soudní pravomoc nad osadou přela města Kolín a Čáslav, ale od roku 1291 už mělo město vlastní soud a královský horní úřad.\n\nKolem roku 1300 vydal král Václav II. nový horní zákon (Ius regale montanorum), který stanovil královská práva nad těžbou stříbra i mincovnictvím, zavedl jednotnou minci a ražení soustředil v Kutné Hoře. Pod vedením italských odborníků z Florencie se v nové mincovně, která se podle nich jmenuje Vlašský dvůr, začaly roku 1300 razit Pražské groše. V letech 1304 a 1307 byla Kutná Hora obléhána vojskem Albrechta I., obyvatelé ji však narychlo opevnili a ubránili. Roku 1318 byla Kutná Hora povýšena na město a dostala různá privilegia.\n\nBohatství kutnohorských dolů – zejména šachty Osel – se stalo základem královské moci v Čechách a hlavním zdrojem prostředků na velkolepé stavby Lucemburků po celé 14. století. Král Karel IV. i Václav IV. si proto města velmi hleděli, podporovali je v různých sporech i při zvelebování městských staveb; Vlašský dvůr se stal sídlem krále Václava IV. Ve druhé polovině 14. století vznikl kostel sv. Jakuba a šest dalších, radnice a další stavby a město dostalo hradbu se šesti branami. Roku 1363 se zmiňuje i městská škola.\nVzhledem ke klášternímu původu Kutné Hory městské kostely spadaly do správy sedleckého kláštera, který sídlil mimo město samotné. Pro vyřešení této situace vzniklo roku 1384 hornické bratrstvo pro stavbu nového, tzv. „horního“ (tj. hornického, důlního) chrámu sv. Barbory na pozemcích vyšehradské kapituly a za městskou hradbou. I když výnos dolů v té době klesal, stavební činnost rostla a král Václav IV. dal rozšířit Vlašský dvůr, kde často býval a roku 1409 zde podepsal Dekret kutnohorský o novém rozdělení pravomocí na pražské univerzitě. Roku 1413 horníci přepadli Malín a pobili obyvatele, protože jim bránili v dolování, 1416 zavraždili královského vyslance a ve městě se rozhořely národnostní a náboženské spory.\n\nRoku 1419 začalo město pronásledovat kališníky a mnoho jich dalo naházet do opuštěných šachet. Roku 1420 podporovalo město císaře Zikmunda Lucemburského, ale když 1421 Jan Žižka vydrancoval sedlecký klášter, podrobilo se Janu Želivskému s tím, že odpůrci kalicha musí město opustit. Když Zikmund z města 1422 ustoupil, založil požár, který měšťané uhasili. Roku 1424 však město důkladně vypálil Žižka a nově osídlili táborští, kteří zde vládli až do bitvy u Lipan 1434. Mince v té době velmi upadla, razily se jen špatné haléře a obchod v Čechách přešel na míšeňské groše.\n\nRoku 1436 sjednal král Zikmund zajímavé vyrovnání nových majitelů se starými i náboženský smír. Roku 1444 byl ve Vlašském dvoře zvolen hejtmanem pozdější král Jiří z Poděbrad a odtud roku 1448 táhl dobývat Prahu. Král Jiří výrazně přispěl k rekonstrukci Vlašského dvora. V Kutné Hoře pak sbíral vojsko proti Matyáši Korvínovi, jehož 1469 u Vilémova zajal.\nRoku 1471 po smrti krále Jiřího svolala královna Johanka z Rožmitálu do královské audienční síně Vlašského dvora sněm k volbě nového krále. Sněm se konal ve dnech 20. až 28. května. Bylo velkou zásluhou právě Johanky, respektované osobnosti oběma stranami (pod jednou i pod obojí), že na sněmu byla prosazena Jiřího závěť a 27. května 1471 zde byl zvolen českým králem Vladislav Jagellonský. Dá se říci, že touto volbou, značně ovlivněnou v zákulisí Johankou a synem Jiřího z prvního manželství Jindřichem, byly v Kutné Hoře změněny dějiny střední Evropy, a to ve velmi vypjaté situaci ohrožení země uherským vojskem. Vladislav II. Jagellonský za své vlády Kutnou Horu velmi podporoval.\n\nV té době se díky lepší technice opět zvýšil výnos dolů a dosáhl vrcholu, což se projevilo i ve stavební činnosti a roku 1489 zde Martin z Tišnova vytiskl bohatě ilustrovanou Bibli kutnohorskou. Od roku 1489 sídlili v Kutné Hoře italští biskupové, kteří světili kněze podobojí, konaly se zde zemské sněmy a město konkurovalo svým významem Praze.\n\nPo roce 1530 začal výnos dolů opět klesat, šachty se zalévaly vodou a opouštěly. Po stavovském odporu 1547 ztratilo město část svých svobod a roku 1550 se přestaly razit pražské groše. Úpadek pak rychle pokračoval také proto, že přísun stříbra z Jižní Ameriky srazil jeho cenu a dolování se přestalo vyplácet. Kutnohorské poměry v 16. století zachycují anekdotické paměti Mikuláše Dačického (1555–1610). Kutnohorský primátor Jan Šultys z Felsdorfu, dříve mincovní úředník, se stal za stavovského povstání direktorem a byl roku 1621 v Praze popraven; jeho hlava pak visela přes sto let na městské bráně.\n\nRoku 1623 byli vypovězeni nekatoličtí duchovní, morovou epidemií 1625 a exilem se počet obyvatel snížil o čtvrtinu. Ferdinand II. Štýrský městu zkonfiskoval část statků a věnoval jezuitům, kteří zde roku 1626 založili latinskou školu a pak budovali vedle sv. Barbory velkolepou kolej. V té pak vyučoval například Bohuslav Balbín, Jiří Plachý-Ferus, historik města Jan Kořínek a další. I když těžba skomírala a roku 1726 byla úplně zastavena, město se pomalu vzpamatovalo a v Kutné Hoře působila řada vynikajících umělců (Kilián Ignác Dienzenhofer, František Maxmilián Kaňka, Petr Brandl, který zde 1735 zemřel a je zde v kostele Matky Boží Na Náměti pochován). V letech 1770 a 1823 poničily město velké požáry.\n\nKutná Hora hrála významnou roli v národním obrození. Narodil se zde archeolog Jan Erazim Vocel a dramatik Josef Kajetán Tyl, v letech 1850–1851 zde žil a pracoval Karel Havlíček Borovský a vzniklo zde mnoho národních spolků a sdružení. Koncem 19. století byly gotické stavby obnoveny a chrám sv. Barbory v letech 1884–1893 dostavěn J. Mockerem.\n\nRoku 1950 byly ke Kutné Hoře připojeny obce Kaňk, Perštejnec a Sedlec.\n\n\nPodle sčítání 1921 zde žilo v 1 169 domech 14 370 obyvatel, z nichž bylo 7 558 žen. 14 146 obyvatel se hlásilo k československé národnosti, 98 k německé a 20 k židovské. Žilo zde 8 725 římských katolíků, 606 evangelíků, 1 027 příslušníků Církve československé husitské a 188 židů. Podle sčítání 1930 zde žilo v 1 459 domech 13 892 obyvatel. 13 726 obyvatel se hlásilo k československé národnosti a 63 k německé. Žilo zde 8 331 římských katolíků, 741 evangelíků, 2 068 příslušníků Církve československé husitské a 140 židů.\n\nOd roku 1538 je v Kutné Hoře známý pivovar, založený rodem Dačických z Heslova, který donedávna vařil piva Dačický a Lorec. V 19. století vznikla v bývalém cisterciáckém klášteře tabáková továrna, kterou dnes vlastní společnost Philip Morris. Od roku 1967 je v Kutné Hoře velký strojírenský závod, slévárna ČKD Kutná Hora. Vedle kterého nedávno vyrostla továrna společnosti Foxconn. Zásoby stříbra byly vyčerpány již na přelomu 17. a 18. století. Avšak těžba rud zinku a olova pokračovala na Kaňku až do roku 1991.\n\nMěsto protíná silnice I/2 v úseku Říčany – Kutná Hora – Přelouč, která se u Malína (na katastru Nových Dvorů) kříží se silnicí I/38 v úseku Kolín – Čáslav. Ve městě končí i silnice II/126 ve směru od Zbraslavic, která prochází částmi Perštejnec a Karlov. Dále územím města vedou silnice III. třídy:\n\nKutná Hora leží na železniční trati 230 Kolín – Kutná Hora – Havlíčkův Brod, z níž odbočuje železniční trať 235 Kutná Hora – Zruč nad Sázavou. Železniční trať 230 Kolín – Kutná Hora – Havlíčkův Brod je dvoukolejná elektrizovaná celostátní trať zařazená do evropského železničního systému, doprava byla zahájena roku 1869. Železniční trať 235 Kutná Hora – Zruč nad Sázavou je jednokolejná regionální trať, zahájení dopravy bylo roku 1905. Na trati leží na území města kromě odbočné železniční stanice \"Kutná Hora hlavní nádraží\" i železniční zastávka \"Kutná Hora-Sedlec\", železniční stanice \"Kutná Hora město\", železniční zastávka \"Kutná Hora předměstí\" a železniční zastávka \"Poličany\".\n\nKutná Hora nemá vlastní letiště, v jejím dosahu jsou nicméně veřejné vnitrostátní letiště ve Zbraslavicích a v Kolíně.\n\nKutná Hora měla v roce 2011 městskou autobusovou dopravu o šesti linkách, nejvýznamnější linkou městské hromadné dopravy je linka 1, která spojuje hlavní vlakové nádraží, autobusové nádraží a centrum města. Autobusovou dopravu ve městě obstarává společnost ARRIVA VÝCHODNÍ ČECHY a. s.\n\nPříměstské autobusové linky vedly z Kutné Hory např. do Čáslavi, Kolína, Uhlířských Janovic, Sázavy, Týnce nad Labem, Zbraslavic, Zruče nad Sázavou .\nMěstem projížděly dálkové autobusové linky jedoucí např. do těchto cílů: Česká Třebová, Chotěboř, Chrudim, Jihlava, Košice, Lanškroun, Liberec, Litomyšl, Michalovce, Mladá Boleslav, Medzilaborce, Olomouc, Ostrava, Pardubice, Poprad, Praha, Prešov, Telč, Žilina.\n\nPo trati 230 jezdilo v pracovní dny 12 párů rychlíků + 17 párů osobních vlaků, o víkendu 9 párů rychlíků + 16 párů osobních vlaků. Po trati 235 jezdilo mezi stanicemi \"Kutná Hora hlavní nádraží\" a \"Kutná Hora město\" v pracovní dny 21 párů osobních vlaků, o víkendu 19 párů osobních vlaků, na dalším úseku trati v pracovní dny 11 párů osobních vlaků, o víkendu 7 párů osobních vlaků.\n\nV Kutné Hoře se nacházejí mnoho mateřských škol, dále čtyři základní školy. Jsou to \"ZŠ Žižkov, ZŠ Jana Palacha, ZŠ Kamenná Stezka a ZŠ T. G. Masaryka\". Střední stupeň vzdělání je v Kutné Hoře zastoupen Střední odbornou školou a Středním odborným učilištěm řemesel, dále Střední průmyslovou školou a dvěma gymnázii Gymnáziem Jiřího Ortena a Církevní gymnázium v Kutné Hoře (dříve Církevní gymnázium sv. Voršily). Vyšší stupeň vzdělání je zastoupen Vyšší odbornou školou, která poskytuje vzdělání v oborech Automatizační technika a Management Elektrotechniky. V plánech je i zřízení Kutnohorské Královské univerzity, která bude poskytovat vzdělání v oborech historických, v budově Jezuitské koleje.\n\nOd roku 2015 sídlí v Kutné Hoře vysoká škola, která se sem přestěhovala z Kolína. Jde o ARC - VŠPSV, Academia rerum civilium - Vysoká škola politických a společenských věd. Škola je zaměřena na studium politologie v bakalářském programu.\n\nHistorické centrum městské památkové rezervace spolu s kostelem sv. Barbory a kostelem Nanebevzetí Panny Marie v Sedlci je od roku 1995 zapsáno na Seznamu světového dědictví UNESCO. Město Kutná Hora je členem evropského projektu EUROMINT, jehož cílem je shromáždit informace o všech evropských středověkých a raně novověkých mincovnách.\n\n\nVe městě se konají různé festivaly jako Královské stříbření Kutné Hory, recitační soutěž Ortenova Kutná Hora, Mezinárodní bienále interpretační kytarové soutěže nebo folkový Festival Kocábka. Každé Velikonoce probíhá v Sedlci pouť.\n\nNejvýznamnějšími kulturními institucemi jsou Městská knihovna Kutná Hora, Městské Tylovo divadlo a Kino Modrý kříž. Dále nově zrekonstruovaná Jezuitská kolej ze 17. století, nyní sídlo Galerie Středočeského kraje zaměřené převážně na moderní a současné umění. Další významné městské instituce jsou České muzeum stříbra s historickým dolem Osel, jehož expozice jsou vystaveny na Hrádku, v Kamenném domě a Tylově domě, dále pak Muzeum Alchymie v Sankturinovském domě a Muzeum tabáku v historickém refektáři cisterciáckého kláštera v Sedlci. Ve městě je i vodní park, zimní stadion a druhá nejdelší bobová dráha v Evropě.\n\n\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nKutná hora se skládá z 12 místních částí na 7 katastrálních územích\n\n\nKutná Hora byla dříve okresním městem, v současnosti je obcí s rozšířenou působností a pověřeným obecním úřadem. Okres Kutná Hora ale stále existuje a skládá se z 88 obcí, ORP z 51 obcí. Stále zde však např. působí Okresní soud v Kutné Hoře a okresní státní zastupitelství.\n\n\n\n\n\n"}
{"id": "305259", "url": "https://cs.wikipedia.org/wiki?curid=305259", "title": "ETR 600", "text": "ETR 600\n\nETR 600 (nazývané též \"Nové\" \"Pendolino\") jsou řadou vysokorychlostních jednotek vyráběných společností ALSTOM Ferroviaria. Jednotky jsou uzpůsobeny na provoz v Itálii.\n\nObjednávku na 12 dvousystémových jednotek ETR 600 zadala společnost Trenitalia v roce 2004 souběžně s objednávkou konstrukčně shodných třísystémových jednotek ETR 610 společností Cisalpino, která byla společným podnikem SBB a Trenitalia. První jednotky byly dodány v roce 2007 a vstoupily do služby na linkách Řím-Bari s jízdní dobou 3:59 h a Řím-Reggio Calabria s jízdní dobou 5:14. \n\nJednotky jsou vybaveny vlakovými zabezpečovači ERTMS 2 a SCMT.\n\nSouběžně s výrobou jednotek ETR 600 byly vyvinuty jednotky ETR 610 (přezdívané jako Cisalpino Due). Liší se především možností provozu na systému 15 kV 16,7 Hz a jsou určeny pro provoz mezi Itálií a Švýcarskem.\n\n\n"}
{"id": "305266", "url": "https://cs.wikipedia.org/wiki?curid=305266", "title": "Leo Strauss", "text": "Leo Strauss\n\nLeo Strauss (20. září 1899 Kirchhain, Hesensko – 18. října 1973, Annapolis, Maryland, USA) byl vlivný americký politický filosof židovského původu, konzervativní kritik moderní filosofie.\n\nStrauss se narodil v konzervativní židovské rodině, po maturitě v Marburgu roku 1918 studoval filosofii a matematiku v Hamburku a po promoci roku 1921 pokračoval ve studiích ve Freiburgu a v Marburgu, mimo jiné u E. Husserla a M. Heideggera. Zde se spřátelil s H.-G. Gadamerem, H. Jonasem a K. Löwithem. V letech 1925-1932 učil na Vysoké škole pro studium židovství v Berlíně, kde se zabýval hlavně Spinozou a M. Mendelssohnem a seznámil se s Hannah Arendtovou, Walter Benjaminem a Gershom Scholemem. Na stipendijním pobytu v Paříži se seznámil s A. Kojevem a A. Koyrém. Po krátkém pobytu v Cambridge nastoupil roku 1938 na New School for Social Research v New Yorku a v letech 1949-1968 byl profesorem politické filosofie na univerzitě v Chicagu. Roku 1950 odmítl nabídku nastoupit po Martinu Buberovi na Hebrejskou univerzitu v Jeruzalémě, přednášel tam však v letech 1954-1955 jako host. Po roce 1968 žil jako emeritus v Annapolis, Maryland.\n\nStraussovo rozsáhlé dílo zahrnuje asi 160 publikací, z toho 30 knih. V první fázi svého života se věnoval hlavně židovským otázkám, napsal knihu o Spinozově kritice náboženství (1930), vyrovnával se kriticky s teoriemi Karl Jasperse, Carl Schmitta a Maxe Webera a publikoval knihu o „Hobbesově politické vědě“ (1936). Rokem 1935 začíná jeho kritika moderny, opřená o středověkou židovskou tradici, hlavně o Maimonida.\n\nPo příchodu do USA se plně věnoval politické vědě, napsal knihu „O tyranii“ (1940), „Přirozené právo a dějiny“ (1953) a „Myšlenky o Machiavellim“ (1958). V té době si již vydobyl obecné uznání a jeho knihy „Co je politická filosofie“ (1959) a „Dějiny politické filosofie“ (1963) se staly kánonickými díly americké politické filosofie. V posledním období se věnoval hlavně antické filosofii. Vydal řadu knih o Platónovi, Aristotelovi, Thúkydidovi a o Xenofónovu pojetí Sókrata. Poslední dílo, rozbor Platónových \"Zákonů\", vyšlo posmrtně roku 1975.\n\nPodle H. Meiera je hlavním Straussovým tématem vztah filosofie a teologie, konflikt mezi svobodným hledáním pravdy bez autorit a poslušným přijetím Božího zjevení. Filosofie si musí uvědomovat, že má značný a spíše rozkladný vliv na náboženství, z něhož velká část lidí čerpá životní orientaci, a zároveň velikou odpovědnost za život společnosti. Proto musí být politickou filosofií, přísně se držet sókratovského kritického postoje, nechtít vládnout ani zrušit nebo ovládnout náboženství, bez něhož se lidská společnost neobejde. Osvícenský pokus nahradit náboženství ve skutečnosti tento problém jen obešel a vytvořil novou „jeskyni moderny“, která nedovede dát dobrou radu ani politice ani lidskému životu.\n\nStrauss vytýká moderní filosofii, že se vyhnula otázkám míru a dobrého života ve společnosti a že – cestou positivismu, historismu a relativismu – dospěla k „ušlechtilému nihilismu“ bez hodnot, například u Maxe Webera a Martina Heideggera. Vyhýbá se tak své povinnosti myslet společnost lidí, kteří zdaleka netouží jen po svobodě, nýbrž potřebují vedení a řád. Proto se Strauss na konci života vrátil k antické filosofii a zejména k myšlence přirozeného práva, z něhož moderní liberalismus u Th. Hobbese vyrůstá.\n\nStrauss se tak stal jedním z myslitelů amerického neokonzervativismu a řada současných amerických politiků se k němu hlásí. Přesto ho nelze prostě ztotožnit s konzervativní politikou USA: Strauss sám se vehementně bránil představě, že by se jeho filosofie mohla stát návodem k praktické politice, a zřejmě tedy jen dokládá nebezpečnost filosofického povolání.\n\n\n\n\n"}
{"id": "305268", "url": "https://cs.wikipedia.org/wiki?curid=305268", "title": "Bystrá Sosna", "text": "Bystrá Sosna\n\nSosna nebo Bystrá Sosna ( nebo ) je řeka v Orelské a Lipecké oblasti v Rusku. Je dlouhá 296 km. Povodí má rozlohu 17 400 km².\n\nTeče v široké dolině. Ústí zprava do Donu.\n\nZdrojem vody jsou především sněhové srážky. Průměrný roční průtok vody ve vzdálenosti 37 km od ústí činí 74 m³/s. Zamrzá v listopadu až v prosinci a někdy až v lednu a rozmrzá na konci března až v dubnu.\n\nNa řece leží města Livny a Jelec.\n"}
{"id": "305275", "url": "https://cs.wikipedia.org/wiki?curid=305275", "title": "Kyselina křemičitá", "text": "Kyselina křemičitá\n\nV současné době známe velmi mnoho různých křemičitanů, ale příslušné kyseliny k nim nejsou většinou známé. Pouze dvě tyto kyseliny byly experimentálně zjištěny – kyselina křemičitá, nazývaná též metakřemičitá, a kyselina ortokřemičitá. Jako kyselina křemičitá se označuje skupina sloučenin o obecném složení [SiO(OH)].\n\nVzorec této kyseliny je HSiO. Její molární hmotnost je 78,1 g/mol. Tato kyselina existuje pouze experimentálně, protože rychle odštěpuje vodu, jelikož atom křemíku má malou schopnost na sebe vázat více hydroxylových skupin. Můžeme ji prokázat v produktech hydrolýzy chloridu křemičitého nebo rozkladem křemičitanu sodného kyselinou chlorovodíkovou nebo sírovou. její molekuly se však rychle kondenzují. Má velkou schopnost tvořit koloidní roztoky. Její soli se nazývají křemičitany (metakřemičitany). \n\nJe druhou známou kyselinou křemičitou. Podobně jako kyselina metakřemičitá existuje pouze přechodně. Její vzorec je HSiO. Podle jejího vzorce by se také mohla nazývat kyselina tetrahydrogenkřemičitá. Její molární hmotnost je 96,1 g/mol. Možná je produktem hydrolýzy jejího esteru Si(OCH). Podobně jako kyselina metakřemičitá má velkou schopnost tvořit koloidní roztoky. její soli se nazývají ortokřemičitany.\n\nKřemičitany jsou soli kyselin křemičitých. Velká část křemičitanů má složité složení. Některé křemičitany: zirkon, phenakit, granát, topaz, thortveitit, beryl, enstatit, tremolit, mastek, kaolinit, nephelin. Kaolinit je v čisté podobě kaolin. Mezi křemičitany patří také sklo a cement. Některé křemičitany jsou součástí půd. Samotná kyselina křemičitá (v podstatě v různém stupni hydrátovaný oxid křemičitý) tvoří dva minerály: opál a pazourek, oba jsou amorfní.\n\n"}
{"id": "305279", "url": "https://cs.wikipedia.org/wiki?curid=305279", "title": "Postoj", "text": "Postoj\n\nPostoj je názor nebo připravenost k činu ve vztahu s určitým problémem nebo volbou. Postoje jsou důležitou složkou komunikace. Kromě toho, že je zaměřen na problém či volbu, zahrnuje v sobě i určitou míru intenzity, která je tvořena činiteli:\n\nSamotný postoj má sklon reagovat na předměty, osoby, situace a na sebe sama. Postoje jsou součástí osobnosti, souvisí s chápáním, myšlením a cítěním. Postoje jsou hodnotící, indikují pocity ve vztahu k určité záležitosti. Postoje většinou vycházejí z hodnotové soustavy člověka.\n\nHlavní funkce postojů je připravenost k jednání (není třeba se vždy znovu promýšlet, zda vynést smetí do tříděného smetí, pokud člověk má pozitivní postoj k třídění, pak již automaticky odpad třídí bez opětovného přemýšlení). Hlavní důvod, proč jsou intenzivně zkoumány postoje v marketingu a aplikovaných sociálních vědách je ten, že podle nich lze ve velké části případů předvídat lidské chování.\n\nVědomosti, dovednosti a postoje lidé získávají v průběhu života a to vzděláváním a sociálními vlivy jako např. sociální kontakty, zvyšování skupinové soudržnosti.\n\nVšechny postoje jsou relativně trvalé. Obsahují v sobě složku:\n\nPostoje lze měřit a to kvantitativně, tak že se utvoří škály, analyzuje se obsah podle vztahu k hierarchii hodnot, použije se sémantický diferenciál, sociometrie nebo Bogardova škálu sociální vzdálenosti.\n\nPostoje jsou dále děleny dle různých kritérií:\n\nChováme se předvídatelně a rozumně, bereme v úvahu informace, které jsou nám dostupné a důsledky našeho jednání. Výsledky vyjadřujeme když hovoříme o svých úmyslech, ale někdy už ne, máme-li popsat naše postoje. Úmysly se formulují na základě dvou zdrojů, kterými jsou postoje člověka a jeho vnímání sociálních faktů. Abychom jednali ve shodě se svými vyjádřenými postoji, tyto dva faktory se musí spojit.\n\nK tomu, abychom změnili postoj, se nás obvykle někdo snaží přesvědčit - tzn. poskytuje nám informace, které mají k této změně dopomoci. Toto přesvědčování může být verbální nebo implicitní (tento druhý způsob je využíván hlavně v reklamě - je všude kolem nás, takže si ani neuvědomujeme, že jsme neustále k něčemu přesvědčováni).\n\nPro rozhodnutí změnit postoj je důležitá kredibilita zdroje - tzn. jak je osoba (nebo časopis, kniha…), která informace poskytuje, důvěryhodná, zda je to expert v oblasti, o níž hovoří, a také to, jak publiku připadá atraktivní. Po čase ale člověk zapomene, odkud daná informace pochází, a bude ji považovat za důvěryhodnou, i když ve skutečnosti tomu tak třeba není.\nTo, jaké informace budeme někomu sdělovat, záleží hlavně na tom, komu jsou určeny. Je možné si vybrat ze dvou cest: z centrální a periferní. Centrální cesta zpracovává fakta - je tedy náročnější, protože přesvědčovaný člověk si dané informace a argumenty musí promyslet, ovšem pokud už postoj změní, tato změna je dlouhodobá. Naopak periferní cesta jde přes emoce - je tedy mnohem jednodušší, lidé takto informace zpracovávají častěji, ale pokud svůj postoj změní, obvykle je tato změna pouze krátkodobého charakteru.\nZde záleží na složitosti informace - pokud je jednoduchá, k jejímu pochopení postačí audio nebo video, ale pokud je složitější, nejlepší je psaná forma, protože člověk má možnost se k nejasným částem vrátit a znovu se nad nimi zamyslet.\nJe velice důležité znát ty, k nimž se má dané sdělení dostat - na publiku závisí, jakým způsobem jim budeme informace sdělovat: lidé vzdělaní budou k přesvědčení vyžadovat fakta a ideálně oboustrannou argumentaci (tzn. uvést argumenty pro i proti) - půjdou tedy centrální cestou, naopak lidé nevzdělaní se spíše nechají přesvědčit něčím, co bude útočit na jejich city. To, zda sdělení publikum vůbec zaznamená a bude ho sledovat, potom závisí na tom, jak moc se ho dané téma týká.\n\nZměnit postoj znamená změnit naše chování a je to i naopak, jestliže se naše chování změní, změní se i naše postoje.\n\n"}
{"id": "305282", "url": "https://cs.wikipedia.org/wiki?curid=305282", "title": "Český svaz bojovníků za svobodu", "text": "Český svaz bojovníků za svobodu\n\nČeský svaz bojovníků za svobodu (ČSBS) je kontroverzní český spolek, sdružující účastníky národního odboje za osvobození ve druhé světové válce a jejich pozůstalé. Členy spolku mohou být i další občané, kteří souhlasí s jeho posláním a stanovami. Jeho předsedou je od roku 2011 Jaroslav Vodička, který byl členem Komunistické strany Československa a spolupracovníkem Veřejné bezpečnosti s krycím jménem „JOSEF“ vedeným oddělením hospodářské kriminality v Lounech.\n\nVzhledem ke kontroverzím kolem svazu ho v současné době bojkotují některé významné české instituce, například Senát Parlamentu České republiky nebo Magistrát hlavního města Prahy. Ministerstvo obrany zvažuje ukončení spolupráce se svazem.\n\nOrganizace vznikla v roce 1990 přejmenováním Českého svazu protifašistických bojovníků, původně organizovaného v rámci federálního Československého svazu protifašistických bojovníků, jehož je historickým a právním nástupcem. V průběhu devadesátých let byly postupně změněny stanovy tak, že členem nemohou být nejen příslušníci bývalých fašistických organizací, ale ani bývalí členové StB.\n\nSvaz sdružuje nejen fyzické osoby (především účastníky druhého odboje a jejich pozůstalé), ale také právnické osoby (kolektivní členy), které zastávající postoje blízké ČSBS idejím. Nejvyšším výkonným orgánem Svazu je předsednictvo ústředního výboru, pod kterým pracují okresní a místní organizace. Předsedou ČSBS je od roku 2011 Jaroslav Vodička, od roku 2013 působí ve funkci prvního místopředsedy plk. Ing. Emil Kulfánek a od roku 2016 ve funkci místopředsedy Ústředního výboru ČSBS Mgr. Milan Andres. Valné shromáždění se koná jednou za dva roky formou sjezdu. Dne 21. června 2016 se konal X. sjezd ČSBS. K 31. prosinci 2006 měl dle údajů organizace 10 489 členů, o 10 let později jich však měl méně než polovinu.\n\nV rámci svazu působí pět autonomních sdružení:\n\nČlenem ČSBS jsou i spolupracují spolky:\n\n\nVzhledem k tomu, že se předchůdce Svazu v očích odpůrců komunistického režimu zdiskreditoval svojí prokomunistickou a prosocialistickou orientací před rokem 1989 a spornou personální politikou, někteří příslušníci protinacistického odboje odmítali či odmítají mít se Svazem cokoliv společného. Za komunistického režimu v 50. a 60. letech šlo především o vylučování některých účastníků protinacistického odboje s antikomunistickými postoji (například Josef Beran) a udělování vysokých funkcionářských postů válečným zločincům (např. Karol Pazúr). Podle kritiků ČSBS je organizace stále silně svázána s komunistickou ideologií a politickým extremismem.\n\nV roce 2009 tehdejší předsedkyně Anděla Dvořáková na výročním aktu k 28. říjnu u příležitosti vzniku státu v televizním přenosu z Pantheonu Národního muzea v Praze, před Španielovou sochou T. G. Masaryka kritizovala současné poměry s přihlédnutím k historii protifašistického a protinacistického odboje za druhé světové války.\n\nV roce 2015 byla do čela lidické buňky Svazu zvolena Jana Bobošíková, která se roku 2008 zúčastnila prezidentských voleb za KSČ. V reakci na to opustily Svaz poslední tři žijící lidické ženy, Jaroslava Skleničková, Miloslava Kalibová a Milada Cábová. Svůj odchod zdůvodnily obavami o politizaci instituce ze strany Bobošíkové a nesouhlasem s jejími xenofobními výroky. Bobošíková navrhla odvolat zdiskreditované vedení ČSBS a \"očistu\" chce provést tak, že do funkce předsedkyně nominovala bývalou poslankyní za KSČM Jitkou Gruntovou.\n\nV dalších měsících do Svazu vstoupila řada dalších známých osobností, například Jiří Ovčáček naopak někteří z posledních žijících účastníků protinacistického odboje ze Svazu vystoupili. Medializovaným se stalo vystoupení veterána od Tobruku a bývalého místopředsedy Svazu Pavla Vranského, který jej zdůvodnil nesouhlasem s vedením Svazu.\n\nPodle poslance ODS Jakuba Jandy je problematický především předseda Vodička – agent komunistické veřejné bezpečnosti s krycím jménem Josef a normalizační člen KSČ, místopředseda Andres – nadporučík vojenské kontrarozvědky, která byla přímou součástí StB, členové vedení, jako je pan Minář, který je napojen na spolky nekriticky obdivující Stalina. Tito bývalí exponenti režimu, vesměs udavači a fízlové, si Svaz znárodnili, vyhnali z něj názorové oponenty a za přítomnosti podivných lidí si připíjejí šampaňským na ruské ambasádě nebo na ústředí KSČM.\n\nDalším problematickým členem Svazu je ing. František Radkovič ml., který vybudoval svoji kariéru na jménu svého otce a jeho odbojové činnosti za II. světové války. Na veřejnosti se velmi rád předvádí v uniformě majora letectva s odznakem pro dipl. důstojníky generálního štábu ČS válečné školy v Praze“ z let 1924-1937. Jako předseda místní organizace v Jablonci a člen ÚV ČSBS velmi úzce spolupracuje s regionálními organizacemi KSČM a Klubem českého pohraničí. Roku 2019 byl odsouzen k podmíněnému trestu odnětí svobody za několikaleté pronásledování, pomluvy a udávání středoškolského učitele dějepisu mgr. Libora Behúla. Behúl nejprve uváděl na pravou míru jeho zkreslování faktů na přednášce pro studenty a nakonec studenty z přednášky odvedl.\n\nV reakci na ocenění komunistického poslance a někdejšího člena Pohotovostního pluku VB Zdeňka Ondráčka svaz opustila další vlna členů, například kardinál Dominik Duka.\n\nPředseda Svazu Jaroslav Vodička byl v roce 2016 během evropské migrační krize kritizován za své protiuprchlické výroky pronesené v projevu v rámci terezínské tryzny. Organizace ROMEA označila tento projev za xenofobní, projev byl kritizován i ze strany Židovské obce v Praze a Federace židovských obcí. V srpnu toho roku pak zpravodajský server Echo24 publikoval informace o Vodičkově vstupu do KSČ v osmdesátých letech, poté co byl v roce 1970 z KSČ vyloučen, a o jeho spolupráci s Veřejnou bezpečností v roli agenta na oddělení hospodářské kriminality v Lounech.\n\nOrganizace „Národní odboj v severovýchodních Čechách” uveřejnila na svém webu informace o 1. místopředsedovi ÚV ČSBS plk. Ing. Emilu Kulfánkovi, který působil v letech 2004–2006 na oddělení Ministerstva obrany České republiky, jež vydávalo na základě zákona č. 255/1946 Sb., o účasti v národním boji za osvobození v době od 15. 3. 1939 do 5. 5. 1945 osvědčení o účasti a vydávalo také na podkladě zákona č. 357/2005 Sb., o účasti v Českém národním povstání v době od 30. 4. 1945 do 12. 5. 1945 příslušná potvrzení. Kulfánek spolupracoval již od roku 2000 s ČSBS a v roce 2005 do Svazu vstoupil. V roce 2007 nastoupil jako vedoucí ústřední evidence do kanceláře ÚV ČSBS a pracoval jako vedoucí Památníku Pečkárna. Z jednatele základní organizace ČSBS se vypracoval na tajemníka okresního výboru ČSBS, předsedu OV ČSBS v Praze, člena ÚV a předsednictva ÚV ČSBS a nakonec v roce 2013 až na 1. místopředsedou Ústředního výboru ČSBS. Organizace Národního odboje v severovýchodních Čechách poukazovala na kontroverzní působení a zejména zdlouhavé vyřizování takových osvědčení v případě členů odboje Obrany národa v době, kdy na tomto oddělení MO ČR působil Emil Kulfánek.\n\nV roce 2016 ČSBS mnoho členů opustilo, mimo jiné pro nesouhlas s účastí lidí, kteří dříve byli napojení na Státní bezpečnost a Veřejnou bezpečnost, ve vedení spolku, kvůli neprůhlednému hospodaření či vylučování kritiků a rušení místních organizací ze strany vedení. ČSBS udělil v říjnu 2018 pamětní medaili komunistickému poslanci Zdeňkovi Ondráčkovi, který kvůli masovým demonstracím odstoupil z pozice předsedy sněmovní komise pro kontrolu činnosti Generální inspekce bezpečnostních sborů.\n\nSpolupráci s Jaroslavem Vodičkou již v únoru 2019 ukončil Památník Terezín. a nebude v roce 2019 pozván ani na pietní akt v Lidicích a do obce Ležáky.\n\nVzpomínkové setkání na počest odbojáře Václava Morávka uspořádal Senát Parlamentu České republiky, zástupci Ministerstva obrany, hlavního města a Prahy 6 o hodinu dříve, než měl za ČSBS vystoupit Jaroslav Vodička.\n\nČSBS zneužil i pietní akt k 80. výročí okupace Československa nacistickým Německem v Domě armády, kde kromě Vodičky vystoupili šéf KSČM Vojtěch Filip, Václav Klaus mladší, lídr kandidátky SPD pro evropské volby Ivan David nebo senátor Jaroslav Doubrava (Severočeši). Klaus v projevu přirovnal plán prezidenta Emmanuela Macrona na reformu Evropské unie k antisemitské knize Mein Kampf nacistického vůdce Adolfa Hitlera. ČSBS původně chtěl akci uspořádat na Staroměstské radnici, pražský magistrát ale odmítl prostory poskytnout. Ministerstvo obrany se od akce následně distancovalo a zvažuje, že spolupráci s Vodičkovým svazem bojovníků ukončí. Senátor Pavel Fischer vyzval ministra Metnara, aby do budoucna podobným akcím zabránil. Podle Jiřího Padevěta byla tato akce přehlídkou toho nejhoršího, co může současný veřejný prostor nabídnout. Část samospráv v reakci na opakované kontroverze uvedla, že nechce svaz dál dotovat.\nČeský svaz bojovníků za svobodu - Beskydsko organizuje všechny akce pro putinovské motorkáře v Česku, s podporou komunistické strany, proruského \"Spolku Vojáků v záloze\", otevřeně nepřátelského k EU a NATO i vůči České republice, nebo Národní domobrany, kterou ministerstvo vnitra eviduje ve zprávách o extremismu.\n\nKontrola Ministerstva financí odhalila, že Svaz neoprávněně využíval část dotací ze státního rozpočtu za roky 2016 – 2018. Svazu se nepodařilo věrohodně doložit některé výdaje spojené s provozem spolku či organizování akcí. Kritizován byl také způsob placení práce přes dohody o provedení práce, kdy kontrakt s limitem 300 hodin ročně byl překračován a peníze za práci navíc byly vypláceny formou odměn. Svaz tím podle ministerstva obcházel zákoník práce. Neprůhledně bylo financováno také periodikum Národní Osvobození, kdy nebylo doloženo množství předplatitelů a část nákladu byla opakovaně likvidována. Celkové neprokázané výdaje placené ze státních dotací byly vyčísleny na 331 tisíc korun, proplácení překročeného zákonného rozsahu práce z dohod o provedení práce na 116 tisíc korun a nehospodárnost při vydávání periodika Národní Osvobození na 351 tisíc korun. Celková výše podezření na porušení rozpočtové kázně byla vyčíslena na 900 000 korun, tedy 4,7 % z celkového objemu poskytnutých dotací. Závěry kontroly předalo ministerstvo Finanční správě.\n\n\n"}
{"id": "305284", "url": "https://cs.wikipedia.org/wiki?curid=305284", "title": "John Jacob Abel", "text": "John Jacob Abel\n\nJohn Jacob Abel (19. květen 1857, Cleveland, Ohio, USA – 26. květen 1938 Baltimore, Maryland, USA) byl americký biochemik a farmakolog.\n\nAbel se proslavil především svým výzkumem hormonů produkovaných nadledvinami. Zařadil se tak společně s N. Cybulskim a J. Takaminem k prvním vědcům, kterým se roku 1897 podařilo izolovat adrenalin. Roku 1926 se mu též podařilo vykrystalizovat hormon inzulin. Dále se zabýval hledáním hormonu jejž vytváří hypofýza, nicméně tohoto cíle se mu nepodařilo dosáhnout. Teprve později se ukázalo, že v hypofýze dochází k vytváření celé řady různých hormonů.\n\nJohn Jacob Abel patří také k zakladatelům odborných vědeckých časopisů Journal of Biological Chemistry (1905) a Journal of Pharmacology and Experimental Therapeutics (1909).\n"}
{"id": "305289", "url": "https://cs.wikipedia.org/wiki?curid=305289", "title": "Hippolytos", "text": "Hippolytos\n\nHippolytos ( ) je v řecké mytologii syn Athénského krále Thésea a jeho první manželky Amazonky Antiopy.\n\nKdyž Théseus zbavil Krétu i Athény nebezpečí od obludy Mínotaura a vracel se zpět do Athén, neoženil se s Ariadnou, dcerou krétského krále Mínóa. Místo toho putoval po vzdálených zemích a oženil se s Antiopou, vůdkyní Amazonek. Ta mu porodila syna Hippolyta, ale pak zemřela v boji.\n\nHippolytos vyrostl v krásného mladíka, měl velkou vášeň pro lov a uctíval bohyni Artemis. Ženám se však vyhýbal a když nepodlehl ani bohyni lásky Afrodítě, ta se urazila a způsobila, že se do něj zamilovala otcova druhá manželka Faidra, sestra krétské Ariadny. Hippolytos by se však zrady na svém otci nedopustil a Faidřinu lásku odmítl. Ta si roztrhla šaty a volala o pomoc, že ji chtějí znásilnit. Oběsila se na trámu dveří, avšak zůstal její vzkaz, v němž obvinila Hippolyta ze zločinu.\n\nKrál Théseus uvěřil Faidře a požádal boha moří Poseidóna, svého otce, aby Hippolyta zahubil, aby na něj poslal divoké zvíře. A to se stalo. Když Hippolytos prchal z Athén, Poseidón proti němu vypustil mořského býka, koně se splašili, otěže se zachytily za strom, vůz se roztříštil a zdivočelé spřežení Hippolyta usmýkalo k smrti.\n\nV té chvíli se prý objevila bohyně Artemis, prohlásila Hippolyta za nevinného a Faidřino obvinění za vylhané. Prohlásila Hippolyta héroem, čímž začalo jeho uctívání v Troizeně.\n\nJiné verze dokonce uvádějí, že když duše Hippolytova sestoupila do Tartaru, bohyně Artemis požádala Asklépia, aby jeho tělo oživil. Ten se opravdu dotkl mrtvé hrudi kouzelnou květinou a po vyřčení zaklínadla se jeho hlava pozvedla. To však tak rozlítilo boha podsvětí Háda a sudičky, že na Hádovo přání Zeus zabil Asklépia bleskem.\n\nJiným nositelem tohoto jména byl jeden z Gigantů, kteří se vzbouřili proti olympským bohům. Tohoto Hippolyta prý zabil Hermés a dopomohla mu k tomu Hádova čapka, která ho učinila neviditelným.\n\n\n\n"}
{"id": "305295", "url": "https://cs.wikipedia.org/wiki?curid=305295", "title": "Similaun", "text": "Similaun\n\nSimilaun () je pátý nejvyšší vrchol Ötztalských Alp. Leží v hřebenu Schnalskamm v Tyrolsku přesně na hranicích Rakouska a Itálie tak trochu zapomenut ve stínu nedaleké a mnohem navštěvovanější Wildspitze.\nVrchol se domimantně zvedá nad okolo ležícími ledovci: na severovýchodě Marzellferner, na severozápadě Niederjochferner a na jihu Grafferner. Na jihozápadě vrchol prudce padá do suťoviska nazvaného Similaungrube.\n\nPrvovýstup na vrchol Similaunu podnikli v roce 1834 Theodor Kaserer a Josef Raffeiner.\nKousek od chaty Similaunhütte, která je výchozím bodem pro výstup na Similaun, se nachází kousek pod sedlem Hauslabjoch v sedle Tisenjoch ve výšce 3210 m n. m. místo, kde byla v roce 1991 nalezena v ledu mumie člověka z doby měděné pojmenovaná Ötzi.\n\nObě výstupové varianty jsou pravými vysokohorskými cestami se všemi nástrahami, co vysokohorská turistika obnáší: přechod ledovce, exponovaný skalní terén, velké převýšení. Proto jsou základními předpoklady pro výstup jistá chůze, odolnost závratím, zkušenosti s pohybem po ledovci a záchrana z ledovcových trhlin, příslušné vybavení a samozřejmě dobrá fyzická kondice.\n\nKompass WK 43 (Ötztalské Alpy) – 1:50000\n\nVýstup na Similaun – česky\n"}
{"id": "305297", "url": "https://cs.wikipedia.org/wiki?curid=305297", "title": "Bateia", "text": "Bateia\n\nBateia (latinsky \"Batea\") je v řecké mytologii dcera prvního trójského krále Teukra.\n\nBateia se provdala za Dardana, který byl synem nejvyššího boha Dia a Élektry. Dardanos se stal zakladatelem národa Dardanů, založil město a zemi, které se nazývaly jeho jménem. Z jejich rodu vzešli všichni vládcové Tróje, původně nazývané \"Ílios\" či \"Ílium\". Z nich byl posledním vládcem Priamos, který byl svědkem dobytí a zničení města řeckými vojsky.\n\nAineiás odvedl Dardany a trojské utečence daleko na západ. Usadili se v Itálii, tam založili nové město, předchůdce Říma.\n\n"}
{"id": "305298", "url": "https://cs.wikipedia.org/wiki?curid=305298", "title": "Treskavica", "text": "Treskavica\n\nTreskavica je horský masiv v centrální části Bosny a Hercegoviny, poblíž Sarajeva. Většina masivu se nachází na území dnešní Republiky srbské, jihovýchodním směrem od metropole, malou částí zasahuje planina na území FBiH.\n\nSe svojí výškou 2088 metrů je Treskavica nejvyšším bodem v okolí města, je jen 300 metrů nižší než nejvyšší hora v zemi, Maglić. Při slunečném počasí je z Treskavice vidno i do Černé Hory a k Jaderskému moři.\n\nProblémem pro rozvoj turistiky je minová situace v pohoří. Během války v Bosně probíhaly v pohoří prudké boje a prakticky celé pohoří je plné objevených, ale i neobjevených minových polí.\n"}
{"id": "305300", "url": "https://cs.wikipedia.org/wiki?curid=305300", "title": "Drážní vozidlo s naklápěcí skříní", "text": "Drážní vozidlo s naklápěcí skříní\n\nDrážní vozidlo s naklápěcí skříní je kolejové vozidlo vybavené mechanismem, který umožňuje skříň vozidla lehce naklonit. Tímto náklonem se zčásti kompenzuje působení odstředivé síly na objekty uvnitř vlaku při průjezdu obloukem.\n\nTímto způsobem lze dosáhnout mírného zvýšení průměrné rychlosti vlaků v trasách, kde by výstavba vysokorychlostní tratě a zakoupení vysokorychlostních vlaků bylo neefektivní nebo nerealizovatelné, například z důvodů terénních poměrů nebo nižšího vytížení tratě. Vlaky s naklápěním se však používají jak na klasických železničních tratích, tak na vysokorychlostních.\n\nExistují 2 naklápěcí systémy:\n\n"}
{"id": "305303", "url": "https://cs.wikipedia.org/wiki?curid=305303", "title": "Sonátová forma", "text": "Sonátová forma\n\nSonátová forma je hudební forma využívaná v dílech klasické hudby. Jedná se o nejvíce rozšířenou formu, kterou mívají typicky první věty různých děl z oblasti komorní i orchestrální hudby – sonát, smyčcový kvartet, předehra, koncertů, symfonií a jiných. Často je využívána také v závěrečných větách sonát, smyčcových kvartet a koncertů.\n\nAčkoliv již v období baroka existovaly skladby označované jako sonáty, sonátová forma jako taková neexistovala. Počátky tradiční sonátové formy (tak jak ji známe dnes) sahají až do období raného klasicismu, kde se o její vývoj zasloužili hlavně Jan Václav Stamic, Carl Philipp Emanuel Bach a další skladatelé. O ustálení její formy se významným způsobem zasloužil Joseph Haydn. V době Haydna, Mozarta a Beethovena už měla sonátová forma pevně danou strukturu. Sonátová forma se stala základní hudební formou, využívanou v době celého romantismu i 20. století. Postupně však docházelo k modifikacím různého rozsahu.\n\nSonátová forma může začínat buď přímo expozicí nebo jí předchází úvod. Úvod má úlohu uvést posluchače do atmosféry vlastní skladby. Podle rozsahu a tematické samostatnosti rozlišujeme 2 typy úvodu:\n\nZákladní struktura sonátové formy sestává z expozice, provedení a reprízy.\n\nV expozici skladatel uvede hlavní tematický materiál věty. Ten tvoří jednotlivá témata.\n\nJe psáno vždy v základní tónině (ta je obvykle uváděna i v názvu díla).\n\nBývá psáno v dominantní tónině. Když je základní tónina durová, dominantní je také durová ale o kvintu výše (příklad: základní tónina je C-dur, dominantní G-dur). Pokud je základní tónina mollová, ve vedlejší větě se využívá paralelní durová tónina (například základní tónina c-moll a ve vedlejším tématu Es-dur). Nálada druhého tématu je vždy odlišná od hlavního tématu, aby bylo dosaženo kontrastu. Vedlejší téma je většinou lyričtější a jemnější.\n\nVe stejné tónině jako vedlejší, vyvažuje předcházející témata a uzavírá expozici. Nemusí být vždy uvedena resp. nemusí být uvedena vůbec.\n\nJestliže expozice uvádí hlavní hudební materiál, úlohou provedení je tento materiál zpracovat, rozvést tato témata. Tato část sonátové formy v průběhu svého vývoje postupně nabyla větší důležitost – od náznakovitého provedení v počátečním vývojovém stádiu přes rozvinutý tvar, kdy byla rovnocenná s krajními částmi až do takové formy, kdy se stala těžištěm celé sonátové formy (hlavně v novější hudbě).\n\nProvedení je částí sonátové formy, pro kterou platí nejméně omezení, skladatel v ní může použít různé způsoby práce s námětem a tématem skladby. Také tonální plán provedení je volný. Zpravidla se však vynechávají tóniny, které byly použity v expozici (především hlavní tónina). Formální rozvrh a rozsah provedení závisí na možnosti zpracování jednotlivých témat a celkovém rozsahu sonátové formy, jakož i na tom, jakou důležitost zastává provedení v sonátové formě.\n\nVe většině sonát však nacházíme tři typické úseky, na které je rozčleněno provedení:\n\n\nRepríza je poslední část sonátové formy, která má za úkol zopakovat tematický materiál expozice. Svým charakterem vyvažuje dynamický průběh rozvedení a z formálního hlediska uspokojivě uzavírá celou část v základní tónině.\n\nObvykle je psáno ve stejné tónině jako v expozici.\n\nV podobné formě jako v expozici, ale tentokrát v základní tónině. Vzácně může být psána v molové tónině se stejným základním tónem (například téma v expozici je C-dur a téma v repríze c-moll).\nK této základní podobě sonátové formy se někdy přidává introdukce na úvod a coda na úplný závěr skladby.\n\nS uvedenými atributy sonátové formy se setkáváme hlavně v období klasicismu a raného romantismu. Postupně došlo k vícero inovacím. V pozdějších skladbách se skladatelé nespokojili jen s expozicí dvou nebo tří témat, ale v této části uplatnili vícero provázaných hudebních nápadů. Podobně je v pozdějších sonátách repríza jen volnou parafrází expozice a témata zde často přecházejí do dalšího meno kratšího provedení.\n"}
{"id": "305304", "url": "https://cs.wikipedia.org/wiki?curid=305304", "title": "Politická filosofie", "text": "Politická filosofie\n\nPolitická filosofie je soustavné filosofické studium základních otázek uspořádání lidských společností, moci, vlády a státu. Zabývá se také problémy svobody, legitimity, spravedlnosti, občanství a vůbec podmínkami dobrého uspořádání polis čili obce.\n\nPojem politické filosofie je sice nedávného data, její témata však patřila do filosofie od jejího vzniku. Řečtí, latinští, ale také čínští a indičtí myslitelé starověku uvažovali o podmínkách dobrého života ve velkých společenstvích, o autoritě a legitimitě vlády, o nezbytných omezeních jednotlivců v nich.\n\nPolitická filosofie je součástí praktické filosofie a stýká se zejména s politologií a s filosofií práva.\n\nČínská politická filosofie má své kořeny už v období Jara a Podzimu, zvláště je spojeno s Konfuciem (6. století př. Kr.). Politická filosofie v Číně vznikla jako odpověď na společenské a politické rozdrobení země v období Jara a Podzimu a Období válčících států. Hlavní společensko-politické směry v tomto období čerpaly z filosofií konfucianismu, legismu, mohismu, agrarismu a taoismu. Filosofové jako Konfucius, Mencius a Mocius se ve svých politických filosofiích pokoušeli o to najít společnou řeč. Konfucionismus obhajoval hierarchickou, meritokratickou vládu založenou na empatii, loajalitě a mezilidských vztazích. Legismus se stavěl za striktně autoritářskou vládu založenou na drakónských trestech a zákonech. Mohismus podporoval společnou, decentralizovanou, \"liberální\" vládu založenou na filosofii asketismu (V Číně má tradici v podobě mnišských společenství). Agraristé propagovali rolnický \"komunismus\" a egalitářství. Příznivci taoismu byli jednimi z prvních zastánců proto-anarchismu.\n\nLegismus byl dominantní politickou filosofií v období Dynastie Čching, v období Dynastie Chan byl však vytlačen státním konfucionismem, který se v Číně držel na nejzastávanějších filosofiích až do příchodu komunismu.\n\nCelá západní politická (od polis) filosofie pramení z filosofie Antického Řecka, kde první filosoficko-politické debaty vedl již Platón. Antická polis stála u zrodu základních politických směrů v Aristotelově klasifikaci: timokracii, tyranii, demokracii a oligarchii. Jedna z prvních knih o politice, která formovala i novověké státy byla Platónova \"Ústava\", která inspirovala i Aristotela k jeho \"Politice\" a \"Etice Nikomachově.\" Do římského politického myšlení pak pronikla především filosofie stoicismu.\n\nHierarchizace společnosti na kasty umožnila indické společnosti vyvíjet svou politiku již dlouho před vznikem prvních států. Ve starověké Indii pak společenská situace vyústila do jasně vymezené hranice mezi náboženskou a světskou správou. Správa státu byla rozdělena na vládu, administraci, obranu, zákon a pořádek. \"Mantraga\" byla hlavním vládnoucím orgánem, sestávající z krále, předsedy vlády, vůdce armády a velekněze. Předseda vlády stál v čele skupiny ministrů společně s vrchním soudcem (Maha Amatya).\n\nPravidla, která v indické společnosti postupně vznikala byla silně ovlivněna védami. Jeden z předních myslitelů starověké indie byl Čánakja, který žil ve 4.st. př. Kr. Jeho \"Arthašástra\" kromě vojenské strategie udílela také vládci rady jak vést ekonomicky stabilní stát a jak dohlížet na trestné konání.\n\nZákladem středověké politické filosofie byla kombinace Aristotelova a Augustinova učení: Scholastika, která stavěla na harmonii rozumové a zjevené pravdy. Asi nejvlivnějším filosofem v této sféře byl Tomáš Akvinský, který značně pomohl znovuobjevení Aristotelových děl. Scholastika byla nejdůležitější filosofií ještě v renesanci.\n\nTomáš Akvinský své politické názory zachytil v \"Summa Theologiae\", kde říká například, že král tyran není král určený Bohem. Jeho myšlenky do jisté míry následně reflektuje i Magna Charta Libertatum, listina mnohými považována za základní kámen Anglo-Americké politické svobody, která explicitně prosazuje právo vzpoury proti panovníkovi za účelem dosažení spravedlnosti.\n\nMezi běžnými lidmi však byla politika podle mnohých sociologů ve středověku vnímána jako světská (nesvatá) záležitost, do které není radno zabředávat.\n\nBěhem renesance byl pohled na politiku jako na nesvatou službu postupně vlivem humanismu opouštěn a po celé evropě se proto začalo objevovat mnoho filosofů, které nad státem a společností uvažovali.\n\nJedním z nejvlivnějších děl renesance byl Machiavelliho \"Princ (Vladař)\", sepsán mezi lety 1511 a 1512 a posmrtně vydán r. 1532. Vedle \"Discorsi sopra la prima deca di Tito Livio,\" kde Machiavelli rozebírá klasické římské období politické myšlení renesanční Evropy značně ovlivnil. Některé soudobé osobnosti (např. Jean-Jacques Rousseau) vykládali \"Prince\" jako satiru pro rod Medicejů, po té co znovuzískali Florencii a Machiavelliho z ní vyhnali. Přestože Princ byl skutečně sepsán pro Mediceje, Machiavelli podporoval Florentskou republiku a oligarchii Medicejů kritizoval. Ať tak či onak, Machiavelliho dílo vůbec poprvé představuje pragmatický, konsekvencionalistický pohled na politiku. Ani Machiavelli, ani Hobbes nevěřili v Bohem seslané panovníky, namísto toho věřili ve vrozené umění vládnout. Tento pohled nabýval na důležitosti při vzniku autokratických vlád, protože pouze ty podle společenského povědomí mohli udržet pořádek.\n\nBěhem osvícenství mělo největší dopad na politické ideologie objevení tribálních společností mimo Evropu a vypuknutí série občanských válek (Anglická, Americká, Francouzská revoluce). Myslitele jako Thomas Hobbes, John Locke, Montesquieu a Jean-Jacques Rousseau velice poznamenala také Haitská revoluce.\n\nTito myslitelé přišli s novým pohledem na účel státu: V první řadě se ptali, jakým právem lidé tvoří státy, v druhé pak jaká je dokonalá forma státu. S příchodem idey přirozeného řádu se mohly sociální vědy oddělit od církevního učení.\n\nPolitické a ekonomické vztahy byly drasticky posunuty jejich teoriemi, částečně tak podpořily vznik cechů (jako samostatných správních celků), svobodného trhu a protestanství (myšlenkami o národním náboženství). Kritika katolické církve na sebe nedala dlouho čekat a tomuto směru se postavil například François Marie Arouet de Voltaire.\n\nMarxistická kritika kapitalismu byla vedle liberalismu a fašismu jednou z rozhodujících ideologií dvacátého století. Industriální revoluce, urbanizace a rostoucí význam velkých závodů dal vzniknout socialistickému hnutí. V polovině 19. století socialismus s uvedením marxismu nabýval na popularitě, především mezi městskými pracovníky v továrnách.\n\nRadikální změnu v politickém smýšlení přivedla 1. světová válka. Ruská revoluce roku 1917 (a podobné, ačkoli méně úspěšné revoluce v dalších evropských státech) přinesla komunismus. V té době poprvé tvořily vlády sociální demokraté - což souviselo s rozšířením univerzálního volebního práva napříč vyspělými státy, přestože většina kolonií stále zůstávala v rukou evropských velmocí.\n\n\n\n\n"}
{"id": "305305", "url": "https://cs.wikipedia.org/wiki?curid=305305", "title": "Barberiniové", "text": "Barberiniové\n\nBarberiniové (italsky Barberini) byl italský šlechtický rod.\n\nRod pochází z Toskánska, kde rodina patřila k nižší šlechtě a v 11. století se usadila ve Florencii. Největší vliv měl rod v 17. století, kdy se jeden z jeho členů, Maffeo Barberini, stal papežem Urbanem VIII., který praktikoval ve velké míře nepotismus. \n\nRoku 1738 vymřela hlavní větev rodu. Giulio Cesare Colonna, potomek z matčiny strany, převzal znak a jméno a založil tak větev Barberini-Colonna. \nZnak rodu Barberiniů tvoří tři včely. Vlivem stavebních aktivit Urbana VIII. jej lze nalézt na mnoha místech Říma.\n\n\n\nPo členech rodu je pojmenováno:\n\n\n"}
{"id": "305306", "url": "https://cs.wikipedia.org/wiki?curid=305306", "title": "Smyčcový kvartet e moll „Z mého života“", "text": "Smyčcový kvartet e moll „Z mého života“\n\nSmyčcový kvartet No. 1 e moll \"Z mého života\" je romantický smyčcový kvartet, napsaný Bedřichem Smetanou v roce 1876. Smetana ji napsal již jako hluchý, jde o jeho osobní vyznání, které znázorňuje, jak se hudba prolínala jednotlivými etapami jeho života (Smetana sám skladbu vyložil v dopise svému příteli Josefu Srbovi). Skladba byla dokončena 29. prosince 1876. Skladba byla poprvé hrána na soukromé premiéře v roce 1878, při níž hrál violu samotný Antonín Dvořák, první veřejná premiéra se odehrála 29. března 1879.\n\nHluchota Smetanovi soustavně znemožňovala pracovní vytížení.Proto mohl komponovat jen krátce a s přestávkami. Při komponování geniálního kvartetu Z mého života Mistr poznamenává:\n\n„...moje choroba mi nedovoluje nepřetržitě pracovati déle než hodinku: potom musím v práci ustat, jelikož obyčejně tím silné hučení v uších povstane a mne k pokračování práce dělá neschopným...“.\n\nKvartet Z mého života bychom mohli přirovnat s Beethovenovým 16. kvartetem F dur, op. 135, neboť oba obsahují biografické prvky a jakési „účtování se životem“.\n\nPrvní Smetanův Kvartet e moll patří k nejgeniálnějším výtvorům světové komorní hudby.\n\nPrvní věta Allegro vivo appassionato se nás zmocní nebývalou silou. Najdeme zde hlavní hudební myšlenky a příznaky budoucího rozvoje věty. Smetana o ní píše:\n\n\"Volání osudu do boje tohoto života. Náklonnost k umění v mém mládí; náklonnost pro romantiku jak v hudbě, tak i v lásce, v životě vůbec; nevýslovné toužení po něčem, co jsem nemohl vyslovit aneb určitě si představit, a též výstrahu quasi mého hudebního neštěstí; ten dlouho znějící tón ve finále povstal z tohoto počátku; jest to ono osudné pískání nejvyšších tónů v uchu mém, které v roce 1874 mně oznamovalo mou hluchotu. Tuto malou hříčku jsem si dovolil proto, že byla pro mě tak osudná.\" (Poznáváme komorní hudbu, str. 67)\n\nPo nástupu ostrého a tvrdého úvodního akordu a po houslích, které střídají v rychlém sledu dva tóny znázorňující neúprosné plynutí času, přichází v hlase violy „volání osudu“.\n\nPo 13 taktech je hlas violy přerušen drsným akordem všech nástrojů. Napětí věty se zvyšuje. V této zápasivé hudbě jde o zobrazení uměleckého a životního postoje. Mezi obsahovou a formální stránkou pozorujeme stálé napětí. K zachování dramatického účinku Smetana částečně použil formální kánon.\n\nDruhá věta Quasi polka.\n\nSmetana o ní píše: „...Quasi polka uvádí mě ve vzpomínkách do veselého života mého mládí, jak mezi venkovany, tak v salóně ve vyšších kruzích, kde jsem skoro celá mladá léta trávil, jako komponista tanečních kusů mladý svět obsypával a sám co náruživý tanečník byl znám. Též náklonnost k cestování.“\n\nSmetana byl synem české obrozenecké společnosti, vyrůstající v prostředí polek. Z tohoto důvodu ji zařadil do druhé věty kvartetu.\n\nTřetí věta Largo sostenuto\n\nSmetana o ní napsal: „...Upomíná mně blahost první mé lásky k dívce, která později se stala věrnou mou ženou. Boj s nepříznivým osudem, konečné dosáhnutí cíle.“\n\nLargo sostenuto je hudbou plnou něhy a lásky, na nichž ovšem leží stín tesklivého rozechvění. Vzpomínání na milovanou bytost připomíná autorovi její tragický odchod a žal samoty.\n\nČtvrtá věta ' Vivace. Meno presto\"\n\nTato věta je vyvrcholením kvartetu. Myšlenkovým obsahem navazuje na větu první. V první větě nám skladatel vyprávěl o uměleckých touhách a zde se již vyznává zralý umělec.\n\n„Poznání národního uvědomění v našem krásném umění, šťastný úspěch na této cestě, až konečně zahvizdne v uchu mém strašně znějící vysoký tón co výstraha mého krutého osudu, mé nynější hluchoty, která mně navždy uzavřela onu blaženost, slyšeti a kochati se v krásách našeho umění. Podrobení se nezvratnému osudu, který už v první větě co výstraha se ozval, s malinkým paprskem naděje na lepší budoucnost.“\n\nSmetana zahájil tuto větu v optimistickém duchu. Po krásném, smetanovském veselí přichází najednou akord, který nepatří do základní tóniny věty, a po něm nastupuje dlouhá pomlka. Nad tremolem druhých houslí a violy se ozve až fyzicky nepříjemný hvizd vysokého flažoletu. V tom jako by se celá stavba věty rozbila. Přichází děsivý nepokoj. V poměrně několika málo taktech retrospektivně pohlédneme do autorova života a tím v podstatě smírně celý kvartet končí.\n\nKvartet Z mého žïvota má v komorní hudbě obrovský význam, protože obsahově navazuje na odkaz Beethovenův a dále jej rozvíjí. Stává se vlastně nejniternější skladatelovou hudební zpovědí a v tom tkví jeho přínos.\n\n\n\n"}
{"id": "305307", "url": "https://cs.wikipedia.org/wiki?curid=305307", "title": "Marburg", "text": "Marburg\n\nMarburg (česky též \"Marburk\") je město v Hesensku na západě Německa, sídlo okresu Marburg-Biedenkopf a přirozené centrum středního Hesenska. Městem protéká řeka Lahn. Městská práva má od 12. století. Žije zde necelých 80 000 obyvatel.\n\nMěsto získalo pochybnou slávu kvůli inkvizitoru Konrádovi z Marburku, organizátorovi čarodějnických procesů v 1. polovině 13. století a později rovněž tím, že po něm byl pojmenován virus Marburg, jeden z nejnebezpečnějších filovirů. K prvnímu potvrzenému nakažení člověka totiž došlo právě v tomto městě, když se zaměstnanci tamní laboratoře nakazili od opic dovezených z Ugandy.\n\nMarburg je jedním z tradičních německých univerzitních měst: místní Philipps-Universität Marburg byla založena roku 1527 a v současnosti má průměrně 17 500 studentů, kteří tak mají velmi výrazný podíl na obyvatelstvu města. Působilo zde mnoho slavných učenců, např. Giordano Bruno, Michail Lomonosov či Martin Heidegger. Na konci 19. století byla „marburská škola“ jednou z větví novokantovství.\n\n\n\n\n"}
{"id": "305308", "url": "https://cs.wikipedia.org/wiki?curid=305308", "title": "Jaroslav Maria", "text": "Jaroslav Maria\n\nJaroslav Maria, vlastním jménem Jaroslav Mayer (24. února 1870 Rakovník – 3.  listopadu 1942 Auschwitz-Birkenau), byl český právník-advokát, spisovatel, dramatik a esejista.\n\nJaroslav Maria se narodil v rodině rakovnického advokáta JUDr. Karla Mayera, jehož rod pocházel ze Švýcarska a matky Františky, rozené Grimové. Jaroslav studoval postupně na gymnáziu v Benešově, v Hradci Králové a v Praze, maturoval v Praze roku 1888 a zde dál studoval práva, doktorát (JUDr.) složil v roce 1893.\n\nPrvní zkušenosti získal jako advokátní koncipient v Rakovníku u otce v kanceláři, v Hradci Králové a od 1898 byl soudním adjunktem v Litoměřicích; samostatnou praxi si později otevřel v Křivoklátě, následně (1903–1908) v Berouně a v roce 1909 v Táboře, kde žil až do roku 1942. JUDr. Maria psal odborné články do časopisu „Právník“ (1895, 1897) a „Čas“ (1897).\n\nV červnu 1942 – ve dnech stanného práva za heydrichiády – byl Jaroslav Maria v Táboře gestapem zatčen a uvězněn. Důvodem mělo být písemné udání týkající se schvalování atentátu. Po dnech v kobce suterénu služebny gestapa byl 6. července 1942 (tři dny po zrušení osmatřicetidenního stanného práva a zastavení poprav u zdi kasáren v Táboře) jako jeden z jedenácti osob nacisty již připravených k dalším popravám převezen ze služebny gestapa do táborské věznice, 8. července do Prahy, do pankrácké věznice, pak do Terezína odtud v září do koncentračního tábora Osvětim. Zde 3. listopadu 1942 ve věku 72 let zemřel na skvrnitý tyfus.\n\nDne 27. dubna 1896 se v Praze v kostele sv. Jindřicha oženil se Zdenkou Fikarovou (1875–??), dcerou advokáta z Křivoklátu. Byl strýc autora justičních románů Jiřího Mayera.\n\nJaroslav Maria je autorem více než čtyřiceti románů, novel, sbírek povídek a esejů, divadelních her a dalších literárních prací; vyšel z okruhu časopisu \"Moderní revue\"; literárně debutoval v roce 1898 divadelní trilogií \"V předvečer věku\"; po roce 1918 se věnoval hlavně románu, především z prostředí justice (\"Spravedlnost, Panstvo v taláru, Váhy a meč, Peklo\"). Jeho dílo-román \"Werther\" (z roku 1907) byl zfilmován (1926), divadelní hry \"Johanna Radimská\", \"Torquato Tasso\" a \"Má jest pomsta\" uvedlo Národní divadlo v Praze. Je autorem libreta k opeře Otakara Jeremiáše \"Bratři Karamazovi\". O jeho tvorbu se zajímal také Karel Čapek (navštívil jej v Táboře 20. června 1938, druhý den Čapek odjel za básníkem Antonínem Sovou do Pacova).\n\nZákladní námět rozsáhlého díla byl značně ovlivněn naturalismem a dekadencí z přelomu 19. a 20. století; podstatu života viděl v zápas a zničení protivníka, ve střetu postav opačného charakteru nebo pohlaví. Zajímal se o rozvrat a úpadek způsobovaný diktátem sexu nebo rodovou degenerací, nedostatečností kulturních institucí. V poválečném období přešel od dramatu k romanopisectví. Kladl důraz na boj s mocnými tohoto (republikánského) světa, demaskování poměrů ve společnosti a zobrazování (bez falešných ohledů) různých profesních vrstev. Pronášel i příkrá obvinění proti celé soudní praxi a neúmorně pranýřoval příslušníky justice; pro svoji provokativní volbu témat a také vyrovnávání osobních účtů a pro sebevědomé obhajování vlastních názorů se ocitl v mnoha veřejných konfliktech a připravená sazba jeho autobiografie „Já“ byla po autorově uvěznění zničena.\n\n\n\nJaroslav Maria byl dlouholetým přítelem a právním zástupce Zdenky Braunerové.\n\n\n"}
{"id": "305309", "url": "https://cs.wikipedia.org/wiki?curid=305309", "title": "Ota IV. Brunšvický", "text": "Ota IV. Brunšvický\n\nOta IV. Brunšvický (1175/1176 – 19. května 1218, Harzburg) z rodu Welfů, byl od roku 1198 římský protikrál, od roku 1208 král římský a od roku 1209 císař Svaté říše římské, král italský 1208–1215. Podle Uspergské kroniky byl pyšný a hloupý, ale odvážný.\n\nOta se narodil jako třetí syn saského vévody Jindřicha Lva a jeho druhé choti Matyldy, dcery anglického krále Jindřicha II. Vyrůstal na dvoře Richarda I. S Richardem se spřátelil a ten se ho neúspěšně pokusil jmenovat vévodou z Yorku a poté i skotským králem. Roku 1196 Richard Otovi udělil hrabství Poitou a jmenoval ho vévodou akvitánským. Jako Richardův spojenec se zúčastnil války Anglie a Francií.\n\nPo smrti císaře Jindřicha VI. († 1197) byl několika říšskými knížaty v březnu 1198 zvolen římským králem císařův bratr Filip, vévoda švábský. Do dalších událostí však zasáhl papež Inocenc III. a využil císařovy smrti k posílení svého vlivu v říši. Ota byl jako člen rodu Welfů, oddaných spojenců papežů v Itálii a rivalů dosavadní císařské dynastie Hohenštaufů, pro papeže daleko vhodnější kandidát na uprázdněný římský trůn. Za pomoci vlivu Richarda I. nakonec říšská knížata stranící Welfům, zvolila 9. června 1198 protikrálem Otu Brunšvického. 12. července 1198 byl Ota v Cáchách korunován na krále kolínským arcibiskupem Adolfem I. Korunovace se konala s náhradními korunovačními klenoty, protože pravé byly v držení Hohenštaufů a způsobila konflikt mezi říší a Francií, protože Filip Švábský byl spojenec Francie a Ota Brunšvický podporoval Anglii.\nDo mocenského boje Oty a Filipa se zapojil také Přemysl Otakar I. Obratným lavírováním mezi oběma soupeři dosáhl nejprve toho, že od Filipa Švábského vymohl roku 1198 dědičnou královskou hodnost. Po korunovaci však se postupně Otakarova pomoc Filipovi zmenšovala a s posilováním mocenské pozice Oty Brunšvického se Přemysl Otakar I. postupně obracel do řad spojenců Oty.\nPočátkem roku 1201 papež Inocenc III. oznámil, že uznává Otu Brunšvického jako jediného právoplatného krále římského.\nPřemysl Otakar I. roku 1202 otevřeně přešel na Otovu stranu a Ota mu potvrdil královský titul.\nV následujících letech se Otova pozice na římském trůně ztížila, protože po porážce Anglie Francií, přišel Ota o anglickou finanční podporu. V té době přešlo mnoho Otových spojenců, včetně jeho bratra Jindřicha na stranu Filipu Švábského. V bitvě proti Filipovi u Wassenbergu 27. července 1206 byl Ota zraněn a poražen. Poté byl nucen vzdát se svých území v okolí Brunšviku a ztratil dokonce i podporu papeže.\n\nZvrat událostí nastal roku 1208. 21. června 1208 byl Filip Švábský zavražděn Otou VIII. z Wittelsbachu. Tato událost umožnila Otovi mocenskou restauraci. Uzavřel smír s Hohenštaufy a zasnoubil se s Beatrix, dcerou zavražděného protivníka. Ve volbách, konaných 11. listopadu 1208 ve Frankfurtu dostal hlasy všech zúčastněných volitelů. V roce 1209 vykonal římskou jízdu a 4. října 1209 byl v Římě korunován na císaře. Po korunovaci odvolal většinu slibů daných svatému stolci a začal s obnovováním říšské správy v Itálii a pokukoval po sicilském dědictví.\n\nTím se dostal do otevřeného konfliktu s papežem Inocencem III., neboť sicilské království bylo formálně papežským lénem. Papež začal vyjednávat s francouzským králem o získání vojenské podpory. K příchodu francouzské armády nedošlo, ale Filip II. byl tím, kdo papeži připomněl pozapomenutá práva štaufského \"holobrádka z Apulie\", což byl Fridrich, osiřelý syn Jindřicha VI..\n\nKdyž Ota IV. překročil hranice sicilského království a obsadil jižní Itálii, papež na něj, neposlušného, 18. listopadu 1210 uvalil klatbu a vybídl říšskou opozici k nové volbě.\n\nV té době se znovu v říši začínala formovat opozice proti Otovi, podporovaná jak českým králem Přemyslem Otakarem I. tak i francouzským králem Filipem Augustem. Vyvrcholením snahy opozičních sil proti Otovi byl sjezd říšských knížat, který se konal v září 1211 v Norimberku, kde byl Fridrich Sicilský zvolen říšským králem. Ota IV. se pokusil tuto hrozivou situaci vyřešit rychlým návratem z Itálie. Na jaře roku 1212 dorazil do říše a na sněmu v květnu 1212 odejmul Přemyslu Otakarovi I. titul krále a českou zemi udělil v léno Vratislavovi, synovi Přemysla Otakara.\n\nMoc stoupenců Fridricha Sicilského však stále rostla, ačkoliv vojensky zatím proti Otovi nepostupovali. Ota se pokusil o zvrácení nepříznivé situace za pomoci Anglie. 27. července 1214 se utkal v bitvě u Bouvines se spojencem Fridricha Štaufského, francouzským králem Filipem Augustem a utrpěl drtivou porážku, která znamenala jeho definitivní mocenský konec. Po útěku Huga z Boves nesl veškerou tíhu bitvy a mečem.\n\n9. prosince 1212 byl Fridrich korunován v Mohuči.\nOta IV. byl opět nucen vzdát se dědičných území v Brunšvicku. Poslední léta života prožil v marném úsilí o získání přízně bývalých spojenců. Ota Brunšvický zemřel 19. května 1218 na hradě Harzburg.\n\nOta IV. Brunšvický je společně s první ženou Beatrix pohřben v brunšvické katedrále.\n\n\n"}
{"id": "305310", "url": "https://cs.wikipedia.org/wiki?curid=305310", "title": "Jan Lukas", "text": "Jan Lukas\n\nJan Lukas (10. srpna 1915, České Budějovice – 28. srpna 2006, New York) byl český fotograf, který se stal legendou české fotografie. Tematická šíře jeho tvorby sahá od krajinářských fotografií přes reportáže až k portrétu. Patří k zakládající generaci českých fotoreportérů.\n\nFotografovat začal jako dvanáctiletý. Nejstarší pokusy jsou z Prahy roku 1929. V sedmnácti byl přijat do prestižního Českého klubu fotografů amatérů. Spolupracoval s časopisy \"Ahoj na neděli\", \"Eva\" atd. Od roku 1935 do roku 1936 studoval ve Vídni grafickou školu. Ve 30. letech pracoval pro evropské magazíny včetně legendárního \"Lilliputu\". Hodně cestoval po Československu i zahraničí; vznikla řada významných snímků (např. \"Na laně\"). Roku 1936 nastoupil jako kameraman ve filmových ateliérech firmy Baťa ve Zlíně. Nejvýraznějším filmem byla reklama na pneumatiky (\"Silnice zpívá\") z roku 1937. V říjnu 1939 se zúčastnil výstavy skupiny Sedm s baladickou reportáží \"Země a lidé\". Významný je jeho \"Pražský deník 1938–1965\", obrazové svědectví o zkáze demokracie a nástupu dvou totalitních režimů. Jako profesionál fotografoval Edvarda Beneše v tragickém roce 1938, Prahu obsazovanou nacisty, soud s válečnými zločinci v roce 1946, nástup komunistů, život v padesátých letech i Louise Armstronga v Praze 1965. Fotografická reportáž \"Moskva\" z roku 1963 byla po vytištění zničena, protože velvyslanec Sovětského svazu ji shledal „příliš pesimistickou“.\n\nV roce 1965 emigroval přes Jugoslávii na Západ a následujícího roku se přistěhoval do Spojených států. V letech 1965–1966 vznikal soubor \"Italský deník\", který zachycuje deset měsíců, jež strávil s rodinou v italských utečeneckých táborech. Po příjezdu do USA začal pracovat na cyklu \"Ostrované\", dokumentujícím život v místech, která jej „už doma v Praze nejvíce lákala, říkal jsem jim ’ostrovy svobody’“ – newyorský Manhattan, Starý Jeruzalém, Západní Berlín a Tchaj-wan. V 60. a 70. letech vznikl cyklus velkoformátových fotografií nazvaný \"New York / Pompeje\".\n\nZ Lukasovy rozsáhlé tvorby se zachovala jen část, mnoho negativů vzniklých před rokem 1965, se ztratilo; menší část z nich se v 90. letech našla ve sbírkách pražského Uměleckoprůmyslového muzea. Dochované Lukasovo dílo zahrnuje pětadvacet alb.\n\nZemřel v 91 letech v New Yorku, po více jak rok trvající nemoci.\n\n\n\n\n\n\nV roce 1958 získal zlatou medaili na výstavě Expo 58 v Bruselu.\n\n\n"}
{"id": "305314", "url": "https://cs.wikipedia.org/wiki?curid=305314", "title": "Jaroslav Mayer", "text": "Jaroslav Mayer\n\nJméno a příjmení Jaroslav Mayer nosí nebo v minulosti nosilo více osob:\n"}
{"id": "305321", "url": "https://cs.wikipedia.org/wiki?curid=305321", "title": "Černý drak", "text": "Černý drak\n\nČerný drak v čínštině Wu-long je jedna z ras nebo jeden z druhů draků. Černí draci se jako mytologické bytosti vyskytují především v Číně, ale jsou považování za zcela hmotné a konkrétní bytosti. Za panování císaře Tsinga bojoval v Jaoung-Jangu černý drak proti obrovskému bílému drakovi. Černý drak nakonec prohrál a zřítil se na zem. Během souboje na sebe draci vrhali blesky a po celou dobu souboje až do pádu draka v okolí hustě pršelo. Černí draci jsou v čínské mytologii dobrotivá stvoření stejně jako jiní draci. Císař Huizong posvětil pět zbarvených draků jako krále. Černí draci (Xuanlong) jsou duchové, králové obývající hlubiny tajemných vod.\n\nHebridský černý drak je druhem draka ze světa Harryho Poterra. Je velmi agresivní drorůstá cca 9 m, dosahuje váhy až dvou tun. Na konci ocasu má podlouhlý bodec bez jedu, přesto s ním dokáže jedinou ranou zabít. Vyhýbá se vodě, kterou nesnáší. Nehchrllí ohěň, ale silnou kyselinu. Dále je vybaven netopýřími křídly a řadou ostrých destiček na zádech, tímto připomíná druh dinosaura Stegosaurus. Potravou se mu stává především dobytek a vysoká zvěř, ale nepohrdne ani psem. Na Hebridských ostrovech sídlí klan McFustyových, který se stará o draky.\n\nVe světě Warcraftu jsou černí draci jednou z 5 ras draků. Draci jsou nejstaršími bytostmi a starají se o svět, jsou dobrotiví a připomínají draky čínské, jejich tělesná stavba je však podobná drakům evropským. Svět Warcraftu byl stvořen dávnými titány, kteří jako ochránce světa vybrali pět draků jednoho z každé letky: Alextraszu, Malygose, Nozdormu, Yseru a Nelthariona a každému propůjčil obrovskou moc a úkol opatrovat jednu ze zemských sil, jednalo se o: život, magii, čas, sny a ochranu Země, tím se z nich staly Aspekty. Z Nelthariona se stal Aspekt chránící Zemi, patří k černé letce. On a jeho letka po čase zešíleli díky působení temné síly, kterou byli prastaří bohové– trojice bohů chaosu, největší zlo ve světě Warcraftu. Později si Neltharion stvořil podivný předmět Duše draka a lží vymámil část moci z každého z Aspektů i z ze všech draků z jejich letek. Tím se stal pánem nad všemi draky a mohl je neomezeně ovládat. Duše draka Nelthariona navždy změnila a začal si říkat Deathwing. Přinutil gobliny aby na jeho tělo nakovali adamantiové brnění, jelikož mu zkažená moc Duše draka (později zvaná Duše démona) způsobovala hluboké rány. Během deseti tisíc let o Duši draka přišel a následně poté ztratil v boji také draky černé letky a v období zvaném Den draka byl poražen, Duše draka byla zničena a ostatním Aspektům se navrátila síla. Před mnoha lety však Deathwing zanechal na hroutícím se světě Draenoru hnízdo černých draků plné vajec. Vejce však přežila, ale byla změněna. Z těchto vajec se vylíhla tzv. chromatická letka, ze které pocházeli podzemní dračci.\nČerní draci ve světě Warcraftu chrllí plameny a lávu. Schopnost chrllit lávu mají černí draci od narození.\n"}
{"id": "305323", "url": "https://cs.wikipedia.org/wiki?curid=305323", "title": "Sok", "text": "Sok\n\nSok ( ) je řeka v Orenburské a v Samarské oblasti v Rusku. Je 364 km dlouhá. Povodí má rozlohu 11 700 km².\n\nPramení na Bugulmsko-belebejské vrchovině. Největším přítokem je Kondurča zprava. Ústí zleva do Volhy.\n\nZdrojem vody jsou především sněhové srážky. Průměrný roční průtok vody ve vzdálenosti 174 km od ústí činí 16,1 m³/s. Zamrzá na konci října až na začátku prosince a rozmrzá v dubnu. Nejvyšších vodních stavů dosahuje v dubnu a na začátku května.\n\nNa dolním toku je možná vodní doprava.\n"}
{"id": "305330", "url": "https://cs.wikipedia.org/wiki?curid=305330", "title": "Drekavac", "text": "Drekavac\n\nDrekavac(дрекавац, též \"drek\", \"drekavak\" či \"drekalo\") je bytost ze srbského folklóru. Věřili v něj lidé v západním Srbsku, Bosně, Šumadiji a v Kosovu .\nDrekavcové jsou to duše mrtvých a nepokřtěných dětí, jedná se tedy o revenanty], podobné navkám z východoslovanského folklóru. Srbské slovo \"drečati\" znamená skučet, křičet, vřískat nebo pištět.\n\n\n"}
{"id": "305335", "url": "https://cs.wikipedia.org/wiki?curid=305335", "title": "Sojana", "text": "Sojana\n\nSojana ( ) je řeka v Archangelské oblasti v Rusku. Je 140 km dlouhá. Povodí má rozlohu 5860 km².\n\nPramení na Bělomořsko-kulojské planině. Ústí zleva do Kuloje (úmoří Mezeňské zátoky).\n\nZdrojem vody jsou především sněhové srážky. Průměrný roční průtok vody ve vzdálenosti 42 km od ústí činí 50 m³/s. Zamrzá na konci září až v listopadu a rozmrzá v květnu.\n\nŘeka je splavná. Nedaleko ústí stojí závod na zpracování ryb.\n"}
{"id": "305339", "url": "https://cs.wikipedia.org/wiki?curid=305339", "title": "Radiologie", "text": "Radiologie\n\nRadiologie je lékařský obor, který využívá ionizujícího záření k určení diagnózy či při léčbě nemocného v případě invazivní radiologie. Pro radiologii je charakteristické, že využívá rentgenového záření nebo ionizujícího záření z uzavřených zářičů. Obor, který ke stejnému účelu využívá otevřených zářičů, se nazývá nukleární medicína. Do oboru radiologie byly postupem doby začleněny i další, především diagnostické metody, které nevyužívají ionizujícího záření, jako např. sonografie (též echografie) využívající ultrazvukového vlnění nebo magnetická rezonance využívající elektromagnetického záření v rozsahu pásma rozhlasových vln. Zhruba od poloviny minulého století začalo docházet k pozvolnému rozdělování oboru a specializaci na radiodiagnostiku (zobrazovací a intervenční metody) a radioterapii (léčbu nádorovou i nenádorovou). Obor, zabývající se léčbou nádorů pomocí ionizujícího záření, se nazývá radiační onkologie.\nWilhelm Conrad Röntgen poprvé objevil rentgenové záření 8. listopadu 1895 na Fyzickém institutu Univerzity ve Würzburgu. Záření, které objevil, pojmenoval paprsky X. Tento pro nás již zastaralý termín se stále používá v anglicky mluvících zemích (X-radiation). Jeho dílo bylo poprvé vydáno v roce 1895 v protokolu Lékařsko-fyzikální společnosti ve Würzburgu, článek samotný předložil W.C.Röntgen 28. prosince téhož roku.\n\nV dnešní době, po rozsáhlém výzkumu, ovládají radiologové řadu technologií zpracování obrazu (jako například ultrazvuk, počítačová tomografie - CT a magnetická rezonance - MR/MRI) a používají je ke stanovení diagnózy či k léčení nemocí. Intervenční radiologie je metoda lékařského postupu, při které se tyto technologie zpracování obrazu uplatňují. Snímání obrazu většinou provádí rentgenolog. Také mimo lékařskou vědu se pomocí radiologie provádí prohlídka vnitřní struktury objektu za pomocí rentgenového záření či jiného pronikavého (penetrantního) záření.\n\nJako lékařské odvětví může být radiologie rozdělena na radiologii diagnostickou a terapeutickou.\nRadiolog je specialista, vyškolený ve všech oblastech diagnostické radiologie\n\n- Diagnostická radiologie vyjadřuje obraz lidského těla za účelem určení diagnózy nebo prognózy nemoci. Dělí se do subkategorií podle anatomické polohy a v některých případech podle metody:\n\n\nPacienti mají k dispozici následující možnosti, jak získat radiologické snímky, podle kterých se rozhodne o jejich dalším léčení.\n\nRadiogram (neboli rentgenogram, pojmenovaný podle Wilhelma Conrada Röntgena (1845-1923), který objevil rentgenové paprsky) se používá k posouzení struktur kostí a jemných tkání. Rentgenový přístroj namíří elektromagnetické záření na přesně určenou část těla. Toto záření má tendence procházet méně hustými hmotami (vzduch, tuky, svaly a jinými tkáněmi), ale je absorbováno (nebo rozptýleno) hustšími látkami (kosti, nádory, plíce postižené zápalem plic apod.).\n\nPři použití filmové rentgenografie dopadá záření, které prošlo tělem pacienta, na kazetu, která obsahuje fluoroscenční zesilovací folie, které pomáhají exponování filmu. Plochy tohoto filmu, které byly vystaveny většímu množství záření, se na filmu zobrazí tmavě (černě nebo šedě), zatímco plochy vystavené menšímu množství záření se zobrazí světle až bíle. Při počítačové rentgenologii (CR) projde rentgenové záření pacientem a dopadne na destičku se zvýšenou citlivostí, která je potom přečtena a zdigitalizována přímo do počítačového obrazu samostatným přístrojem. Při digitální rentgenologii dopadá záření na destičku se senzory pro rentgenové paprsky, čímž se přímo vytvoří digitální počítačový obraz. I když se v současné době používají všechny tři zmíněné metody, ve Spojených státech amerických není trend používat film, ale spíše digitální zobrazování.\n\nObyčejná rentgenologie byla jedinou možností zobrazování v prvních 50 letech v historii této disciplíny. I dnes zůstává nejpoužívanější metodou ke zkoumání plic, srdce a kostry pro svou dostupnost, rychlost a relativně nízkou cenu.\n\nRentgenová skiaskopie a angiografie jsou zvláštní případy užití rentgenového zobrazování, kdy je připojeno fluorescenční stínítko nebo zesilovač jasu obrazu (z hlediska radiační ochrany se skiaskopie bez použití zesilovače obrazu nesmí používat) do systému průmyslové televize, což umožňuje snímání objektu v pohybu nebo rozšíření objektu pomocí kontrastních látek (látek, které proti ostatním tkáním odlišně pohlcují záření) v reálném čase.\n\nKontrastní látky se podávají několika způsoby. Často jsou polknuty nebo vstříknuty injekcí do těla pacienta, aby zvýraznily anatomii a fungování cév, močopohlavní soustavy či gastrointestinálního traktu (žaludek a střeva). V současnosti se používají dva druhy kontrastních látek. Baryum (jako BaSO4) může být podáváno ústně či rektálně pro posouzení stavu gastrointestinálního traktu. Jód (v mnoha patentovaných podobách) může být podán ústně, rektálně, či nitrožilně. Kontrastní látky vysoce absorbují či rozptylují rentgenové paprsky, a společně se snímáním v reálném čase umožňují projev dynamických procesů, jakým jsou například peristaltický pohyb v trávícím traktu nebo proudění krve v tepnách a žilách. Jódová kontrastní látka může také být koncentrovaná v neobvyklých místech více či méně, než v normálních tkáních, a tím činí anomálie (nádory, cysty, záněty) více nápadné. V určitých případech může navíc být použit jako kontrastní látka vzduch, například při vyšetření gastrointestinální soustavy. Oxid uhličitý se může použít jako kontrastní látka ve venózním (žilním) systému. V těchto případech kontrastní látky tlumí rentgenové záření méně než okolní tkáně.\n\nCT využívá rentgenové paprsky společně s počítačovými algoritmy k zobrazování těla. Při CT se trubice, která vytváří rentgenový paprsek směrem k protilehlému detektoru těchto paprsků, otáčí kolem pacienta a vytváří počítačově generovaný průřezový obraz (tomogram). CT se získává v osové rovině, zatímco koronální (věncovité) a sagitální (předozadní) zobrazení se dají získat pomocí počítačové rekonstrukce.\n\nPři CT se často používají kontrastní látky za účelem lepšího vykreslení snímku. Nitrožilní kontrastní látky umožňují rekonstrukci 3D obrazu tepen a žil. Ačkoli rentgenový snímek poskytne lepší prostorové rozlišení, CT umí detekovat nepatrné odchylky ve ztlumení rentgenových paprsků. CT vystavuje pacienta více ionizujícímu záření než rentgen.\n\nSpirálový CT multidetektor používá 8, 16 nebo 64 detektorů během nepřetržitého pohybu při snímání pacienta radiačním paprskem, aby se získaly kvalitní detailní snímky za kratší dobu vyšetření. Díky počítačovému zpracování mohou být tyto snímky hlavových tepen, mozkových a věnčitých tepen transformovány do podoby 3D. Kratší doba snímání díky modernímu vybavení umožňuje stále častější užití této metody snímání.\n\nPrvní komerčně realizovatelné snímací zařízení CT vynalezl roku 1972 Sir Godfrey Hounsfield v laboratořích EMI ve Velké Británii. Výzkumné laboratoře EMI vlastnily práva k prodeji hudby skupiny The Beatles, jejichž zisk právě umožnil financování tohoto výzkumu. Sir Hounsfield a Alan McLeod McCormick společně obdrželi Nobelovu cenu za medicínu v roce 1979 za objev snímání pomocí CT. První takovýto snímač v severní Americe byl uveden do provozu v Rochestru v Minnesotě, na klinice Mayo v roce 1972.\n\nPři této metodě snímání se používá ultrazvuk (vysokofrekvenční zvukové vlny). Slouží zejména k zobrazování jemných tkáňových struktur v těle ve skutečném čase. Nepoužívá se žádné ionizující záření, ale kvalita snímků získaných pomocí ultrazvuku je vysoce závislá na zkušenosti toho, jenž provádí snímání. Ultrazvuk je také omezen svou neschopností projít skrz vzduch (plíce, smyčky na střevech) nebo kosti. Užití ultrazvuku pro snímání v lékařství se rozvinulo zejména v posledních třiceti letech. První ultrazvukové snímky byly nehybné a dvojrozměrné (2D), ale s dnešními moderními technikami ultrazvuku mohou být pozorovány rekonstrukce 3D v reálném čase, dokonce je zde i možnost zobrazení ve formátu 4D.\n\nProtože – na rozdíl od rentgenografie, snímání pomocí CT a zobrazování pomocí technik nukleární medicíny – ultrazvuk nepoužívá ionizujícího záření, je všeobecně považován za bezpečnější. Z tohoto důvodu představuje ultrazvuk důležitou roli při snímání v porodnictví.\n\nPomocí ultrazvuku je možno sledovat anatomický vývoj plodu a lze včas zjistit, zda nevykazuje nějaké anomálie. Časem lze hlídat i růst, což je důležité hlavně u pacientek s chronickými nemocemi a s nemocemi přivozenými těhotenstvím, či pokud jde o ženu, která čeká více než jedno dítě (dvojčata, trojčata a více] apod.) Dopplerův přístroj měří vážnost periferního vaskulárního onemocnění a používá se v kardiologii k dynamickému měření srdce, srdečních chlopní a větších cév.\n\nStenóza (chorobné zúžení) hlavové tepny může sloužit jako předzvěst mozkového infarktu (mrtvice). Žilní trombóza (zánět hlubokých, neboli vnitřních žil) v nohou může být objevena ultrazvukem ještě předtím, než se uvolní a začne posouvat k plicím (plicní embolie), což může mít smrtelné následky, nezačne-li léčba. Ultrazvuk je užitečný pro zákroky řízené pomocí obrazu, jako například biopsie nebo odstranění tekutiny z pohrudniční dutiny (thoracentesis). Používá se také k léčení ledvinových kamenů (ledvinové litiázy) pomocí litotripsie (rozbíjení močových kaménků). Sonografie zcela nahradila diagnostický výplach dutiny břišní dříve prováděný při podezření na nitrobřišní krvácení. U poúrazových stavů je výhodou i možnost rychlého posouzení integrity vnitřních orgánů, zejména jater, sleziny a ledvin. Rozsáhlé hemoperitoneum (přítomnost volné krve, neboli krvácení uvnitř tělních dutin) nebo poranění důležitých orgánů může vyžadovat akutní chirurgické vyšetření a zásah.\n\nMagnetická rezonance (MR/MRI) využívá silná magnetická pole, aby usměrnila rotující atomová jádra (obvykle protony vodíku) v tělních tkáních. Potom použije radiový signál, aby vyrušila osu otáčení těchto atomových jader a zachovává vysokofrekvenční signál, který se tvoří, když se jádra vrací do svého původního stavu. Radiové signály se přijímají pomocí malých antén (cívek), které jsou umístěny blízko potřebného místa. Výhoda magnetické rezonance spočívá ve schopnosti vytvořit snímky v osové, věncovité a předozadní rovině stejně snadno, jako i v jiných nepřímých rovinách. Snímky získané pomocí MR poskytují nejlepší rozlišení měkkých tkání ze všech zobrazovacích způsobů. MR se stala nezbytným prostředkem v muskuloskeletální radiologii a neuroradiologii díky pokroku v zobrazovací rychlosti a prostorovém rozlišení, a díky vylepšení 3D počítačových algoritmů a hardwaru.\n\nJedna nevýhoda magnetické rezonance spočívá v tom, že se pacient během snímání nesmí dlouho hýbat, zatímco se nachází ve stísněném a hlučném místě. U cca 5% lidí se projeví natolik silná klaustrofobie, že se vyšetření pomocí magnetické rezonance musí ukončit. Nejnovější vylepšení návrhů magnetů, včetně magnetických polí (3 tesly), zkráceného času vyšetření a více nabízených návrhů magnetů přineslo trochu úlevy pacientům, kteří klaustrofobií trpí. Nicméně u magnetů se stejně silným polem dochází ke kompromisu mezi kvalitou snímku a open design. Magnetická rezonance je velmi užitečná co se týče zobrazování mozku, páteře a muskuloskeletální soustavy. Kvůli silným magnetickým polím a měnícím se radiovým signálům, kterým je tělo vystaveno, není tento způsob zobrazování v současné době doporučován pacientům s kardiostimulátory, kochleárními (ušními) implantáty, s některými dovnitř zavedenými pumpičkami, s určitými typy svorek mozkového aneurysmatu (což je výduť, chorobné rozšíření úseku tepny oslabené chorobným procesem), či s jakýmikoliv kovovými implantáty v těle. Mezi oblasti s potenciálním pokrokem spadají funkční zobrazování magnetickou rezonancí, kardiovaskulární MR a také terapie, která se provádí pomocí magnetické rezonance (MR image guided therapy).\n\nTeleradiologie je přenos rentgenových snímků z jednoho místa do druhého, aby snímek poté mohl být vyhodnocen radiologem. Nejčastěji se používá k tomu, aby se snímky mohly rychle zhodnotit v pokoji pro naléhavé případy, na pohotovosti, JIP a na jiných vyšetřeních, která připadnou na čas po pracovní době, v noci a o víkendu. V těchto případech bývají snímky často posílány do jiných časových pásem (Španělsko, Austrálie, Indie), kde mají radiologové zrovna den a jsou uprostřed pracovní doby. Teleradiologie se také používá ke konzultaci s odborníky nebo subspecialisty na daný nebo obtížný případ.\n\nK použití teleradiologie je zapotřebí vysílací stanice, vysokorychlostní internetové připojení a vysoce kvalitní přijímací stanice. Na vysílací stanici projdou před odesláním rentgenové snímky snímačem souřadnic, zatímco snímky z CT, MR, ultrazvuku a nukleární medicíny mohou být poslány přímo, protože už jsou v digitálním formátu. Počítač na přijímací stanici musí mít vysoce kvalitní obrazovku, která musí projít testem a která musí být připravená ke klinickým účelům. Přijímací počítač také může mít tiskárnu, aby se mohly podle potřeby vytisknout některé snímky. Hodnotící radiolog potom pošle zprávu původnímu lékaři faxem nebo e-mailem.\n\nVýhody teleradiologie po pracovní době jsou takové, že se k užitku hospitalizovaných pacientů a jejich lékařů na hodnocení snímků podílí více odborníků. Mezi nevýhody se řadí omezený kontakt mezi lékařem, který má pacienta na starosti, a radiologem. Dále nejistota, co se týče schopností radiologa, a v neposlední řadě také cena. Zákony a předpisy zabývající se použitím teleradiologie se liší v každé zemi.\n\nV současné době musí radiolog absolvovat šestileté studium všeobecného lékařství. Po zařazení do oboru radiologie v současnosti může po pěti letech složit jedinou atestaci, která je na úrovni předchozí první (zpravidla se konala po 3 letech) a druhé (za 4 roky po 1. atestaci).\nZa tuto dobu musí absolvovat „kolečko“, tj. povinnou několikatýdenní stáž na chirurgii a interně. Po složení atestace může složit nástavbovou atestaci z vybraných oborů, kterými jsou intervenční radiologie, neuroradiologie nebo pediatrická radiologie. Po zařazení do oboru lze atestovat pouze z těchto vybraných oborů.\n\nRadiolog diagnostik musí absolvovat vysokou školu, čtyři roky medicíny a pět let postgraduálně. První rok po absolvování vysoké školy je obvykle rok přechodný, kdy si člověk vyzkouší více oborů, ale někdy již bývá považován za počátek praxe. Po tomto následuje čtyřletá radiologická praxe. Během ní musí člověk složit zkoušku z lékařské fyziky, která zahrnuje znalosti o ultrazvuku, CT, rentgenologii, nukleární medicíně a magnetické rezonanci. Po úspěšném ukončení praxe je uchazeč oprávněn složit zkoušku (jak písemnou, tak ústní), kterou vede Americká komise pro radiologii.\n\nPo ukončení praxe může radiolog buďto začít pracovat v tomto oboru nebo pokračovat ve specializovaném školícím programu známém jako odborná asistentura. Příklady takovéhoto školícího programu v oboru radiologie zahrnují snímání břišní oblasti, hrudní oblasti, CT/ultrazvuk, magnetickou rezonanci, snímání muskuloskeletální oblasti (svalů a kostí), intervenční radiologii, neuroradiologii, intervenční neuroradiologii, pediatrickou radiologii a obrazové snímání žen. Odborná asistentura v oboru radiologie obvykle ve Spojených státech trvá jeden až dva roky.\n\nRadiologie jako obor je dnes velmi konkurenceschopný. Radiologové všeobecně rádi uvítají dobrou odměnu za svou práci, stejně jako rovnováhu mezi časem, který musí strávit v práci a tím, který stráví mimo ní. Tento obor se vyvíjí velmi rychle díky pokroku počítačové technologie, která je úzce spjatá s moderním zobrazováním.\n\nZkoušky (z radiografie) jsou obvykle prováděny radiologickými technology (také známými jako diagnostičtí radiologové), kteří mají akademickou hodnost, která má ve Spojených státech platnost dva a ve Velké Británii tři roky.\n\nRadiologové s veterinárním zaměřením jsou veterináři, kteří se specializují na použití rentgenu, ultrazvuku, magnetické rezonance a nukleární medicíny k diagnostickému zobrazování nebo léčení zvířat. Veterinární radiologové jsou American College Veterinární radiologie kvalifikovaní buďto v oboru diagnostické radiologie nebo v oboru radiační onkologie.\n\nStejně jako ve Spojených státech amerických i v Kanadě radiologové studují 4 roky na vysoké škole, po nichž následují další 4 roky medicíny a 5 let praxe, z níž 1 rok to může být praxe v oboru, který s radiologií přímo nesouvisí. Odborné zkoušky na konci tohoto radiologického tréninku jsou vedeny Royal College pro lékaře a chirurgy v Kanadě. Absolventi stáže v Kanadě jsou považováni za rovnocenné svým americkým protějškům. Mnoho z nich se také rozhodne si ještě udělat zkoušku platnou také ve Spojených státech amerických. Většina absolventů tohoto kanadského tréninku se rozhodne pokračovat další rok nebo dva v postgraduálním studiu, což jim umožní se dále specializovat.\n\nRadiologický trénink začíná po absolvování medicíny (6 let) a po nejméně dvou letech praxe v nemocnici (stáž a lékaři v prvním roce po své registraci, neboli junior house medical officer – JHMO). Trvá to tedy 5 let, z nichž jeden rok může být odborná asistentura.\n\n\n"}
{"id": "305341", "url": "https://cs.wikipedia.org/wiki?curid=305341", "title": "Erice", "text": "Erice\n\nErice (sicilsky \"Èrici\" nebo \"U Munti\", v antickém období \"Eryx\", řecky \"Έρυξ\", do roku 1934 \"Monte San Giuliano\") je sicilské město, založené na bájné hoře Eryx na západním pobřeží ostrova za dob řecké kolonizace tohoto středomořského regionu. Erice leží zhruba 3 km vzdušnou čarou směrem na severovýchod od Trapani, metropole stejnojmenné provincie. Podle údajů Italského statistického úřadu k 31. 12. 2014 mělo město 28 356 obyvatel. Z uvedeného počtu na samotné hoře však trvale žije jen zhruba pět set obyvatel, většina občanů bydlí na úpatí hory Eryx v lokalitách, ležících na sever a na východ od starého města.\n\nPojmenování hory a města \"Eryx\" je podle řecké mytologie odvozováno od jména bájného hrdiny Eryxe, který vládl v sicilském městě Sikania. Za arabské nadvlády se město jmenovalo \"Džebel Hamid\". Normané po dobytí Sicílie a vytěsnění Arabů v roce 1167 přejmenovali někdejší \"Eryx\" na \"Monte San Giuliano\" a pod tímto názvem bylo město známo až do roku 1934.\n\nÚzemí, na němž leží město Erice, bylo osídleno již od prehistorických dob. Podle Thúkydida město založili Trójané, kteří uprchli po prohrané válce přes Středozemní moře. (Thúkydidés ztotožňuje s utečenci z Tróje Elymy, jejichž původ není přesně znám). V antickém období tvořilo město Eryx spolu se Segestou a Entellou trojici největších elymských měst. Původně elymské město, které nikdy nebylo řeckou kolonií, se pak postupně helenizovalo. V 6. až 3. století př. n. l. sloužilo město jako pevnost a opěrný bod Kartaginců. Během první punské války bylo město v roce 241 př. n. l. dobyto Římany a od té doby postupně ztrácelo na významu.\n\nMěsto se proslavilo zdejším chrámem, původně zasvěceným fénické bohyni lásky, sexuality a plodnosti Astartě (sumersky Inanna, akkadsky Ištar), později ztotožňované s řeckou Afroditou a s římskou Venuší (v Erice označována jako \"Venere Ericina\" nebo též \"Erycyna\"), kde se svérázným způsobem uctíval tzv. Venušin kult. Jak m. j. uvádí římský básník Vergilius v Aeneidě, v elymských dobách vyznavači tohoto kultu navštěvovali svatyni na hoře Eryx, aby zde obřadně obcovali s chrámovými \"kněžkami\".\n\nV roce 831 n. l. bylo město dobyto Araby a přejmenováno na \"Džebel Hamid\", což znamená \"Hamidova Hora\".\n\nSicílii na Arabech vybojoval v 11. století normanský dobyvatel Roger I. Sicilský a antický chrám, který přežil všechny vládce, nechal srovnat se zemí a na jeho místě vystavěl mohutný hrad. Město bylo nově pojmenováno \"Monte San Giuliano\" (Hora sv. Juliána).\n\nZa obnovení svého významu ve středověku vděčilo Erice důsledkům tzv. Sicilských nešpor, sicilského povstání z 30. března 1282 proti vládě krále Karla I. z Anjou. Za krále Fridricha II. Sicilského (Fridrich III. Aragonský) se Erice pod vedením místních předních rodů stalo významnou pevností v boji proti anjouovcům. Rozvoj města se později promítl v bohatství zdejší architektonických památek.\n\nV 19. století bylo vybudováno ve starém městě ústřední náměstí – \"Piazza della\" \"Loggia\". V roce 1934 bylo \"Monte San Giuliano\" přejmenováno na Erice a bylo k němu připojeno širší území kolem úpatí hory, tzv. \"Agro Erice\", s obcemi Valderice , Custonaci , San Vito Lo Capo a Buseto Palizzolo .\n\nMěsto Erice kvůli své poloze, zachovalosti starého města a četných architektonických památek bývá považováno za jedno z nejkrásnějších měst na Sicílii. (Už Vergilius přirovnával Erice kvůli výšce hory a duchovnímu významu sídla k řecké hoře Athos). Erice bývalo také označováno za \"město sta kostelů a klášterů\".\n\nVe městě se dále nacházejí četné paláce z období od 14. do 19. století – například Palazzo Giuratorio, kde nyní sídlí radnice, Palazzo Burgarela, Palazzo Sales, Palazzo La Porta, Palazzo Ventimiglia, Palazzo Chiaramonte, Palazzo Platamone, Palazzo Coppola a další. Mezi místní památky patří též tzv. baglie – historické hospodářské usedlosti na katastru města.\n\n\nErice je spojeno se zvláštním klimatickým úkazem, způsobeným blízkostí moře a výrazným výškovým rozdílem mezi polohou města a mořskou hladinou. V horních partiích bájné hory Eryx je denní teplota výrazně nižší, než u pobřeží Středozemního moře a v okolních nížinách. Vrchol, včetně starého města, bývá proto často zahalen v mlze a v oblacích. Pokud mlha ustoupí, z městských hradeb i ze samotného normanského hradu se otevře panoramatický výhled na San Vito lo Capo, saliny (soliska) u Trapani, zátoku Bonaglia, Egadské ostrovy a horu Cofano.\n\nKaždoročně je na strmé silnici z Trapani do Erice pořádán závod automobilů do vrchu pod názvem \"Cronoscalata Monte Erice\". Poprvé se tento závod konal 5. září 1954 a vítězem na trati o délce 16550  metrů se stal Pasquale Tacci s vozem Alfa Romeo.\n\nAutem lze dojet po horské silnici ke vstupu do města na Piazza Grammatico, odkud se pokračuje do historického jádra pěšky branou Porta Trapani. Na náměstí Piazza Grammatico končí i pravidelné autobusové linky sicilské regionální společnosti AST, spojující Erice s Trapani. Erice je spojeno s Trapani rovněž kabinkovou lanovkou, jejíž údolní stanice se nachází na okraji metropole této sicilské provincie poblíž nemocnice (ospedale) \"Sant´Antonio Abate\".\n\n\n"}
{"id": "305345", "url": "https://cs.wikipedia.org/wiki?curid=305345", "title": "ABS Jets", "text": "ABS Jets\n\nABS Jets, a.s. je největší česká letecká společnost provozující letecké taxi business jety a další služby sídlící v Praze na Letišti Václava Havla, základnu má také v Bratislavě. Do portfolia služeb ABS Jets patří: správa letadel, údržba letadel, executive handling a hangárování, prodej letadel, plánování letů a podpora leteckého provozu, charter a brokerage, poradenské služby a travel management. ABS Jets je EASC (autorizované servisní středisko Embraer) pro údržbu specifických typů letadel.\n\nABS Jets je členem European Business Aviation Association (EBAA), National Business Aviation Association (NBAA) a Russian Business Aviation Association (RUBAA).\n\nSpolečnost byla založena v červnu 2004 na základnech zaniklé společnosti ABA Air a provoz zahájila v prosinci téhož roku. Od svého vzniku rychle rostla a dnes je se svými 12 provozovanými letouny v kategoriích od light po super mid-size největším business aviation operátorem v nových členských státech Evropské unie. Během roku 2006 společnost provedla téměř 1500 letů.\n\nV roce 2007 společnost koupila od Českých arolinií za 204 milionů korun hangár C v prostorách ruzyňského letiště, který bude sloužit k hangárování a údržbě vlastní flotily stejně jako letounů jiných provozovatelů. ABS Jets je certifikovaná jako Embraer Executive Aircraft Service Centre.\n\nV roce 2018 společnost získala mezinárodní ocenění IS-BAH od IBAC, která standardizuje a definuje předepsanou úroveň služeb odbavení. V roce 2019 získala vyšší stupeň ocenění IS-BAH a stala se tak jediným handlingovým operátorem v Česku a na Slovensku, která toto ocenění vlastní.\n\nV červnu 2019 ABS Jets provozovala tyto typy letounů:\n\n"}
{"id": "305350", "url": "https://cs.wikipedia.org/wiki?curid=305350", "title": "Filémón a Baukis", "text": "Filémón a Baukis\n\nFilémón a Baucis (latinsky \"Philemon et Baucis\") je v řecké mytologii starý manželský pár z Frýgie.\n\nJejich příběh je spíše pověstí nebo pohádkou než mýtem. Je z doby, kdy olympští bohové občas putovali po zemi, aby zjistili, jak žijí a chovají se smrtelní lidé.\n\nStalo se, že na takovou procházku se vydal nejvyšší bůh Zeus a provázel ho posel bohů Hermés. Bylo již hodně k večeru, když se zastavili ve vesnici kdesi ve Frýgii. Poutníci hledali nocleh a nějaké občerstvení, aby nabrali nové síly. Marně však chodili dům od domu, obyvatelé výstavných velkých domů jim ani neotevřeli dveře a byli hluší k prosbám. Až došli k malému domečku, vetchému, nízkému, vyspravovanému slámou, kde našli otevřené dveře i srdce.\n\nV tom domečku bydleli staří manželé, kteří neznámé příchozí srdečně přivítali a nabídli jim ze svých skromných zásob co mohli, připravili jim skromné lože, nalili i sklenici vína. Stařečci jménem Filémón a jeho žena Baukis užasli, když zpozorovali, že vína ze džbánku neubývá, že se stále samo doplňuje. Teprve potom pochopili, jakou vzácnou návštěvu mají pod svou střechou. Chtěli bohy pohostit a upéci pro ně svou jedinou poslední husu. To ale Zeus nedopustil, za všechno laskavé pohostinství jim poděkoval a vyzval je, aby se honem připravili na cestu a šli s nimi na nedaleký vysoký kopec. Když udýchaní dorazili k jeho vrcholu a ohlédli se na vesnici, bylo vidět, že všechny domy jsou zatopeny vodou. Jediná chaloupka starých manželů byla na souši. A jak se na ni dívali, před očima se změnila v nádherný chrám se zlatou střechou.\n\nZeus je pochválil za jejich dobrotu a laskavost a nabídl jim splnění jakéhokoliv přání. Filémón a Baukis se chvíli radili, pak poklekli a požádali, aby směli být strážci nového chrámu a božími sluhy. A poprosili také, aby jim bylo dovoleno odejít společně z tohoto světa, až přijde jejich čas, aby nemuseli jeden druhého oplakávat. Bohové jim to slíbili.\n\nStařečkové žili ještě dlouhá léta a když přišel čas, vzpomínali na dlouhý společný život a tu pozorovali, že obrůstají listím, proměnili se ve stromy. Stařec Filémón se proměnil v dub a jeho žena Baukis v lípu.\n\nJejich příběh zpracoval Publius Ovidius Naso ve svých Proměnách, v osmé knize. V římských bájích se vypráví o\nJupiterovi a Merkurovi, římské obdobě jmen řeckých bohů.\n\nVedle Ovidia tento příběh zpracovali i další umělci, na příklad:\n\n"}
{"id": "305354", "url": "https://cs.wikipedia.org/wiki?curid=305354", "title": "Ořízka", "text": "Ořízka\n\nOřízka je boční strana knihy tj. hrany listů knihy viditelné je-li kniha zavřená. Název je odvozen ze způsobu, jakým se ořízka vytváří: svázaný knižní blok je před vlepením do desek ze tří stran seříznut. \n\nKromě obyčejné bílé ořízky se u starších nebo reprezentativních knih vyskytuje tzv. natíraná ořízka - hrany listů jsou nabarveny např. zlatou barvou, dekorovány tzv. mramorováním aj. Kromě funkce dekorativní může být ořízka významná i pro orientaci v knize - zejména u slovníků se využívá toho, že při tisku na stránky přes okraje je tiskařská barva částečně viditelná i na ořízce. Podél strany protilehlé ke hřbetu knihy proto bývají rozmístěny značky odpovídající jednotlivým počátečním písmenům hesel pro snadné vyhledání hesla. V některých případech jsou v odpovídajících místech navíc stránky opatřeny výřezy pro prsty, takže ořízka není hladká. \n\nNatíraná ořízka zpevňuje okraje listů a brání vnikání prachu mezi listy.\n\n"}
{"id": "305363", "url": "https://cs.wikipedia.org/wiki?curid=305363", "title": "Marie Anna Španělská (1606–1646)", "text": "Marie Anna Španělská (1606–1646)\n\n\"Pro další ženy stejného jména viz Marie Anna Španělská\"\n\nMarie Anna Španělská (18. srpna 1606, u Madridu – 13. května 1646, Linz) byla dcerou španělského krále Filipa III. a arcivévodkyně Markéty a první manželkou Ferdinanda III., krále a císaře římského, krále uherského a českého a markraběte moravského.\n\nMarie Anna se narodila v Madridu roku 1606 jako druhorozené dítě (prvorozená byla Anna Rakouská) krále Filipa III. Již v mládí byla zaslíbena arcivévodovi Janu Karlovi, synovi pozdějšího císaře Ferdinanda II. Jelikož Jan Karel v prosinci 1619 zemřel, měla Marie Anna pojmout za chotě císařova mladšího syna, Ferdinanda III. Stalo se tak, i když plánovaní manželé byli bratranec a sestřenice. V habsburském rodě to ovšem nebylo tou dobou nic neobvyklého\n\nTento sňatek byl odložen, protože se o Marii Annu začal ucházet anglický a skotský korunní princ Karel. Ten dokonce přijel za uvažovanou nevěstou do Španěl. Lidová píseň tuto událost líčí takto:\n\n\"Carlos Estuardo soy, Que siendo amor mi guia, A cielo d'Espana voy, Per ver estrella Maria\" (Jsem Karel Stuart, láskou přiveden zdaleka, pod španělské nebe přišel jsem, abych spatřil Marii, svou hvězdu.)\n\nSňatek však nebyl uskutečněn, protože ženichův otec, anglický král Jakub I. Stuart, požadoval za nevěstino věno území Falce, které již bylo obsazené španělským vojskem. Jakub chtěl, aby král Filip Falc vrátil jeho zeti, českému \"zimnímu králi\" Fridrichu Falckému.\n\nProto roku 1626 byl kontakt o svatbě mezi Londýnem a Madridem přerušen a Marie Anna se oficiálně vdala za Ferdinanda III. Zpovědník budoucí císařovny Marie Anny však způsobil, že další tři roky trvaly spory mezi vídeňským královským dvorem a Madridem o výši věna. Teprve v prosinci 1629 vyrazil nevěstin svatební průvod do Vídně, kam však kvůli doznívajícím válečných bojům dorazil až na jaře 1631.\n\nPrý šťastné patnáctileté manželství ženicha a nevěsty začalo v březnu 1631 svatbou.\n\nMarie Anna spolu se svým španělským doprovodem zřídila ve Vídni rozsáhlý dvůr, který se mohl rovnat dvoru císařovny Eleonory, její tchyně. Marie velmi zdatně plnila reprezentativní povinnosti, pokud její manžel nebyl ve Vídni přítomen, nebo vedla úspěšná jednání předtím, než se stal její manžel německým králem. Tomu za celé manželství porodila pět dětí.\n\nFerdinand III. zřejmě vedl spořádaný rodinný život, není známo, že by měl milenky nebo levobočky. Ještě za svého života nechal nejstaršího syna Ferdinanda korunovat českým, uherským a římským králem.\n\nCísařovna byla tragickou obětí třicetileté války. Roku 1645 byl nucen celý vídeňský dvůr utéct z Vídně před Švédy. Tak jako jiným se stal jejím azylem nejprve Štýrský Hradec a později Linz, kde roku 1646 podlehla následkům otravy. Marie Anna právě čekala šesté dítě, dceru Marii. Ta přišla na svět císařským řezem, ale brzy poté zemřela. Matka a dcera byly pohřbeny společně.\n\nFerdinand se oženil ještě dvakrát, v roce 1648 se jeho druhou manželkou stala Marie Leopoldina Tyrolská (1632–1649).\nPoslední sňatek Ferdinand uzavřel v roce 1651 opět ve Vídni, s Eleonorou Magdalenou de Gonzaga (1630–1686).\n\n"}
{"id": "305371", "url": "https://cs.wikipedia.org/wiki?curid=305371", "title": "Předseda Poslanecké sněmovny Parlamentu České republiky", "text": "Předseda Poslanecké sněmovny Parlamentu České republiky\n\nPředseda Poslanecké sněmovny Parlamentu České republiky je poslanec, volený člen Poslanecké sněmovny Parlamentu České republiky, z hlediska protokolu třetí ústavní činitel v České republice.\n\nMezi jeho hlavní úkoly patří zastupování Poslanecké sněmovny navenek, její řízení a předsedání jejím schůzím, dále pak řídí společné zasedání obou komor Parlamentu atd. Až do října 2012 také do jeho rukou skládal nově zvolený prezident přísahu a také do jeho rukou se mohl svého úřadu vzdát, poté tato pravomoc přešla na předsedu Senátu.\n\nDisponuje jedním ze sedmi klíčů od dveří do Korunní komory v kapli sv. Václava v katedrále sv. Víta, kde jsou uloženy české korunovační klenoty. \n\n"}
{"id": "305372", "url": "https://cs.wikipedia.org/wiki?curid=305372", "title": "Pythagorejská trojice", "text": "Pythagorejská trojice\n\nPythagorejská trojice je trojice přirozených čísel \"a,b,c\" takových, že\nNázev pythagorejská trojice je odvozen od Pythagorovy věty, která uvádí podobný vztah pro strany pravoúhlého trujúhelníka.\n\nGenerátor pythagorejských trojic čísel je trojice matematických funkcí pro formula_2. Dosazením proměnné, nebo proměnných do funkcí se vypočtou – vygenerují jednotlivé hodnoty pythagorejských čísel formula_3.\n\nNejvhodnější jsou takové funkce, které by zahrnovaly všechna možná řešení a byla přitom vyloučena ta řešení, která jsou násobky jiných řešení.\n\nNásobnými řešeními jsou takové pythagorejské trojice, která jsou celočíselným násobkem jiné pythagorejské trojice.\n\nKlasický generátor pythagorejských trojic čísel je funkce formula_4 kdy formula_5 a formula_6. Existuje ve tvaru:\nProtože tento generátor používá dvou proměnných, je velmi variabilní, a tak dává velké množství řešení, ale mnohá řešení jsou násobná.\n\nMohou existovat i jiné generátory pythagorejských trojic čísel, které pak mají specifické vlastnosti.\n\nZde uvedené generátory například dokáží vygenerovat všechny možné kombinace pro definované podmínky, násobné kombinace jsou ale generátorem vynechány.\n\nZa podmínky, že formula_10 existuje generátor\na za podmínky formula_14 funguje generátor\n\nMezi Pythagorejské trojice patří také všechny násobky výše uvedených čísel.\n\nMetodika hledání pythagorejských trojic\n"}
{"id": "305380", "url": "https://cs.wikipedia.org/wiki?curid=305380", "title": "Vladimír Preclík", "text": "Vladimír Preclík\n\nVladimír Preclík (23. května 1929, Hradec Králové – 3. dubna 2008, Praha) byl český sochař, malíř, řezbář a spisovatel, vysokoškolský pedagog, předseda uměleckého spolku Mánes. Během svého života vytvořil přes 800 soch a napsal dvanáct knih. Na zámku v Bechyni je otevřeno Muzeum Vladimíra Preclíka se stálou expozicí jeho děl. Stálá expozice jeho prací je i v jeho rodném Hradci Králové. V tamější katedrále sv. Ducha je umístěna Preclíkova busta čtvrtého římského papeže sv. Klimenta.\n\nNarodil se v Hradci Králové. Studoval na Vyšší škole sochařsko-kamenické v Hořicích a na Vysoké škole uměleckoprůmyslové v Praze, ateliér prof. Josefa Wagnera. Než vstoupil na umělecké školy, učil se řemeslo řezbářské v Hradci Králové.\n\nVystavoval od roku 1958 (již tehdy zaujaly jeho dřevěné moderní perfektně provedené sochy \"Dopravní prostředek\", \"Staré provensálské město\", \"Ježek\", portréty Jana Wericha, Jaroslava Ježka a další) a uspořádal více než 80 samostatných výstav doma i v cizině. Získal řadu ocenění a uznání. V roce 1967 byl vybrán mezinárodní jury mezi největších 50 sochařů světa. V témž roce byl jeho více než čtyřmetrový dřevěný \"Strom života\" vystaven mezi uměleckými díly na světové výstavě EXPO´67 v Montrealu, kde se vedle sebe octla jména Preclík a Picasso. Je zastoupen ve všech krajských galeriích v České republice i ve významných muzeích v zahraničí (Centre Pompidou v Paříži, Middelheim v Antverpách...).\n\nJeho první manželkou byla akademická sochařka a malířka Zdena Fibichová, jejímž dědečkem byl hudební skladatel Zdeněk Fibich. Na svých dalších plastikách pracoval zejména ve svém novém atelieru v Braníku v Praze 4, kde rovněž převážně bydlel až do předčasného úmrtí Zdeny Fibichové.\n\nV 60. letech 20. století byl spoluzakladatelem a organizátorem proslulých Mezinárodních sochařských sympozií v Hořicích, obnovených po vnucené normalizační přestávce počátkem 90. let, která přivedla do Čech evropské i světové sochaře.\n\nJako jeden z prvních podepsal v roce 1989 petici kulturních a dalších známých osobností „Několik vět“ na podporu iniciativy Václava Havla.\n\nV roce 1990 byl jmenován profesorem sochařství na Vysokém učení technickém v Brně a spoluzakládal Fakultu výtvarných umění, jejímž se stal prvním děkanem (1993–1997). Roku 1990 realizoval též pomník s bronzovou sochou T. G. Masaryka (Vincenc Makovský) v Bystřici nad Pernštejnem a zvítězil v soutěži na návrh Památníku amerických osvoboditelů města Plzně 6. května 1945. Masarykův pomník v nadživotní velikosti s podstavcem v Preclíkově úpravě byl předtím postaven v ose Václavského náměstí a pěší zóny v Praze na Můstku u příležitosti tehdejší více než půlroční výstavy k výročí vítězství demokracie v Československu, konajícící se Na příkopě a v paláci U Hybernů.\n\nPostupně byl poslancem ČNR za OF Východočeského kraje, předsedou Unie výtvarných umělců ČR, předsedou Sdružení sochařů Čech, Moravy a Slezska, prezidentem Mezinárodního sochařského sympozia v Hořicích, založil Interlignum (sympozium pro dřevo v Deštném v Orlických horách) a Letní školu pro mladé sochaře na Orlíku. Byl rovněž členem Masarykova demokratického hnutí, jehož zakládací listinu podepsal v roce 1990. Byl předsedou S.V.U. Mánes, předsedou PEN klubu a předsedou občanského sdružení Křížová cesta, jež v roce 2004 založil s úmyslem ztvárnit novodobou křížovou cestu v krajině Kuksu, volně inspirovanou někdejší Kalvárií žirečských jezuitů a hraběte F. A. Šporka.\n\nS jeho synovcem, benešovským primářem MUDr. Zdeňkem Preclíkem, konzultovali nejen zdravotní, ale také filosofické a umělecké záležitosti. A rovněž \"Preclíkovy ruce\" v chrámu sv. Ducha v Hradci Králové byly modelovány s neuvěřitelnou přesností podle rukou Zdeňkových.\n\nJeho přítel Jiří Kolář, s nímž rovněž umělecky spolupracoval, mu věnoval řadu svých prací (speciálně polepené housle a další koláže). \n\nV roce 1998 bylo v Bechyni v zámeckém parku, v pozdně gotické bývalé zámecké sýpce otevřeno Muzeum Vladimíra Preclíka. \n\nZajímavá souborná výstava Preclíkových děl na počátku nového tisíciletí byla v Městském muzeu pod věží Staré radnice na Masarykově náměstí v Třeboni, kde zaujal zejména nový portrét Jana Vodňanského.\n\nNa pohřbu Vladimíra Preclíka v dubnu 2008 pronesl poslední rozloučení kardinál Dominik Duka a vyzdvihl jak Preclíkovo umění, tak jeho lidské vlastnosti.\n\n\n\n"}
{"id": "305382", "url": "https://cs.wikipedia.org/wiki?curid=305382", "title": "Eleonora Magdalena Gonzagová", "text": "Eleonora Magdalena Gonzagová\n\nEleonora Magdalena Gonzagová (18. listopadu 1630, Mantova – 16. prosince 1686, Vídeň), byla rodem mantovská princezna a sňatkem římská císařovna.\n\nEleonora se narodila jako jediná dcera/druhé dítě mantovského vévody Karla II. z rodu Gonzaga a jeho manželky Marie Gonzaga, vévodkyně z Montferratu, dcery Františka IV. Gonzaga a jeho manželky Markéty Savojské; Marie byla neteří císařovny Eleonory, manželky Ferdinanda II. a její dcera dostala jméno po této své pratetě. Na rozdíl od její předchůdkyně se jí dostalo výchovy s důrazem na kulturní projev, již v mládí skládala básně a hrála na několik hudebních nástrojů. Stala se z ní žena vysoce kultivovaná, energická a inteligentní.\n\nStala se třetí manželkou Ferdinanda III., krále a císaře římského, krále uherského, chorvatského a českého a markraběte moravského. 22. března roku 1651 opustila Eleonora se svým doprovodem rodnou Mantovu a cestovala přes Villach a Štýrský Hradec do Vídeňského Nového Města, kde se 30. dubna uskutečnil svatební obřad. Z jejího manželství s Ferdinandem, vzešli čtyři potomci - tři dívky a nejmladší chlapec, pouze dvě prostřední dcery však se dožily dospělosti. Eleonora, jíž se na rodném mantovském dvoře dostalo dokonalé výchovy, sama dbala o dobrou edukaci svých dětí.\n\nFerdinand byl o více než dvacet let starší než Eleonora a měl již šest dětí. Jeho první manželka Marie Anna Španělská byla otrávena, druhá manželka Marie Leopoldina Tyrolská zemřela v sedmnácti letech krátce po porodu.\n\nManželství Eleonory s Ferdinandem III. bylo přes značný věkový rozdíl harmonické; manželé měli společné zájmy a záliby - oba byli literárně nadaní a hráli na několik hudebních nástrojů.\n\nEleonora byla vzorem císařovny, ale do zahraniční politiky Vídně se nezapojovala.\n\nV září roku 1656 byla Eleonora v Praze korunována svatováclavskou korunou, po téměř třiceti letech od poslední české korunovace.\n\nFerdinand III. nechal pro svoji manželku roku 1657 ve Vídni založit italskou literární akademii. Eleonora na svém dvoře podporovala balet nebo divadelní repertoár.\n\nZaložila i klášter voršilek ve Vídni a byla protektorkou kláštera karmelitek ve Vídeňském Novém Městě. Ačkoliv sama byla silně nábožensky založená a vychovaná v hluboké katolické víře, zřejmě neměla předsudky vůči protestantům.\n\nVdovou se stala v dubnu roku 1657. Nejmladší syn Ferdinand se narodil pouhé dva měsíce před otcovou smrtí. Ferdinand III. se tak nedožil jeho předčasného úmrtí o rok později - za svůj život by tak přišel už o třetího syna. I po smrti svého manžela byla výjimečnou postavou vídeňského dvora a měla významný vliv na svého nevlastního syna, císaře Leopolda I. Jejímu působení se připisuje rozšíření vídeňské císařské rezidence Hofburgu.\n\nV roce 1662 Eleonora založila dámský záslužný Řád služebnic ctnosti, a o šest let později založila dámský Řád hvězdového kříže, který přetrval dodnes.\n\nRoku 1670 doprovázela svou starší dceru Eleonoru do Polska, kde měla princezna uzavřít sňatek s polským králem Michalem I. Korybutem.\n\nZemřela ve Vídni roku 1686, svého manžela tak přežila o téměř třicet let. Pochována byla ve vídeňské kapucínské kryptě, rodové nekropoli Habsburků.\n\n\n"}
{"id": "305383", "url": "https://cs.wikipedia.org/wiki?curid=305383", "title": "San Domenico (Pisa)", "text": "San Domenico (Pisa)\n\nSan Domenico je katolický kostel v Pise, stojící na via Uguccione Della Faggiola. Je zbudován z kamene a cihel.\n\nBudova s připojeným klášterem byla postavena roku 1385 Pietrem Gambacortim pro dominikánské mnichy.\n\nV letech 1724-1732 proběhla rekonstrukce interiéru v barokním stylu. Během druhé světové války došlo k těžkému poškození kostela i kláštera.\n\nInteriér je zdoben štuky a uchovává malby Tempestiho a Aurelia Lomiho.\n"}
{"id": "305386", "url": "https://cs.wikipedia.org/wiki?curid=305386", "title": "Matthew Gregory Lewis", "text": "Matthew Gregory Lewis\n\nMatthew Gregory Lewis (9. července 1775 v Londýně — 14. května 1818 na moři) byl anglický spisovatel a dramatik.\n\nLewis se narodil jako nejstarší syn Matthew Lewise seniora a Frances Lewisové. Jeho otec se narodil roku 1750 na Jamajce, byl státním sekretářem na ministerstvu války a tudíž disponoval značnými příjmy. Lewisova matka opustila svého muže roku 1781 a poté žila s muzikantem. S tím související skandál byl nevyhnutelný, na konci procesu bylo odloučení manželů potvrzeno a od té doby žili Lewisovi rodiče odděleně.\n\nJeště v průběhu svého studia na univerzitách Westminster a Christ Church, které ho mělo připravit na kariéru diplomata, strávil Lewis nějaký čas v různých evropských zemích a to hlavně zlepšováním svých jazykových dovedností. V roce 1791 navštívil Paříž a téhož roku poznal ve Výmaru Goetheho, Schillera, Wielanda a jeho přítel Byron mu zprostředkoval faustovskou látku. Roku 1794 se stal kulturním atašé britského velvyslanectví v Haagu. V této době také vzniká, pravděpodobně na základě inspirace románem „Das Petermänchen“ od Christiana Heinricha Spießeho, jeho dílo „ The Monk“ (mnich) díky němuž se stává slavným.\n\nV letech 1796 – 1802 byl Lewis členem dolní komory britského parlamentu kde zastupoval Hindon. Přestože sám pocházel z otrokářské rodiny, zasadil se roku 1807 o zrušení otrokářství. Po nějakém čase se vzdal svého mandátu, aby se mohl naplno věnovat literatuře. Tuto nezávislost si mohl dopřát, díky značnému jmění které mu zanechal jeho otec. V roce 1815 navštívil na čtyři měsíce své statky na Jamajce, zastávku udělal v Itálii a Švýcarsku, kde navštívil své přátele Byrona a Shelleyho. Další cestu na Jamajku, během které se zasadil o zlepšení života otroků, podnikl v roce 1817. Bohužel na této cestě onemocněl žlutou zimnicí a na zpáteční cestě zemřel a byl pohřben do moře.\n\nUž jako student se pokoušel anglickému publiku zprostředkovat výmarské klasiky a literaturu Sturm und Drang (Bouře a vzdoru) a přeložil Schillerovu Kabale und Liebe (Úklady a láska). Jeho prvním velkým úspěchem byl roku 1796 anonymně vydaný román \"The Monk\" (Mnich). Přestože většina recenzentů dílo odmítla jako nabubřelé a nepřirozené, někteří ho označovali až za trestuhodně obscénní, právě na základě této špatné pověsti dosáhl obrovského úspěchu. Když se Lewis přihlásil k autorství, explodovalo veřejné rozhořčení. Například Byron napsal „ Lewis proměnil básnictví ve hřbitov“.\n\nLewis spadá do tradičního anglického gotického románu, nejdůležitějším vlivem, který na něj zapůsobil je Otrantský zámek Horace Walpoleho. Mnich je také silně ovlivněn německým pre- a raným romantismem. Lewis přejal prvky z bájí, které nalezl u Herdera a včlenil překlady některých básní od Musäuseho . Dále mezi díla, která Lewise ovlivnila patří Sadducismus Triumphatus od Josepha Glanvillse což je pojednání o čarodějnictví a víře ve strašidla.\n\n"}
{"id": "305387", "url": "https://cs.wikipedia.org/wiki?curid=305387", "title": "Preclík (rozcestník)", "text": "Preclík (rozcestník)\n\nPreclík může být:\n\n\n\n"}
{"id": "305390", "url": "https://cs.wikipedia.org/wiki?curid=305390", "title": "Preclík", "text": "Preclík\n\nPreclík (německy \"Brezel\") je tradiční druh pečiva, rozšířený již od středověku ve střední Evropě, především v jižním Německu, severní Francii, Švýcarsku a v zemích někdejšího Rakousko-Uherska. Je to bílé pečivo, vytvarované z tenké, na koncích zúžené těstové tyčky stočené do kroužku, ukončeného překřížením konců, nebo vytvarované do tvaru srdíčka či osmičky. Posypán bývá hrubě krystalickou kuchyňskou solí, mákem nebo kmínem.\n\nPůvod vzniku preclíku je nejasný, kolují o něm různé legendy. Přinejmenším existence pojmu dokládá jeho oblibu již hluboko v prvním tisíciletí našeho letopočtu. Označení samo je odvozené od latinského \"brachium\" – paže, protože jeho forma připomíná založené paže. Nebo také od \"bracellus\" – náramek, jionndy upomíná na obroučky středověkých brýlí. V minulosti měl preclík – a leckde má dodnes – náboženský význam postního pečiva, protože jde o nekvašený chléb.\n\n"}
{"id": "305392", "url": "https://cs.wikipedia.org/wiki?curid=305392", "title": "Mahásiddha", "text": "Mahásiddha\n\nMahásiddha (tib. \"grub thob chen po\", skt. \"mahá\" – velký, \"siddha\" – dosažitel nebo adept) je v buddhismu označení pro jogínského praktikujícího vadžrajány, neboli \"cesty tajné mantry\". Mahásiddhové jsou praktikující, kteří díky intenzivní meditační buddhistické praxi dosáhli významných schopností mysli (sanskrtsky \"siddhi\"). Nejčastěji se setkáváme s pojmem 84 mahásiddhů.\n\nPojem 84 mahásiddhů se vztahuje k indickým mistrům vadžrajány.\nTéměř všech osmdesát čtyři mahásiddhů dosáhlo osvícení ještě před svou smrtí. Díky tomu, že udržovali pevné propojení se svým učitelem a používali výjimečné metody Vozidla manter, vadžrajány, dokázali k osvícení dojít v průběhu jediného života. Svazek mezi realizovaným učitelem a jeho plně otevřeným žákem, který má v učitele nezlomnou důvěru, je hlavním předpokladem, který umožňuje na cestě vadžrajány dosáhnout rychlé výsledky.\n\nAčkoliv tito mistři s mimořádnými schopnostmi, ženy i muži, patřili ke všem sociálním vrstvám, existovali také typičtí potulní jogíni, kteří byli velice často velmi nekonvenční ve svém chování a projevech. Jejich styl života a chování se často vylučovali s etickými zásadami společnosti. Navenek se často chovali nemorálně nebo nepochopitelně, uvnitř však dodržovali své svazky s učitelem a \"čistě\" praktikovali nejvyšší nauky Budddhy. Tradice vadžrajány shrnula nejdůležitější mistry do skupiny 84 mahásiddhů. Jako znamení svých realizací skládali například mnohé písně, které se staly známými pod jménem \"dohá\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "305400", "url": "https://cs.wikipedia.org/wiki?curid=305400", "title": "Sado (provincie)", "text": "Sado (provincie)\n\nProvincie Sado (: 佐渡国; \"Sado no kuni\") byla stará japonská provincie, na jejímž území se dnes rozkládá část prefektury Niigata. Provincie zabírala celé území pátého největšího japonského ostrova Sado, který leží v Japonském moři 35 km od pobřeží prefektury Niigata (dříve provincie Ečigo).\n\nSado bylo samostatnou provincií od období Nara (8. století) až do období Meidži (2. pol. 19. století). Od poloviny 12. století do 16. století bylo Sado, jakožto jedna z nejodlehlejších oblastí Japonska, využíváno jako místo vyhnanství pro politicky nepohodlné osoby (císař Džuntoku, mnich Ničiren ap.) Během období Kamakura získal vládu nad provincií klan Honma z Honšú a ovládal Sado až do roku 1589, kdy ostrov ovládl Kagekacu Uesugi z provincie Ečigo. Během období Edo se na ostrově začalo těžit zlato a stříbro a provincie se dostala pod přímou vládu Tokugawského šógunátu.\n\nDnes tvoří celá bývalá provincie (tedy celý ostrov) město Sado.\n"}
{"id": "305405", "url": "https://cs.wikipedia.org/wiki?curid=305405", "title": "Boris Johnson", "text": "Boris Johnson\n\nAlexander Boris de Pfeffel Johnson (* 19. června 1964 New York) je britský politik, od července 2019 premiér Spojeného království a vůdce Konzervativní strany. V parlamentních volbách 2015 byl zvolen poslancem za obvod Uxbridge a South Ruislip, v období 2001–2008 v dolní sněmovně zasedal za obvod Henley. V letech 2008–2016 byl starostou Londýna a mezi roky 2016–2018 působil jako ministr zahraničí ve dvou vládách Theresy Mayové. Před vstupem do politiky pracoval jako novinář.\n\nJeho otec, ekonom a spisovatel Stanley Johnson, se v roce 1963 oženil s umělkyní Charlotte Fawcett, se kterou se seznámil na Oxfordské univerzitě. Téhož roku odjeli do USA, kde Stanley Johnson studoval na Kolumbijské univerzitě. Jejich syn Boris se narodil 19. června 1964 v New Yorku na Manhattanu, od narození tedy měl britské i americké občanství.\n\nPředkové jeho otce pocházejí z Velké Británie, Francie a Německa. Patří k nim mj. i král Fridrich I. Württemberský či britský král Jiří II. Další otcovi předkové pocházeli také z Turecka. Mezi předky matky jsou Američané i ruští Židé.\n\nV roce 1964 se rodina vrátila do Velké Británie, aby matka Charlotte mohla dokončit svá studia na Oxfordské univerzitě. V roce 1966 se rodina přestěhovala zpět do USA, když jeho otec našel zaměstnání ve Světové bance ve Washingtonu. V roce 1969 se rodina vrátila do Velké Británie, kde Boris chodil do základní školy. V roce 1973 se však rodina opět stěhovala, a to do Bruselu, kde otec pracoval pro Evropskou komisi. Boris chodil do Evropské školy a naučil se francouzsky. V roce 1975 se jeho matka psychicky zhroutila a Boris a jeho sourozenci byli posláni do anglické internátní školy Ashdown House.\n\nOd roku 1977 studoval Boris Johnson na internátní předuniverzitní škole Eton College, když získal stipendium. Ve škole byl populární, i když učitelé si stěžovali na jeho lenost a nedochvilnost. Působil ve školním debatním kroužku i novinách. Po dokončení školy rok učil angličtinu v Austrálii.\n\nOd roku 1983 studoval na Balliolově koleji Oxfordské univerzity, opět za pomoci stipendia. I zde byl známý a populární, hrál rugby, spoluvedl univerzitní satirický časopis \"Tributary,\" působil také ve školní samosprávě. Mezi jeho spolužáky patřilo mnoho pozdějších konzervativních politiků jako David Cameron, William Hague, Michael Gove nebo Jeremy Hunt. Byl také členem Bullingdon Clubu, stejně jako někteří další pozdější politici. Jeho studijní výsledky byly průměrné. Ve škole se také seznámil a zasnoubil s aristokratkou Allegrou Mostyn-Owen (* 1964) , se kterou se krátce po úspěšném ukončení studií oženil. Na svatbě zazněl duet \"Allegra e Boris,\" který pro tento účel složil německý skladatel Hans Werner Henze.\n\nV roce 1987 začal pracovat jako stážista v prestižním londýnském deníku The Times, byl však propuštěn po tom, kdy si v jednom ze svých článků vymyslel citaci. Poté pracoval v deníku The Daily Telegraph, v letech 1989 až 1994 byl jeho zahraničním korespondentem v Bruselu, přičemž zastával euroskeptické postoje. V roce 1990 ho manželka opustila, v roce 1993 se rozvedli. Ještě téhož roku se oženil s právničkou Marinou Wheeler (* 1964), se kterou žil již od roku 1990.\n\nPo návratu to Británie se přestěhovali do čtvrti Islington, kde pod vlivem čtvrti a nové manželky získal konzervativní Boris liberálnější postoje k otázkám jako klimatická změna či LGBT práva. Zde se jim také narodilo první dítě, další tři následovaly.\n\nV práci po návratu z Bruselu působil jako politický sloupkař. V roce 1995 se na veřejnosti objevil záznam telefonního hovoru z roku 1990 mezi ním a jeho kamarádem, podnikatelem Dariem Guppy. Ten ho informoval, že informace o jeho kriminálních aktivitách sleduje novinář Stuart Collier z bulvárního deníku \"News of the World\" a požádal Johnsona o poskytnutí soukromé adresy Stuarta, aby mohl nechat novináře zmlátit. Johnson souhlasil, obával se však rizika prozrazení. Po zveřejnění záznamu Johnson uvedl, že mu adresu neposkytl. Šéfredaktor novin ho pokáral, z práce ho však nepropustil.\n\nJohson začal psát také sloupky do týdeníku The Spectator a motoristické sloupky do měsíčníku Gentlemen's Quarterly. Mezi spolupracovníky však příliš populární nebyl, když své příspěvky dodával pozdě, v redakci se také vršily jeho pokuty za parkování. V roce 1998 se začal objevovat v televizním programu \"Have I Got News for You\", začal být obecně známý a byl zván i do dalších televizních pořadů (mj. \"Top Gear\").\n\nV roce 1999 mu Conrad Black, tehdejší majitel publikací \"The Daily Telegraph\" i \"The Spectator\", nabídl, aby se stal šéfredaktorem časopisu \"The Spectator\" a zanechal svých politických ambicí. Johnson souhlasil. Pod jeho vedením tento tradičně konzervativní týdeník publikoval i příspěvky od levicových autorů a jeho náklad se mírně zvedl. Navzdory svému slibu úspěšně v roce 2001 kandidoval do Dolní sněmovny, svůj post šéfredaktora ale opustil až v roce 2005. Až do roku 2019 psal sloupky pro \"The Daily Telegraph\".\n\nV roce 2018 se rozvedl se svou druhou manželkou Marinou Wheeler, se kterou má čtyři děti. Z roku 2009 má také nemanželské dítě s Helen Macintyre. V současnosti žije Johnson s Carrie Symonds (* 1988), tiskovou mluvčí Konzervativní strany.\n\nZvažoval kandidaturu do Evropského parlamentu v roce 1994. V roce 1997 chtěl kandidovat do britské dolní sněmovny v některém londýnském okrsku, stranou byl však vyslán do tradičně labouristického okrsku v severním Walesu. Získal 23 % hlasů a porazil ho labouristický kandidát.\n\nJe členem Konzervativní strany. V letech 2001 až 2008 byl členem dolní komory Parlamentu Spojeného království, byl také ministrem ve stínové vládě. V letech 1999 až 2005 stál v čele časopisu The Spectator. V květnu 2008 byl za Konzervativní stranu zvolen londýnským starostou, když ve volbách porazil svého předchůdce Kena Livingstona, v roce 2012 pak byl znovuzvolen. V květnu 2016 ho na této pozici vystřídal labourista Sadiq Khan.\n\nJohnson je soustavným kritikem Evropské unie. Projekt eura, tedy společné měny, označil za \"katastrofu\". Požadoval omezení britských vztahů s EU a referendum o podobě těchto vztahů. V roce 2016 se v rámci Konzervativní strany postavil do čela tábora obhajující v referendu o členství Spojeného království v Evropské unii volbu vystoupení země z EU. Po této úspěšné kampani oznámil, že se nechce ucházet ani o post premiéra, ani o pozici vůdce Konzervativní strany.\n\nOd 13. července 2016 do 9. července 2018 zastával úřad britského ministra zahraničí.\n\nJiž v červnu roku 2017 se (přes jeho deklarované odmítnutí takových ambicí) o něm hovořilo jako o možném uchazeči na pozici britského premiéra, poté co jeho Konzervativní strana v čele s premiérkou Theresou Mayovou nezískala v předčasných parlamentních volbách dostatečnou většinu.\n\nV souvislosti s nezdary v otázce vystoupení Spojeného království z Evropské unie (brexit) ohlásila premiérka Mayová v květnu 2019, že odstoupí ze svých funkcí. Boris Johnson se bezprostředně poté stal vážným kandidátem na post předsedy Konzervativní strany a tím také na post britského premiéra.\n\nV nahrávce z tajné schůzky v říjnu 2016 uvedl úředník izraelské ambasády Šai Masot, že britský ministr zahraničí Boris Johnson „je idiot“, ale je „v zásadě dobrý“, protože podporuje Izrael.\n\nJohnson podpořil vojenskou intervenci v Jemenu pod vedením Saúdské Arábie a odmítl zastavení dodávek britských zbraní do Saúdské Arábie, protože podle Johnsona neexistuje jasný důkaz, že by se Saúdové dopouštěli ve válce v Jemenu válečných zločinů. V září 2016 byl Johnson kritizován, že zablokoval na půdě OSN vyšetřování válečných zločinů Saúdské Arábie v Jemenu ze strany nezávislé vyšetřovací komise OSN. Vláda britské premiérky Theresy Mayové, ve které Johnson působí jako ministr zahraničí, čelí kritice, že se nepřímo podílí na páchání válečných zločinů a na smrti jemenských civilistů.\n\nJohnson poprvé navštívil Turecko jako ministr zahraničních věcí v září 2016. Tehdy vyjádřil pokračující britskou podporu vládě prezidenta Erdoğana po nezdařeném pokusu o vojenský převrat v Turecku. Johnson také slíbil, že britská vláda bude podporovat vstup Turecka do Evropské unie.\n\nV prosinci 2017 označil v rozhovoru pro list \"Sunday Times\" Rusko za „uzavřenou, protivnou, militaristickou a nedemokratickou“ zemi. Ruský ministr zahraničí Sergej Lavrov si po setkání s Johnsonem stěžoval na „sérii agresivních a urážlivých prohlášení“ ze strany Johnsona a dalších členů britské konzervativní vlády.\n\nJohnson podpořil tureckou invazi do Afrínu v Sýrii, která začala v lednu 2018 a je namířena proti syrským Kurdům, a prohlásil, že Turecko má právo na ochranu svých hranic.\n\nV březnu 2018 přirovnal Rusko pod vládou Vladimira Putina, které bude od června hostit mistrovství světa v kopané, k nacistickému Německu, které roku 1936 využilo letní olympiádu v Berlíně k propagandistickým účelům. Mluvčí ruského ministerstva zahraničí Marija Zacharovová nato prohlásila, že Johnson je „otráven jedem nenávisti a zloby“ a dále uvedla, že „jakékoli podobné paralely a srovnání naší země, která obětovala miliony lidí v boji proti nacismu na na východní frontě druhé světové války, která bojovala na svém území a potom osvobodila Evropu, jsou ze zásady neakceptovatelné a nejsou hodny šéfa diplomatického sboru evropského státu.“\n\nDne 20. března 2018 v rozhovoru pro \"Deutsche Welle\" se novinářka Žanna Němcovová zeptala Johnsona, proč si myslí, že za útokem na dvojitého agenta Skripala stojí Rusko. Johnson odpověděl, že mu britští vědci ze státní laboratoře v Porton Downu osobně sdělili, že jsou si zcela jisti, že je odpovědné Rusko. 3. dubna ředitel laboratoře v Porton Downu Gary Aitkenhead prohlásil, že vědci nebyli schopni určit, ze které země použitý nervový jed pochází. Poslanec opoziční Labouristické strany Chris Williamson na to reagoval slovy, že Johnson „lhal, aby ospravedlnil zahraniční politiku naší země.\"\n\nKvůli neshodám ve vládě Theresy Mayové, které panovaly kolem odchodu Británie z Evropské unie, dne 9. července 2018 oznámil svoji demisi.\n\nČlenové Konzervativní strany zvolili Borise Johnsona v červenci 2019 dvoutřetinovou většinou (66,4 %) svým novým vůdcem. Po odstoupení Mayové jej královna Alžběta II. dne 24. července jmenovala novým premiérem Spojeného království.\n\nBezprostředně poté oznámil Johnson složení nové britské vlády. Jsou v ní převážně političky a politikové, kteří jsou známí jako tvrdí zastánci brexitu, tedy opuštění Evropské unie (termín je 31. říjen 2019). Ministrem zahraničních věcí byl jmenován bývalý ministr pro záležitosti brexitu Dominic Raab. Ministryní vnitra se stala politička indického původu Priti Patelová.\n"}
{"id": "305415", "url": "https://cs.wikipedia.org/wiki?curid=305415", "title": "Eleonora", "text": "Eleonora\n\nEleonora je ženské křestní jméno arabského původu (Ellinor), latinského nebo severského. Znamená „\"Bůh je mé světlo\"“ nebo „\"Zář\"\". V Česku v roce 2007 žilo 892 Eleonor a pár desítek dalších žen, u nichž Eleonora fungovala jako jedno z vícerých křestních jmen. V českých kalendářích se běžně neuvádí, svátek slaví společně s Lenkou (podoba jmen je čistě náhodná, nemají podobný ani původ ani význam) 21. února.\n\nVerzí jména Eleonora je také Eleanora, nebo Eleanor. Domácí podoba jména buď zůstává stejná, nebo je zkracována na Elu, Noru, Eleon, či dokonce Elnor.\n\nEleonora může též pocházet z Aliénor, které možná pochází z latinského \"lenire\" („léčit“), nebo ze severského a germánského jména Aldenor. Může se též spojovat z řeckým \"eleos\" („soucit“).\n\n\n\n\n"}
{"id": "305416", "url": "https://cs.wikipedia.org/wiki?curid=305416", "title": "SpaceShipTwo", "text": "SpaceShipTwo\n\nSpaceShipTwo (celým názvem Scaled Composites Model 339 SpaceShipTwo) je projekt cestovního kosmického raketoplánu americké společnosti The Spaceship Company, která je joint venture mezi Scaled Composites (jež je uváděna jako její výrobce) a Virgin Galactic (která rozvíjí obchod vesmírné turistiky pro tento projekt).\n\nRaketoplán navazuje na předchozí projekt SpaceShipOne; a je součástí programu Tier One, sponzorovaného Paulem Allenem, jehož společnosti Mojave Aerospace Ventures zase The Spaceship Company licensuje technologii v SpaceShipTwo.\n\nCílem projektu je vyvinout raketoplán pro dopravu vesmírných turistů do vesmírného prostoru (jako hranice vesmíru je stanovena vzdálenost 100 km nad povrchem Země – Kármánova hranice). Lety SpaceShipTwo představují tzv. balistické skoky; prvním balistickým skokem byl let amerického astronauta Alana Sheparda v lodi Freedom 7 (Mercury-Redstone 3)\n\n\nZkušební lety probíhají na základně Edwards v poušti Mojave v Kalifornii. Raketoplán je nejdříve vynesen do výšky přibližně 15,2 km jedním z nosných letadel (dvoutrupovým White Knight Two), kde se od něj odpojí. Poté pokračuje pomocí hybridních raketových motorů ke svému apogeu, které je 110 km od povrchu Země.\n\nBěhem roku 2009 se připravují první starty s posádkou z operačního střediska Spaceport America v Novém Mexiku. Galactic plánuje minimálně pět osmimístných raketoplánů (dva piloti, šest pasažérů) s dvěma mateřskými loděmi a postupně je vysílat na hranici vesmírného prostoru a to i denně, neboť o lety je velký zájem.\n\nRichard Branson oznámil, že bývalý pilot F1 Niki Lauda podepsal dohodu, na jejímž základě bude trénovat pilotáž suborbitálních letadel SS2, vyvíjených pro společnost Virgin Galactic. Lauda má pilotní průkaz, který mu umožňuje pilotovat dokonce i dopravní letadla.\n\nV prosinci 2009 Branson uvedl, že první lety se SpaceShipTwo by měly začít již v roce 2011. První vesmírné turisty bude čekat cesta do výšky kolem 104 km od Země a asi osmiminutová zkušenost stavu beztíže.\n\nDne 10. ledna 2014 byl proveden třetí, úspěšný test lodě i s dvoučlennou posádkou nad Mohavskou pouští.\n\nDne 31. října 2014 raketoplán SpaceShipTwo havaroval nad Mohavskou pouští v Kalifornii kvůli předčasnému uvolnění pojistek křídel.\n\n29. května 2018 SpaceShipTwo, \"VSS Unity\", prodělal úspěšný start z Mohavské pouště. Vystoupal do výšky 34,9 km s maximální rychlostí 1,9 Ma. Virgin Galactic s VSS Unity plánuje lety pro vesmírnou turistiku 'v blízké budoucnosti'.\n\nLetenka pro zájemce má stát cca 200 000 dolarů a v Česku je bude mít k dispozici jedna z cestovních kanceláří. Zájemci musejí projít přísnou zdravotní prohlídkou.\n\nV srpnu 2005 prezident Virgin Galactic uvedl, že bude-li SpaceShipTwo úspěšná, realizuje se program SpaceShipThree, který by umožnil kosmickým turistům kroužit kolem Země na její orbitě.\n\n"}
{"id": "305424", "url": "https://cs.wikipedia.org/wiki?curid=305424", "title": "Grammos", "text": "Grammos\n\nGrammos ( ) je pohoří nacházející se většinou své plochy v Řecku (prefektury Ioannina a Kastoria) a jen malým dílem v jihovýchodní Albánii. Nejvyšším vrcholem je Maja e Çukapeçit (2 520 m). Grammos bývá často řazen do horského systému rozlehlého pohoří Pindos, a to jako jeho severozápadní část.\n\nDélka masivu je až 30 km, jeho maximální šířka pak 20 km. Většinu povrchu tvoří hustý lesní porost s převažujícími borovicemi piniemi.\n\nRoku 1949, během bitev řecké občanské války, bylo pohoří opevněnou komunistickou baštou.\n"}
{"id": "305432", "url": "https://cs.wikipedia.org/wiki?curid=305432", "title": "Občanská společnost", "text": "Občanská společnost\n\nObčanská společnost je termín pocházející z 18. století, ačkoliv samotný institut občana je znám a prochází vývojem již od starověku. Občanská společnost je velmi široký pojem zkoumaný především politickou sociologií. Existuje mnoho různých definic, z nichž lze vybrat kupříkladu „souhrn nevládních organizací a institucí, které projevují zájmy a vůli občanů.“ Další možný náhled na občanskou společnost je jako na prostor mezi státem a byznysem, do kterého patří například rodiny, vzdělávací instituce, nejrůznější spolky, profesní komory atd. Takováto občanská společnost je považována za klíčovou pro fungování svobodného a demokratického státu, neboť západní sociální vědy mají obecně za to, že pro zdravé fungování demokracie nestačí pouhá soutěž volených politických stran.\n\nDo občanské společnosti můžeme řadit mimo jiné tyto instituce:\n\nNevládní neziskové organizace\nZájmové skupiny\nObchodní sdružení\nNáboženské organizace\nNěkterá profesní sdružení\n\nJednu z možných definic občanské společnosti nabízí britský politolog Gordon White: „Občanská společnost je přechodnou oblastí umístěnou mezi státem a rodinou, která obsahuje organizované skupiny či sdružení, které jsou oddělené od státu, těší se jisté míře autonomie ve vztahu k státu a jsou vytvořené dobrovolně členy společnosti s cílem ochraňovat nebo rozšiřovat svoje zájmy, hodnoty nebo identity.“\n\nObčanská společnost je pro fungování svobodného a demokratického státu klíčová z několika důvodů:\n\nPodle funkce, kterou zaujímají ve společnosti můžeme občanské organizace rozdělit na\nExistují samozřejmě organizace, které se (třeba i v nestejné míře) věnují oběma činnostem.\n\n\nAni v případě tohoto rozdělení není často možné přiřadit organizaci k jednomu z typů, spíše se setkáváme s širokým spektrem různých uspořádání. Tzv. grassroots mohou také představovat úvodní fázi vývoje pozdější nadnárodní organizace.\n\nPojem občanská společnost, ačkoliv v různých formách užívaný již od starověku, se v dnešním pojetí ustálil v 18. století zejména díky osvícenství. V tomto vývoji byl klíčový John Locke. Ten už v 17. století rozpracovával přirozenoprávní teorii a formuloval své pojetí státu, který byl dle něj tvořen lidmi za účelem jejich ochrany (ochrany práv na život, svobodu a soukromé vlastnictví) – ve chvíli, kdy se tato funkce ztrácí, ztrácí se i legitimita státu. Tyto ideje se staly důležité pro další vývoj občanské společnosti jakožto sféry zcela mimo stát. Skotský osvícenský filozof Adam Ferguson v knize \"Esej o historii občanské společnosti\" dal pojmu jeho význam uznávaný v 18. století – tedy civilizované společnosti bránící rozpínání státu. Montesquieu pak svou známou teorii o dělbě moci na moc výkonnou, zákonodárnou a soudní doplňoval tezí o tom, že pouze silná občanská společnost je schopna vynutit si, aby stát jednal v souladu se zájmy občanů.\n\nVelice významným myslitelem, který se zasadil o definování občanské společnosti, jako sféry ležící mimo stát byl G. W. Hegel ve svém díle Základy filozofie práva. Ten na občanskou společnost nahlížel jako na sféru univerzálně egoistickou. Způsob fungování občanské společnosti se podle Hegela zakládá na ekonomických a sociálních transakcích, čím přebírá myšlenky skotského myslitele Adama Smithe.\n\nV dalším století se největšími stoupenci občanské společnosti stali liberální autoři – zejména Alexis de Tocqueville. Ten v knize \"Demokracie v Americe\" tvrdil, že nemá-li se demokracie zvrhnout v despotickou vládu silného státního aparátu, je nutná aktivita různě se sdružujících občanů – jednotlivci jsou příliš slabí a mohou se tak dostat do izolace a stavu nesvobody. Různá občanská sdružení také mohou rozvíjet politické schopnosti jednotlivce, který jich pak může využít a prosadit se v celostátním politickém rozhodování. Podobně John Stuart Mill vyzdvihoval spolčování občanů v zájmu ochrany jejich individuálních svobod a zájmů.\n\nV druhé polovině 19. a většině 20. století byl zájem o občanskou společnost jakožto jev hodný zkoumání pouze menší. Zajímavou výjimkou byl italský marxistický filozof Antonio Gramsci, v jehož pojetí se v občanské společnosti, sféře společenských institucí a kulturních představ, odehrával klíčový souboj („dlouhý pochod institucemi“) o tzv. kulturní hegemonii – tedy o to, jaké ideje a hodnoty budou ve společnosti dominantní. Až v 70. letech docházelo k obnově zájmu v souvislosti s novými sociálními hnutími, odporem vůči komunismu a vzestupem tzv. nové pravice. Ke konci 20. století se především díky Gramscimu a německému filozofovi Jürgenu Habermasovi prosazoval názor, dle něhož občanská společnost stojí také zcela mimo sféru trhu a byznysu a působí jako jejich kontrola.\n\nNa rozdíl od feudalismu, kdy poddaný neměl v podstatě žádná práva a byl závislý na vůli svého pána, je občanská společnost charakterizována jako společnost plnoprávná, tedy taková ve které fungují základní demokratické hodnoty – svoboda, spravedlnost a rovnost. S ekonomickým rozvojem raného novověku (zavádění manufaktur, podpora podnikání) souvisel i vzestup buržoazie, která měla na rozdíl od šlechty tu výhodu, že její moc pramenila z kapitálu, nikoliv z půdy: tak měli měšťané více příležitostí svůj majetek dále rozšiřovat. Skutečnost, že podnikající měšťané měli fakticky větší majetek nežli šlechta, se stávala stále častější. Šlechta však na rozdíl od nich držela i politickou moc, což měšťané považovali za velký nedostatek systému a bojovali za jeho nápravu. Aby jim bylo vyhověno, zavedlo se během 18. a 19. století volební právo pro muže, jež bylo ovšem určeno majetkovým censem, tedy volit směli jen ti občané, kteří splňovali podmínku určité výše odváděných daní (resp. příjmů) stanovené zákonem. Začaly se ale objevovat názory, často z řad levicových intelektuálů, že tento systém podporuje vládu elitní skupiny obyvatel, kteří sledují své zájmy a nezajímají se o problémy pracujícího lidu (žádné zdravotní pojištění, nízká mzda, neregulovaná pracovní doba...). Vznikla tak potřeba dále rozšiřovat právo volit si své zástupce. Na začátku 20. století skutečně dochází k uzákonění všeobecného volebního práva pro všechny muže. V průběhu 20. století pak bylo přiznáno volební právo i ženám. V první polovině 20. století tak učinila většina států se zavedeným všeobecným volebním právem (1918 Velká Británie, 1919 Československo, 1920 USA, atd.; ovšem např. Francie až roku 1945 a v takovém Švýcarsku bylo vol. právo ženám upíráno, v některých kantonech, až do roku 1990).\n\nV 18. století občanské spolky organizovala a zakládala především šlechta a výjimečně i měšťanstvo. Na českém území se však občanská společnost v pravém slova smyslu začala formovat v průběhu 19. století ve spojitosti s národním obrozením. Toto formování probíhalo specifickým způsobem na rozdíl od ostatních, především západoevropských zemí, kde se občanská společnost rodila na základě národních států. Česká společnost oproti tomu vznikala jako protiváha habsburského státu. To vše bylo zapříčiněno nejistou existencí národů uvnitř habsburského mocnářství. Rozmach zakládání nových občanských spolků přinesla revoluční vlna let 1848-1849, kdy se objevilo množství vlasteneckých, radikálních, studentských a jiných spolků, ty však byly následném neoabsolutistickém období potlačeny. Moderní občanské sdružovaní v českých zemích se začalo plynule rozvíjet až s liberalizací rakouského politického systému po roce 1860. Příkladem těchto spolků vzniklých po roce 1860 může být vlastenecký pěvecký spolek Hlahol (1861) nebo tělovýchovný spolek Sokol (1862). Kratší období jejího ničím nerušeného rozmachu za první republiky bylo tvrdě zakončeno nacistickou okupací v roce 1938 – v nacionálně socialistickém zřízení neexistoval prostor k občanské iniciativě. Útlak občanského sektoru pak pokračoval i v éře komunistické totality mezi lety 1948–1989. V těchto obdobích nelze jednoznačně hovořit o absenci české občanské společnosti, rozhodně ale můžeme hovořit o její nefunkčnosti či nedostatečné kvalitě. Mezi skupiny zasazující se během komunismu o obnovu občanské společnosti patřily například Klub Angažovaných Nestraníků (KAN), Klub bývalých politických vězňů (K231), Výbor na obranu nespravedlivě stíhaných (VONS), Charta 77 a mnohé dalších.\n\nReinkarnace občanské společnosti nastala po sametové revoluci roku 1989, kdy v 90. letech 20. století dostala občanská společnost opět prostor k rozvoji a do právního řádu byly přijaty články zasazující se o její ochranu: např. zákon o obecně prospěšných společnostech (č. 248/1995 Sb.) a také o nadacích a nadačních fondech (č. 227/1997 Sb.). Tyto instituce v prvních letech po pádu komunismu zažívaly prudký nárůst co do počtu, avšak jen s relativně malým počtem členů a dobrovolníků a skromným financováním. V posledních letech se tak soustředí především na přibírání nových členů a rozšiřování kapitálu, mnoho nových nadací a spolků se nezakládá.\n\nV období po roce 1989 se pak dvě přední osobnosti polistopadového vývoje, Václav Havel a Václav Klaus, střetávali ohledně svého názoru na roli občanské společnosti v samostatné České republice.\n\nVáclav Havel viděl demokracii a občanskou společnost jako „dvě strany téže mince“ a v její tvorbě a kultivaci viděl jeden z hlavních cílů české polistopadové politiky. Moderní demokratický stát potřeboval dle něj pestrou občanskou společnost, nikoliv jen státní správu, politické strany a soukromé podniky. Do této společnosti zahrnoval veškeré na státu nezávislé instituce – akademickou obec, spolky, neziskové organizace, církve a odbory, v určitém smyslu i místní samosprávy. Všechny tyto instituce umožňovaly člověku, dle Václava Havla, žít mnohem plnější a tvořivější život, přispívaly ke stabilitě státu a zároveň vytvářely nejlepší obranu proti „každému pokusu uzurpovat moc“.\n\nPohled Václava Klause byl diametrálně odlišný. Klaus se stavil k myšlence občanské společnosti nedůvěřivě – viděl v ní mimo jiné prvky korporativismu, ve kterém organizace bez demokratického mandátu zasahují do veřejného dění. Občanská společnost u Klause ztělesňovala komunitarismus, „neideologickou doktrínu“, která se z jeho pohledu snažila o „překonání“ západní demokracie a standardní demokratické politiky a vybízel k ostražitosti před obhájci „‚nepolitické politiky‘, elitářských přístupů a třetích cest“.\n\nZatímco Václav Havel tedy zdůrazňoval nutnost občanů účastnit se dění v zemi skrze nejrůznější nestátní organizace, ovlivňovat tak politiku a zároveň tvořit hráz pro roztahující se státní moc, Václav Klaus přikládal význam jedinci sledujícímu vlastní zájmy a vliv na dění ve státě si přál svěřovat jen voleným politickým stranám. Spor byl vyostřen především v období Opoziční smlouvy, kdy iniciativy jako například Děkujeme, odejděte! ostře kritizovaly spolupráci ODS a ČSSD, tedy Václava Klause a Miloše Zemana. Po nástupu Mirka Topolánka na post premiéra ale tlak na občanskou společnost a její kritika postupně slábl. Opět se začal zvyšovat až v posledních několika letech především v souvislosti s uprchlickou krizí, kdy byla slyšet kritika organizací jako Člověk v tísní i ze strany politických představitelů. Do kritiky tzv. “neziskovek” se kromě nově vzniklých hnutí zapojili i politici tradičních politických stran, jedním z nejvýraznějších byl například bývalý poslanec Jeroným Tejc (ČSSD) nebo Václav Klaus mladší (ODS), který neziskové organizace nazýval na svém blogu na serveru novinky.cz “parazity na inkluzi”.\n\nPodle Českého statistického úřadu bylo v Česku k lednu 2014 registrováno 85 565 spolků, 33 728 pobočných spolků, 2 777 obecně prospěšných organizací, 517 nadací, 1 438 nadačních fondů a 4 161 církevních právnických osob. Finanční podporu v roce 2014 získalo 30 nadačních subjektů, 1 965 spolků, 226 pobočných spolků, 657 obecně prospěšných společností, 42 ústavů a 181 účelových zařízení církví.\n\nV roce 2014 bylo pro neziskové organizace vyčleněno z veřejných rozpočtů celkem 13 miliard 562 miliónů korun. Nejvíce získala Fotbalová asociace České republiky, tedy 336 586 (v tis. Kč), což činí 4,36 % z celkového objemu dotací. Následuje Česká unie sportu, z.s. se 155 494 (v tis. Kč), tedy 2,01 % z rozpočtu.\n\n\n\n"}
{"id": "305443", "url": "https://cs.wikipedia.org/wiki?curid=305443", "title": "Šnek", "text": "Šnek\n\nŠnek může být\n\n"}
{"id": "305445", "url": "https://cs.wikipedia.org/wiki?curid=305445", "title": "Rotax", "text": "Rotax\n\nSpolečnost BRP-Rotax GmbH & Co KG (do roku 2016 BRP-Powertrain GmbH & Co. KG), známější však jen jako Rotax, je rakouský výrobce motorů se sídlem v Gunskirchenu v Horních Rakousích. Rotax je dceřinou firmou kanadské společnosti Bombardier Recreational Products (BRP).\n\nPůvodní firma byla založena v roce 1920 v Drážďanech jako \"ROTAX-WERK AG\", v roce 1930 ji převzal Fichtel & Sachs AG a přesunul do Schweinfurtu. V roce 1943 se společnost přestěhovala do rakouského Welsu a o čtyři roky později do Gunskirchenu. V roce 1959 získala v Rotaxu majoritní podíl vídeňská firma \"Lohnerwerke\", výrobce nástaveb automobilů a železničních vozů, ale také skútrů.\n\nV roce 1970 společnost koupil koncern Bombardier. Rotax vyrábí motory pro vodní a sněžné skútry, sportovní lodě nebo terénní čtyřkolky. Dodává i motory pro motocykly výrobců Aprilia, BMW, Buell (Helicon®-V2), KTM a MZ. Motory Rotax používají i sportovní a ultralehká letadla jakož i motokáry.\n\nMotory Rotax 914F jsou osazeny i bezpilotní letouny MQ-1 Predator používané Letectvem USA.\n\n\n"}
{"id": "305448", "url": "https://cs.wikipedia.org/wiki?curid=305448", "title": "Roztočovci", "text": "Roztočovci\n\nRoztočovci (Ricinulei) jsou dravci příbuzní pavoukům, kteří se živí jinými malými členovci. V prosinci roku 2011 bylo již po celém světě popsáno 58 existujících druhů roztočovců.\n\nNejdůležitější obecný popis anatomie roztočovců stále náleží monografii Hanse Jacoba Hansena a Williama Sørensena. Další užitečné studie lze nalézt například v pracích Pittarda a Mitchella, Geralda Legga a L. van der Hammena.\n\nJsou to malí pavoukovci, velcí asi 5–10 mm. Pokožku (\"exoskeleton\") obou nohou a těla mají mimořádně silnou. Jejich nejpozoruhodnější rys je \"kapuce\" (\"cucullus\"), která může být zvýšena a sklopena přes hlavu. Po sklopení překrývá ústa a klepítka (chelicery). Žijící roztočovci nemají oči, na zkamenělinách ale mohou být dva páry bočních očí a dokonce i žijící druhy stále mají světločivné oblasti v těchto místech. Zadeček (abdomen) je rozdělen dorzálně do řady velkých desek (\"tergites\"), z nichž každá je rozdělena na střední a boční desku.\n\nKlepítka jsou složena ze dvou částí, které jsou pevné a pohyblivé. Smyslové orgány jsou také spojeny s částí úst, pravděpodobně k ochutnávání jídla. Klepítka mohou být zasunuta, v klidu jsou obvykle skryta pod \"cucullus\".\n\nMakadla (\"pedipalpy\"), jejich druhý pár končetin, obvykle používají k manipulaci s potravou. Rovněž jsou ale makadla opatřena mnoha smyslovými strukturami a jsou používány jako \"krátký výběh\" smyslových orgánů. Makadla jsou zakončena kleštěmi, které jsou malé ve srovnání s jejich tělem.\nU samců je třetí pár končetin upraven tak, aby tvořit kopulační orgány. Tvar těchto orgánů je velmi důležitý pro taxonomii a může být použit k zařazení samců různých druhů a rozlišení druhů od sebe.\n\nStarší přehled vnitřní anatomie roztočovců publikoval Jacques Millot. Byla popsána střeva, vylučovací systém se skládá z Malpighiho trubice a páru kyčelních žláz. Nemají vzdušné vaky, dýchají trachejemi. Je zajímavé, že nejméně jeden brazilský druh vypadá, že má plastron, který může zabránit navlhnutí a umožnit jim i nadále dýchat, i když jsou zaplaveni vodou.\n\nJe známo relativně málo o jejich námluvách a návycích při páření, samci ale byli pozorováni jak pomocí jejich přeměněné třetí nohy převádějí spermatofor do samice. Vejce vznikají v mateřské \"kapuci\", kde rostou až do stádia šestinohé larvy, která se později mění na osminohého dospělce.\n\nDnes se vyskytují v západní a centrální Africe (rod \"Ricinoides\") a v Brazílii (rody \"Cryptocellus\" a \"Pseudocellus\"). Obvykle obývají tropické deštné pralesy a jeskyně. K životu potřebují vlhké prostředí.\n\n"}
{"id": "305461", "url": "https://cs.wikipedia.org/wiki?curid=305461", "title": "Kavka (rozcestník)", "text": "Kavka (rozcestník)\n\nKavka může být:\n\n\n\n\n\n\n"}
{"id": "305465", "url": "https://cs.wikipedia.org/wiki?curid=305465", "title": "Phil Spalding", "text": "Phil Spalding\n\nPhil Spalding (* 19. listopadu 1957 Londýn) je britský baskytarista. Předtím, než se stal členem skupiny Toyah, hrál s Bernie Tormé Band a Original Mirrors. V Toyah působil mezi lety 1980 a 1983, kdy s touto kapelou nahrál několik alb a účastnil se jejich turné. Po rozpadu Toyah se stal členem superskupiny GTR a také hrál s multiinstrumentalistou Mikem Oldfieldem. Později spolupracoval s dalšími hudebníky, včetně Robbieho Williamse, Micka Jaggera nebo Kylie Minogueové.\n\nMezi jeho často používané nástroje patří baskytara Fender Precision Bass.\n"}
{"id": "305472", "url": "https://cs.wikipedia.org/wiki?curid=305472", "title": "Ille-et-Vilaine", "text": "Ille-et-Vilaine\n\nIlle-et-Vilaine je francouzský departement ležící v regionu Bretagne.\n\n\n"}
{"id": "305475", "url": "https://cs.wikipedia.org/wiki?curid=305475", "title": "Simon Phillips", "text": "Simon Phillips\n\nSimon Phillips (* 6. února 1957 Londýn) je britský jazzový a rockový bubeník a perkusionista. Známý je jako člen skupiny Toto a také svou spoluprací s mnoha dalšími hudebníky jako jsou např. The Who, Jeff Beck, 10cc, Mike Oldfield, Brian Eno, Toyah, Jon Anderson, Mick Jagger, Asia, Phil Manzanera, John Wetton a mnozí další.\n\nPhillips bubnoval na americkém turné skupiny The Who v roce 1989 a podílel se také na sólových projektech členů této kapely Rogera Daltreyho a Peta Townshenda. Pracoval rovněž s heavy metalem, když se podílel na albech \"Sin After Sin\" od Judas Priest a \"The Michael Schenker Group\" Michaela Schenkera. Simon Phillips rovněž vydal několik sólových alb.\n\n\n"}
{"id": "305480", "url": "https://cs.wikipedia.org/wiki?curid=305480", "title": "Ann Radcliffová", "text": "Ann Radcliffová\n\nAnn Radcliffová, nepřechýleně Ann Radcliffe, rozená Ann Wardová, nepřechýleně Ann Ward (9. července 1764, Londýn, Velká Británie – 7. února 1823 tamtéž), byla anglická spisovatelka, jedna z nejpopulárnějších představitelek gotického románu své doby.\n\nNarodila v Londýně, v městské části Holborn, jako dcera obchodníka s látkami Williama Warda, své dětství a mládí strávila u společensky výše postavených příbuzných. Roku 1772 se s touto rodinou přestěhovali do Bath, kde chodila také do školy. Ve věku 23 let se provdala za Williama Radcliffa, absolventa Oxfordu a politického reportéra, který se později stal vlastníkem a vydavatelem English Chronicle. Povzbuzoval svou ženu, aby si volný čas krátila psaním.\n\nPrvními pokusy byly milostné romány The Castle of Athlin and Dunbayne (1789) a A Sicilian Romance (1790), které byly oba vydány anonymně. Velkého úspěchu dosáhla s románem The Romance of the Forest (1791). První vydání bylo ještě publikováno anonymně, všechny ostatní nesou už ale jméno své autorky. Tento román je považován za prvotřídního zástupce gotické novely, skrze který autorka propůjčuje tomuto žánru svůj osobitý styl, který zřetelně převyšuje dosavadní hrůzostrašný román. V jejích knihách se ve středobodu událostí ocitá romanticky čistá a citlivá hrdinka, která v průběhu děje prochází skličujícími zážitky. Velice pozitivně bylo chváleno nadání Radcliffové pro detailní a dojemně procítěný popis krajiny. Její knihy byly přeloženy do mnoha cizích jazyků. Za svého života zveřejnila ještě další dva romány a to The Mysteries of Udolpho (1794) a The Italian (1797). Ann Radcliffová také velice ráda cestovala, v roce 1795 vydala svou A Journey Made in the Summer of 1794 through Holland and the Western Frontier of Germany (Cesta podniknutá v létě 1794 Holandskem a západní částí Německa).\n\nRomány Radcliffové inspirovaly různými způsoby díla mnohých jejích kolegů, jako například romány \"Opatství Northanger\" Jane Austenové, Malá Dorritka od Charlese Dickense, \"Oválný portrét\" Edgara Allana Poea či \"Rebecca\" (česky jako \"Mrtvá a živá\") Daphne du Maurier. Sir Walter Scott ji popsal jako první básnířku milostného románu.\n\nNavzdory své velké popularitě žila v ústraní. O jejím životě se traduje mnoho pověstí, ještě za života byla mnohokrát prohlášena za mrtvou a myslelo se, že propadla šílenství. Nasvědčovalo by tomu anonymní zveřejnění jejího díla Ode to Terror (1810). V pozdním věku trpěla astmatem a zemřela na jeden z četných záchvatů roku 1823. Po její smrti byl vydán její poslední román \"Gaston de Blondeville\" a část cestopisu s názvem St. Alban's Abbey.\n\n\n\n\n"}
{"id": "305483", "url": "https://cs.wikipedia.org/wiki?curid=305483", "title": "Zdeněk Hamřík", "text": "Zdeněk Hamřík\n\nZdeněk Hamřík (* 3. května 1982, Boskovice) je český folkový písničkář a kytarista, který se na české hudební scéně pohybuje od roku 1998.\n\nJe žákem kytaristy Miloše Dvořáčka. Několik let vystupoval společně s klavíristou a percusistou Pavlem Kunčarem, s nímž v roce 2006 natočil své první demo CD. Dlouhodobě spolupracuje s písničkářem Petrem Rímským, u kterého absolvoval v roce 2004 kytarovou školu, na níž od roku 2006 vyučuje. V roce 2006 spolu natočili ve spolupráci s TV Óčko klip ke Zdeňkově písni \"Vlaštovky\".\n\nZdeněk Hamřík hrál na řadě festivalů (Porta, Zahrada a Mohelnický dostavník) i jednotlivých koncertů, v roce 2003 vystoupil jako host na jarním turné Věry Martinové. Byl hostem pořadů Českého rozhlasu Olomouc (Živě, Větrník), rádia Proglas (Jak se vám líbí) nebo TV Óčko (silvestrovský Hydepark).\n\nV roce 2009 zvítězil v Českém národním finále 42. ročníku folkového a country festivalu Porta v Řevnicích u Prahy.\n\n\n"}
{"id": "305484", "url": "https://cs.wikipedia.org/wiki?curid=305484", "title": "Jon Anderson", "text": "Jon Anderson\n\nJohn Roy „Jon“ Anderson (* 25. října 1944 Accrington, Anglie) je britský rockový hudebník, známý především jako bývalý zpěvák art rockové skupiny Yes. Je také úspěšným sólovým muzikantem. Přes 20 let též spolupracoval s Vangelisem v duu Jon & Vangelis. Dalšími hudebníky, se kterými Anderson hrál a zpíval, jsou např. King Crimson, Mike Oldfield, Toto, Tangerine Dream nebo Peter Machajdík. Anderson zpívá svým charakteristickým vysokým hlasem.\n\n\n"}
{"id": "305485", "url": "https://cs.wikipedia.org/wiki?curid=305485", "title": "Kelímek", "text": "Kelímek\n\nKelímek je druh nádoby, který se používá převážně pro uchovávání a přenos tekutin určených ke konzumaci, ale dá se využívat i pro transport pevných materiálů jako například sypkých hmot. Kelímek původně označovat chemickou nádobu pro tavení kovů (podobně jako tyglík, užívání tohoto slova je patrné například v biblickém překladu).\n\nKelímky se vyrábějí například z pevných, tenkých plastů, schopných odolávat vyšším teplotám, což umožňuje přechovávání i teplých nápojů, nebo z povoskovaného papíru.\n\nKelímek je využíván zpravidla jen pro jedno použití a pokud je nápoj zakupován, je často jeho cena účtována zvlášť, což zvyšuje cenu nápoje. Kelímky jsou v závislosti na použití i různě veliké. Pro konzumaci piva se využívají půllitrové, či třetinkové, na čaj o objemu 0,2 litru, či menší na kávu z prodejních automatů.\n\nVzhledem k tomu, že se jedná o výrobek na jedno použití, je občas kritizována jeho neekologičnost.\n\n\nKelímek může být i zvláštní strojní součástka nebo specializované výrobní náčiní např. v keramickém, sklářském či hutním průmyslu apod.\n"}
{"id": "305490", "url": "https://cs.wikipedia.org/wiki?curid=305490", "title": "Horká čokoláda", "text": "Horká čokoláda\n\nHorká čokoláda (známá také jako kakao) je druh teplého sladkého nápoje, který má příchuť po čokoládě, již v různém zastoupení spolu s horkou vodou, mlékem nebo smetanou. Horká čokoláda je nezřídka prodávána v prodejních nápojových automatech spolu s kávou, jako oblíbený druh teplého nápoje, který se dá snadno připravit z instantních ingrediencí bez zásahu člověka. Bývá ale i v menu v restaucích a bistrech.\n\nKvalita horké čokolády v Česku bývá rozdílná, většinou je složena z čokoládového nebo kakaového prášku, cukru a horké vody. Občas pro zvýraznění, či ochucení se používají další ingredience pro upravení chuti nápoje. Může být například ozdobena šlehačkou. Existují však i kvalitní horké čokolády, které se připravují z 60% až 80% hořké čokolády a zalévají se mlékem nebo smetanou. Rozdílná je i kvalita instantní horké čokolády, existují výrobky, které obsahují 63% cukru a 25% kakaového prášku, ale i takové, které obsahují přes 45% či dokonce 58% kakaa a jen minimum cukru.\n\nVe Španělsku a dále v oblasti Karibského zálivu se k horké čokoládě často servíruje sladkost ve tvaru pokrouceného \"hada\" ze smaženého odpalovaného těsta obalená v cukru se skořicí, zvaná , která se do ní namáčí. Ve Španělsku se churros nejčastěji jí k snídani. Ale můžeme se s nimi setkat i v Portugalsku, kde se prodávají třeba na tržištích\n\nPravou horkou čokoládu je nutné vypít zatepla, protože čokoláda po vychladnutí ztuhne jako čokoládová poleva a usadí se na dnu a stěnách nádoby. U méně kvalitních horkých čokolád na bázi kakaových nápojů k tomuto nedochází.\n\n"}
{"id": "305491", "url": "https://cs.wikipedia.org/wiki?curid=305491", "title": "Úřední povolení v dopravě", "text": "Úřední povolení v dopravě\n\nV oboru dopravy je k mnoha činnostem třeba zvláštního úředního povolení nebo dokladu. Ty se v různých případech nazývají různě: povolení, pověření, oprávnění, souhlas, koncese, licence, osvědčení, průkaz atd. \n\nŘidičské oprávnění podle zákona č. 361/2000 Sb. (Zákon o silničním provozu) je podmínkou k řízení silničních motorových vozidel. Získává se zvlášť pro různé skupiny a podskupiny vozidel. Dokladem o řidičském oprávnění je řidičský průkaz. Oprávnění uděluje a průkaz vydává obecní úřad obce s rozšířenou působností podle místa trvalého pobytu žadatele. \n\nBodový systém vyhodnocuje zjištěné přestupky při řízení vozidel jako postupné ztrácení odborné způsobilosti řidiče, které může v krajním případě vyvrcholit dočasným odebráním řidičského oprávnění. Žádný doklad o aktuálním stavu bodového konta však držitel řidičského oprávnění v současném systému nemá a obtížné a zdlouhavé může být i zjišťování stavu u příslušného evidujícího obecního úřadu. \n\nPrůkaz profesní způsobilosti řidiče je vyžadován navíc pro řízení nákladních automobilů a autobusů podle vymezení v zákoně č. 361/2000 Sb. \n\nPrůkaz způsobilosti vozidla musí mít podle zákona č. 56/2001 Sb., o podmínkách provozu vozidel na pozemních komunikacích. S výjimkou historických a sportovních vozidel vydává doklady vždy místně příslušný obecní úřad obce s rozšířenou působností. \n\n\nV silniční dopravě pro cizí potřeby (např. linková doprava, příležitostná doprava, taxislužba, nákladní doprava, mezinárodní kyvadlová doprava) rozlišuje v České republice Zákon o silniční dopravě (111/1994 Sb.) tyto druhy úředních souhlasů: \n\nPro získání této koncese nebo povolení je třeba prokázat dobrou pověst a odbornou způsobilost, pro získání koncese navíc finanční způsobilost podle zákona. \n\nOsvědčení o oprávnění k podnikání v městské autobusové dopravě je podmínkou provozování městské autobusové dopravy – dokládá, že dopravce je držitelem platné koncesní listiny i platných licencí k provozování linek městské autobusové dopravy.\n\nLicence k provozování linkové osobní dopravy je podle zákona č. 111/1994 Sb. podmínkou k provozování linkové osobní dopravy jak veřejné, tak i neveřejné (tzv. zvláštní), a to ať je doprava provozována na základě koncese, nebo na základě povolení, ať je provozována autobusy, nebo například osobními automobily. Licence vydává dopravní úřad pro každou linkou zvlášť, přičemž zákonným důvodem k odepření licence je například souběh s krajem nebo obcí dotovanou dopravou, která dostatečně pokrývá přepravní potřeby, nebo pokud se dopravce v minulosti dopustil některých porušení zákona. \n\nV praxi dochází k problémům vyplývajícím z toho, že dopravu objednávají a dotují kraje a obce v samostatné působnosti formou obchodního výběru a smluvního vztahu, zatímco licence k téže dopravě udělují kraje, statutární města a obce s rozšířenou působností v přenesené působnosti licenčním řízením podle jiných kritérií. Tato podvojnost a nekompatibilita řízení i závazků z nich plynoucích je zdrojem mnoha právních i faktických problémů a sporů a vedla mimo jiné i k závažné krizi v autobusové dopravě v Ústeckém kraji. Řešení má napomoci připravovaný Zákon o veřejné dopravě.\n\nK vlastnění či provozování pozemních komunikací nevyžaduje zákon žádné zvláštní oprávnění, které by předem zajišťovalo dostatečnou kvalifikaci a spolehlivost vlastníka. Zatímco u komunikací vyšších kategorií, které vlastní stát nebo kraje a pro jejichž správu si zpravidla zřizují či zjednávají specializované firmy, bývá profesionalita přiměřeně zajištěna, problematické jsou místní komunikace, jejichž vlastníky jsou v samostatné působnosti obce včetně tzv. obcí I. stupně, a veřejně přístupné účelové komunikace, jejichž vlastníkem může být kdokoliv. Nedostatky mohou být řešeny teprve následně formou státního dozoru. \n\nRegulaci drážní dopravy v České republice obsahuje Zákon o dráhách, 266/1994 Sb., v platném znění. \n\nÚřední povolení je podmínkou k provozování jakéhokoliv druhu dráhy spadající do působnosti Zákona o dráhách. Úřední povolení vydává příslušný drážní správní úřad.\n\nOsvědčení o bezpečnosti provozovatele dráhy je podmínkou k provozování dráhy celostátní nebo regionální. Toto osvědčení vydává drážní správní úřad vždy na dobu 5 let. \n\nLicence k provozování drážní dopravy je podmínkou k provozování dopravy (veřejné i neveřejné) na jakémkoliv druhu dráhy spadajícím do působnosti Zákona o dráhách. Licenci uděluje příslušný drážní správní úřad. Licence k provozování drážní dopravy udělená úřadem členského státu Evropských společenství platí na území České republiky.\n\nNa dráze celostátní a regionální je další podmínkou provozování dopravy přidělení kapacity dopravní cesty. \n\nOsvědčení dopravce je doklad, který dopravci vydává drážní správní úřad na dobu nejvýše 5 let. Osvědčení dokládá, že organizační struktura, vnitřní předpisy, odborné zajištění a systém řízení zajišťují bezpečnou činnost dopravce při provozování drážních vozidel a určených technických zařízení. \n\nPrůkaz způsobilosti k řízení drážního vozidla dokládá potřebný věk, výcvik, vzdělání, spolehlivost a zdravotní způsobilost konkrétní fyzické osoby. Průkaz vydává příslušný drážní správní úřad. \n\nTechnická způsobilost drážních vozidel se prokazuje shodou se schváleným typem. \n\nVšechna drážní vozidla na dráze tramvajové, trolejbusové nebo lanové, všechna hnací drážní vozidla, železniční tažená vozidla pro rychlost nad 160 km/h musí mít navíc ještě individuální průkaz způsobilosti vozidla od drážního správního úřadu. (Tento průkaz tedy nepotřebují pouze tažené osobní i nákladní železniční vozy pro rychlost nejvýše do 160 km/h). \n\nPrůkaz způsobilosti určeného technického zařízení je doklad, který musí mít určená zařízení tlaková, plynová, elektrická, zdvihací, dopravní, pro ochranu před účinky atmosférické a statické elektřiny a pro ochranu před negativními účinky zpětných trakčních proudů, která slouží k zabezpečení provozování dráhy nebo drážní dopravy nebo lyžařských vleků. Průkaz vydává příslušný drážní správní úřad. \n\nRegulací vodní dopravy stanovuje Zákon o vnitrozemské plavbě, 114/1995 Sb.\n\nK provozu plavidla nebo plovoucího zařízení vydává plavební úřad osvědčení plavidla (t. j. lodní osvědčení nebo osvědčení plovoucího zařízení). Osvědčení plavidla dokládá i vlastnický vztah k plavidlu. Osvědčení plavidla může být vydáno jen za podmínky, že je schválena způsobilost určených technických zařízení, která jsou na plavidle instalována. Vybraná malá plavidla evidenci nepodléhají. \n\nVýrobci vydává plavební úřad průkaz způsobilosti typu plavidla. Typové osvědčení plavidla pak vydává výrobce pro každé konkrétní vyrobené plavidlo. \n\nPodmínkou k vedení plavidla je průkaz způsobilosti vůdce plavidla. Pro některé další vyhláškou vymezené funkce v posádce vyžaduje zákon průkaz způsobilosti člena posádky plavidla. \n\nKoncese k provozování vodní dopravy je nezbytná k provozování vodní dopravy pro cizí potřeby a se vydává podle živnostenského zákona. Plavební úřad vydává v koncesním řízení stanovisko. \n\nVodní cestu (vodní tok nebo vodní plochu) spravuje její vlastník nebo správce. K této činnosti nepotřebuje žádné zvláštní oprávnění. Správce vodní cesty má některé povinnosti a omezení ze zákona. \n\nPřístav (veřejný i neveřejný) lze zřizovat a provozovat jen se souhlasem plavebního úřadu a za podmínek jím stanovených.\n\nPodmínky pro civilní letectví stanoví Zákon o civilním letectví (49/1997 Sb. v platném znění). Podle § 50 a 51 se podmínky tohoto zákona do značné míry vztahují i na létání vojenských, policejních a celních letadel. \n\nOsvědčení letové způsobilosti pro jednotlivá letadla vydává Úřad pro civilní letectví nebo jím pověřená osoba na základě shody se schváleným typem a ověření letové způsobilosti nebo na základě posouzení jednotlivého výrobku. Letadla bez tohoto průkazu mohou létat jen na základě souhlasu ke zkušebnímu létání. Zvláštnímu režimu podléhají sportovní létající zařízení. \n\nLetadlo způsobilé létat bez pilota může létat nad územím České republiky jen na základě povolení vydaného Úřadem pro civilní letectví. \n\nObchodní leteckou dopravu (t. j. pro cizí potřeby za úplatu, a to pravidelnou i nepravidelnou, vnitrostátní i mezinárodní) lze provozovat jen na základě k tomu vydané licence. Vydává ji Úřad pro civilní letectví. \n\nOsvědčení leteckého dopravce (AOC, Air operator certificate) osvědčuje, že vnitřní organizační struktura, systém řízení, splnění podmínek pro letadla, letecký personál atd. zajišťují bezpečnost letového provozu. Vydává je Úřad pro civilní letectví. \n\nProvozní oprávnění cizího státu je podmínkou pro provozování obchodní letecké dopravy na jeho území. Záměr podat u cizího státu žádost o provozní oprávnění musí dopravce předem projednat s Ministerstvem dopravy České republiky. Zahraničním dopravcům (mimo dopravce ze zemí Společenství) uděluje MD ČR k provozování dopravy do České republiky povolení. \n\nMinisterstvo dopravy rozhoduje o udělení přepravních práv. \n\nLeteckou činnost (lety) pro vlastní potřebu je možno provozovat jen na základě povolení vydaného Úřadem pro civilní letectví. \n\nLetecké činnosti pro potřeby státu (přeprava ústavních činitelů, výkon státní správy) lze provádět jen se souhlasem státu zastoupeného vládou. \n\nLetecké práce a letecká veřejná vystoupení lze provádět jen na základě povolení Úřadu pro civilní letectví. \n\nK rekreačním a sportovním letům (včetně osobní dopravy), které nejsou prováděny za účelem zisku, není třeba zvláštní povolení, pokud jsou provozovány letadly s maximální vzletovou hmotností menší než 5,7 t a s celkovým počtem sedadel pro cestující menším než 9.\n\nPrůkaz způsobilosti leteckého personálu vydává (nebo, byl-li vydán v zahraničí, uznává) Úřad pro civilní letectví. Průkaz musí mít výkonní letci, obsluhující personál a pozemní letecký personál, druhy průkazů stanoví vyhláška, zákon výslovně jmenuje pilotní průkaz. Zákon stanoví podmínky uznání zahraničního průkazu pilota, leteckého navigátora nebo palubního inženýra. \n\nPovolení provozovat letiště vydává Úřad pro civilní letectví. Provozovatel letiště má různé povinnosti a omezení ze zákona, stát má na letiště předkupní právo. \n\nOsvědčení způsobilosti letiště vydává Úřad pro civilní letectví. Ten je také speciálním stavebním úřadem pro všechny letecké stavby. \n\nLetové provozní služby pro civilní létání včetně letištních služeb může provozovat jen osoba pověřená Úřadem pro civilní letectví. \n\nLetovou navigační službu vykonává na základě pověření Úřadem pro civilní letectví právnická osoba, která má k této činnosti osvědčení. \n\nLeteckou telekomunikační službu, leteckou meteorologickou službu, leteckou informační službu, službu při předletové přípravě a monitorování letu a služby při odbavovacím procesu na veřejném letišti smí provozovat jen osoba se souhlasem Úřadu pro civilní letectví. \n\nLeteckou službu pátrání a záchrany zajišťují společně ministerstva dopravy, obrany a vnitra. \n"}
{"id": "305492", "url": "https://cs.wikipedia.org/wiki?curid=305492", "title": "Nápojový automat", "text": "Nápojový automat\n\nNápojový automat je druh prodejního automatu, který slouží k výrobě a prodeji a nebo pouze k prodeji nápojů. Podle druhu nápoje jsou zpravidla vybaveny chlazením nebo zařízením pro ohřev vody (nápojů). Samoobslužné automaty mohou sloužit i k bezplatnému výdeji (například je-li prodej dotován, poskytován jako doplněk k jiné službě nebo zboží).\n\nPodle způsobu prodeje lze rozlišit:\n\nNápoj ze stroje vytéká do nádoby (kelímku, láhve apod.) ze zásobníků uvnitř stroje, popřípadě může být napojen na vodovodní síť. Buď je v zásobnících připraven hotový nápoj, nebo zvlášť voda a příslušné tekuté či instantní sypké koncentráty a ingredience, z nichž stroj nápoj umíchá: buď ještě před výtokem ze stroje, nebo až v cílové nádobě. Některé automaty prodávají teplé nápoje (zejména různé druhy kávy, horkou čokoládu, vzácněji i čaj), jiné automaty studené nápoje (např. limonádu nebo sodovou vodu) či obojí, někdy týž automat prodává i například polévku. Speciální variantou je automat na pitnou vodu, poskytující obvykle pramenitou vodu vyšší kvality. Kolem roku 2009 se začaly v Česku a některých dalších zemích rozšiřovat mlékomaty, automaty na neupravené mléko.\n\nNěkteré automaty vydávají nápoje standardně i s nádobou (zpravidla plastovým kelímkem), jiné pouze do přinesených nádob, popřípadě mohou být obě možnosti kombinovány. Na obdobném principu funguje i například prodejní automat točené zmrzliny.\n\nAutomaty prodávající nápoje v uzavřené plechovce, lahvi nebo tetrapakové krabici fungují podobně jako automaty na prodej jiných kusových výrobků. Obvykle nabízejí několik druhů nápojů, zpravidla chlazených, u některých typů automatů může být prodej nápojů kombinován s prodejem jiného zboží.\n\nZ důvodů regulace prodeje alkoholických nápojů jsou obvykle v automatech prodávány jen nealkoholické nápoje.\n\nV roce 2007 se však v České republice objevil i projekt společnosti produkující Pilsner Urquell na automaty umožňující i prodej piva. Tyto automaty jsou vybaveny čtečkou občanského průkazu, jejímž prostřednictvím ověřují věk osoby, jejíž průkaz je k nákupu použit. Podobný princip lze využít u automatů distribuujících cigarety či kontrolujících u kin vstup na filmy s věkově omezeným přístupem nebo přístup do sekcí obchodu, kde se prodává mravnostně nevhodné zboží.\n\nDále se objevují i automaty na víno neboli vínomaty či enomaty. Tyto automaty prodávají buď čepované sudové víno, nebo víno z láhví. V prvním případě je sudem běžný potravinářský keg, ve kterém je víno distribuováno většinou výrobců. V druhém případě jde většinou o automaty umístěné ve vinárnách a restauračních zařízeních.\n"}
{"id": "305495", "url": "https://cs.wikipedia.org/wiki?curid=305495", "title": "Společnost sítí", "text": "Společnost sítí\n\nSpolečnost sítí je termín, používaný k označení nového typu společenské organizace, spojeného s rozvojem telekomunikačních technologií, zejména internetu. Jeho autorem je sociolog Manuel Castells, který ji definoval jako:\n\nV takovéto společnosti jsou znaky předchozí organizace (hierarchie, teritorium) nahrazovány mobilitou a propojeností informací. Komunikace se virtualizuje.\n\nS nástupem nových médií, sociálních sítí a progresivním rozvojem informačních a komunikačních technologií se objevují zmínky o tzv. restrukturalizaci společnosti, již si prominentní fundovaní sociologové jako Manuel Castells či Jan van Dijk dovolují klasifikovat jako společnost síťovou. Jaké jsou elementární aspekty této společnosti a co ji odlišuje od těch předchozích?\n\nOdpověď na tuto otázku lze odvodit z rysů stávající společnosti, kdy jsou to právě informační technologie, aplikace a nástroje, které umožňují uživatelům komunikovat nejrůznější obsahy, navazovat nové kontakty, konvenují s hesly jako kooperace, integrace, solidarita, vzájemná podpora a mobilizace zdrojů na globální úrovni.Castells hovoří o novém informačně-technologickém paradigmatu a podotýká, že naše generace se nachází v období tzv. NITu, v období nových informačních technologií.\n\n\"„…dnešní společnost se adaptovala na morfologii sítě, zvýšila se komplexita vzájemné interakce i časová flexibilita, inovovala se lidská aktivita, vznikají nové znalosti a informace. Nové paradigma směřuje k otevřenosti jako „multi-koncová síť“ a zároveň vytváří nepředvídatelný vzor dalšího rozvoje.“\"\n\nInformační a komunikační technologie ztělesňují technologickou bázi pro síťovou společnost, vytváří optimální prostředí pro práci, vzdělávání a sociální styky, nejsou už pouhým prostředkem pro komunikaci. Proto nahlížíme na informační technologie jako na tvůrce nového společenského systému.\n\nOproti společnosti předcházející se síťová společnost pyšní konceptem virtuální reality, s nímž úzce souvisí pojmy interaktivita, hypertext, multimédia a virtuální identita. Sluší se zmínit - a Castells neopomíjí tuto skutečnost ani ve své nejznámější publikaci The Information Age: Economy, Society and Culture\" - \"že síť, jako specifická forma organizační struktury, tu byla mnohem dříve, než se zrodila myšlenka samotného internetu (Jan van Dijk jej doplňuje a potvrzuje, že sítě jsou staré jako lidstvo samo a můžeme je vidět už v dobách, kdy lidé žili v tlupách a kmenech.). Kupříkladu jak železnice, tak pošta reprezentovaly poměrně kvalitní a jednotnou síť, tak v čem spočívá převratnost síťové organizace, proč ji vnímat jako epochální? Castells ve své knize hovoří o třech elementárních hlediscích, které síťová společnost čerpá z nového technologického prostředí, jsou jimi:\n\n\n\nHladká a téměř bezproblémová distribuce umožňuje širokou expanzi, flexibilita zase schopnost konfigurace dle potřeb sítí,umožňuje pohotově reagovat na změny v daném prostředí. Výhodou je, že sítě nedisponují pouze jedním hlavním centrem, mohou tedy fungovat skvěle dál, i když bude jeden z jejich uzlů vyřazen. V tom tkví přínos síťového uspořádání oproti hierarchickému. Informační sítě jsou decentralizované, další znakem je již zmíněná interaktivita, která nabízí rozmanitost a mnohovrstevnatost komunikace. Obecně lze říci, že sítě svým uživatelům poskytují efektivní, stálou a snadnou komunikaci, jež úspěšně zdolává časové i prostorové bariéry. Čas měříme pouze ve spojení s dostupností informace.\n\nV rámci komplexnosti předkládané tematiky je třeba povšechně definovat i samotnou síť, jelikož tento pojem je pro naši problematiku zásadní. Ve svém článku Toward a Sociology of the Network Society Castells popisuje síť jako: \"„dynamickou, samo vyvíjející se strukturu, která je poháněna informačními technologiemi a komunikacemi a může růst v souladu s cíli sítě. Svou hodnotu síť zvyšuje spolu s přidanými uzly.“\" Infrastruktura soudobé síťové společnosti je tvořena obrovskou sítí recipročních vztahů ať už mezi jednotlivci, komunitami, nebo nadnárodními korporacemi. Sítě se staly nervovým systémem naší společnosti.\n\nCastells ve svých analýzách velmi často akcentuje přítomnost toků v sociálním prostoru a tvrdí, že naše společnost je formována toky technologií, kapitálu, informací, symbolů, zvuků a obrazů. Staré industriální prostory se přeměnily v nový prostor informačních toků tzv. „space of flows“ a tvoří platformu síťové společnosti.\n\nVe své proslulé trilogii analyzuje Castells tři nezávislé procesy, které vedly ke zrodu síťové společnosti. Prvním z nich je prudký rozvoj informačních technologií, kapitalistická krize a geneze feministických a environmentálních hnutí jako reakce na demokratickou krizi a její tradiční organizace. Společně tyto tři proudy podnítily vznik nové síťové ekonomiky a nové síťové kultury.\n\nCastells vyjmenovává tři primární vlastnosti nové síťové ekonomiky:\nPetr Očko, v návaznosti na Castellse, definuje novou ekonomiku takto: \"„Jedná se o ekonomiku, v níž klíčový zdroj generování blahobytu leží ve schopnosti vytvářet nové znalosti a aplikovat je na každou oblast lidské činnosti pomocí vyspělých technologických a organizačních procedur zpracování informací. Díky informační a komunikační propojenosti je ekonomikou síťovou a úspěšná participace v ní závisí také na schopnosti aktivovat síťová propojení a využívat síťových efektů, přičemž toto je analogicky aplikovatelné i na oblast společenských a politických vztahů.“\"\n\nJan van Dijk, nizozemský profesor sociologie, vnímá síťovou společnost jako společnost, jejíž podstatou je kombinace mediálních a sociálních sítí, které tvoří základní infrastrukturu. Tato sociální infrastruktura se pod vlivem komunikačních sítí mění, rovněž tak se mění komunikační sítě působením sociální infrastruktury. Zmíněný proces se podílí na formování síťové společnosti, v níž jsou vztahy seskupeny v podobě mediálních sítí nahrazující či doplňující společenské sítě bezprostřední osobní komunikace.\n\nJan van Dijk ve své knize The Network Society předkládá svým čtenářům, že současná síťová společnost vznikla jako výsledek druhé komunikační revoluce a jednadvacáté století vyhodnocuje jako věk sítí, kdy jsme svědky masové individualizace jednotlivců. Jedním z neblahých procesu individualizace je ovšem nepříjemný pocit odloučení a stimuluje touhu navazovat nové sociální kontakty, což je hnací silou expanzivních sociálních sítí. Jan van Dijk v téže publikaci zmiňuje ověřený fakt, že restrukturalizace komplexně mění celou společnost. Na jedné straně je otevřena globalizaci a socializaci, na straně druhé fandí lokalizaci a individualizaci.\n\nJak Castells, tak van Dijk se ve své práci zabývají komparací pojmů síťová společnost a společnost informační. Oba se přiklání k přívlastku síťová, neboť považují síťovou společnost jako pokrokovější a daleko pokročilejší. Castells svůj postoj obhajuje tvrzením, že všechny minulé společnosti byly založeny na informaci a tvrdí, že síťová společnost je jakýmsi jejím pokračováním. V informační společnosti si lidé často museli vystačit jen s médii založenými na fyzické podstatě (telegramy, dopisy, noviny), kdežto nyní mají k dispozici pohotový nepřetržitý zdroj informací, internet. Tedy dříve se informace dostávaly pouze do rukou vyvolených, k individuálnímu cíli, avšak nyní, zejména díky internetu, jsou informace dostupné odkudkoliv kdykoliv takřka všem. Manuel Castells své pojednání uzavírá tezí, že každá předchozí společnost byla v podstatě informační, protože každá svým způsobem byla nucena využívat informace, ať už se jednalo o lovení mamuta či sestrojení parního stroje.\n\nJako další mezník dosvědčující nástup nového společenství vidí Castells - ve shodě s van Dijkem – implementaci nového paradigmatu, jímž jsou nová média. \n\n\n\n\n\n"}
{"id": "305496", "url": "https://cs.wikipedia.org/wiki?curid=305496", "title": "Čchien-lung", "text": "Čchien-lung\n\nČchien-lung (čínsky \"乾隆\" pchin-jin \"Qiánlōng\") (25. září 1711 – 7. února 1799) byl pátý císař mandžuské Dynastie Čching a čtvrtý císař této dynastie, který vládl nad Čínou. Byl čtvrtým synem svého předchůdce císaře Jung-čenga.\n\nČchien-lung vládl od 18. září 1735 do 9. února 1796. Jeho vláda skončila abdikací ve prospěch jeho syna Ťia-čchinga. Důvodem abdikace byla úcta k předkům – nechtěl vládnout déle, než jeho děd císař Kchang-si. I přes svou rezignaci Čchien-lung držel skutečnou moc až do své smrti v únoru 1799.\n\nNa počátku Čchien-lungovy vlády pokračovala doba prosperity Čchingské říše. V důsledku jeho konzervatismu a sinocentrismu však započala ke konci jeho vlády doba úpadku.\n\n"}
{"id": "305504", "url": "https://cs.wikipedia.org/wiki?curid=305504", "title": "Stašov (okres Svitavy)", "text": "Stašov (okres Svitavy)\n\nStašov (něm. \"Dittersbach\") je obec v okrese Svitavy v Pardubickém kraji, zhruba 8 až 10 km vjv. od Poličky. Žije zde  obyvatel.\n\nPrvní písemná zmínka pochází z roku 1557.\n\nSoučástí obce jsou také Lázně Balda. K nim přilehlá poutní kaple Panny Marie Sněžné však již leží na katastru sousední obce Jedlová.\n\n\n"}
{"id": "305506", "url": "https://cs.wikipedia.org/wiki?curid=305506", "title": "Rudolf Hruska", "text": "Rudolf Hruska\n\nRudolf Hruska (2. července 1915, Vídeň – 4. prosince 1995, Turín) byl rakouský konstruktér a designér automobilů. Proslavil se zejména designem dvou modelů značky Alfa Romeo.\n\nPo ukončení studia na Technické univerzitě ve Vídni v roce 1935 pracoval tři roky ve firmě Magirus v Ulmu. Poté nastoupil u Ferdinanda Porsche ve Stuttgartu, zde se podílel na vývoji vozu KdF (1939) a tanku Tiger I (1943).\n\nPo válce založil v italském Meranu s Carlem Abarthem obchodní zastoupení firmy Porsche s názvem \"Compagnia Industriale Sportiva Italia\", hlavním podílníkem byl Piero Dusio. V roce 1946 firma změnila název na Cisitalia a Hruska tak pro P. Dusia až do roku 1949 navrhoval její závodní vozy. V roce 1951 přešel do firmy Finmeccanica, kde se jako konzultant podílel na vývoji prvního sériového vozu značky Alfa Romeo – vozu Alfa Romeo 1900. Od roku 1954 pracoval už přímo ve firmě Alfa Romeo, kde jako technický ředitel spolupracoval s návrhářem Puligem při práci na Giuliettě. Na tomto voze spolupracovali i designéři jako Bertone nebo Pininfarina. Po změně vedení firmy v roce 1959 byl Hruska generálním managerem a po generálním řediteli Balduccio Bardoccim druhým mužem ve vedení. V této funkci však nebyl spokojen a v roce 1960 odešel k firmě Simca, zde se účastnil příprav nové řady vozů Simca 1000. Poté až do roku 1967 pracoval pro Fiat, kde se podílel na konstrukci a přípravě výroby modelů Fiat 124/Fiat 128.\n\nHruska se na opakované žádosti ředitele Giuseppe Luraghiho vrátil do Alfy Romeo. Zde navrhl velmi úspěšný model Alfasud a také uvedl do provozu novou továrnu v Pomigliano d'Arco jižně od Neapole. Úspěch Alfy Alfasud mu také vynesl přezdívku \"Signore Alfasud\".\n\nOd roku 1974 pracoval v původním designovém studiu Alfy v Arese a po roce 1980 už jako penzista také pro I.DE.A Institute v Turíně.\n\n"}
{"id": "305508", "url": "https://cs.wikipedia.org/wiki?curid=305508", "title": "Krvácení", "text": "Krvácení\n\nKrvácení (lat.: \"haemorrhagia\", též \"hemoragie\") je únik krve z cévního systému. Je bezesporu jedním z nejnebezpečnějších poranění. Zástava krvácení předchází vyšetření dechu nebo zahájení kardiopulmonální resuscitace. Organismus je schopen většinu krvácení zastavit stažením cév a srážením krve. Vyžaduje to především minimální pohyby rány. Viditelné krvácení se vždy snažíme omezit nebo zastavit přímým tlakem v ráně. Používáme ochranné prostředky (rukavice). Za všech okolností se snažíme vyvarovat se kontaktu s krví zraněného.\n\nPro člověka se špatnou srážlivostí krve může být i obyčejné říznutí životu nebezpečné.\n\nKrvácení se dělí podle několika kritérií, podle druhu poškozených cév na:\n\nPodle přístupnosti místa krvácení se dělí na:\n\nPodle závažnosti lze krevní ztrátu rozdělovat:\nPro účely poskytnutí laické první pomoci:\n\nMasivní krvácení je takové krvácení, při kterém poraněný ztrácí velké množství krve. Jedná se o život ohrožující stav. Důležité je rychlé zastavení krvácení. Důležitá je však ochrana zachránce. Zachránce by nikdy neměl přijít do kontaktu s krví (ani jinými tělními tekutinami) poraněného bez patřičných ochranných pomůcek — v tomto případě bez rukavic. Postup, jak zastavit masivní krvácení:\nV případě masivního krvácení je třeba do příjezdu ZZS kontrolovat základní životní funkce. Pokud poraněný upadá do bezvědomí, je nutné jej položit na záda, zaklonit hlavu a vyšetřit dech. V případě normálního dýchání udržujeme stálý záklon hlavy. V případě nenormálního dýchání zahajujeme kardiopulmonální resuscitaci.\n\nPokud poranění nekrvácí masivně, snažíme se ho pouze očistit. Můžeme využít proud vody. V případě velkého znečištění je nutné použití např. kartáčku. Pokud hrozí infekce, můžeme použít k vyčištění dezinfekci.\n\nDruhy dezinfekcí:\n\nPrvní pomoc při vnitřním krvácení je vždy v rozeznání nebezpečí (mechanismus úrazu směřující do oblasti trupu a stehen) a volání zdravotnické záchranné služby.\n\n\n"}
{"id": "305516", "url": "https://cs.wikipedia.org/wiki?curid=305516", "title": "Jitrocelovité", "text": "Jitrocelovité\n\nJitrocelovité (\"Plantaginaceae\") je čeleď vyšších dvouděložných rostlin z řádu hluchavkotvaré (\"Lamiales\"). Nástup molekulární systematiky v posledních dvou desetiletích učinil doslova převrat ve vymezení a obsahu této čeledi.\n\n\"Vzhledem k tomu, že společné morfologicky znaky charakterizující všechny zástupce čeledi v podstatě neexistují, je následující popis poněkud vágní.\"\n\nRostliny jednoleté nebo vytrvalé, někdy keře nebo vodní rostliny, nikdy nejsou parazitické nebo poloparazitické.\n\nChlupy obvykle jednoduché, často žláznaté, někdy hvězdovité nebo štítnaté. Listy vstřícné nebo střídavé, vzácně přeslenité, většinou jednoduché, vzácně složené, celistvé až zpeřené se zpeřenou žilnatinou (u rodu jitrocel (\"Plantago\") žilnatina více či méně souběžná). Palisty chybí.\n\nKvětenství různého typu, někdy květy samostatné. Květy obvykle oboupohlavné a souměrné, ale u některých pravidelné (např. \"Bacopa\", \"Sibthorpia\") nebo redukované (hvězdoš - \"Callitriche\"). Rody hvězdoš (\"Callitriche\") a prustka (\"Hippuris\") jsou jednodomé, některé druhy jitrocelů (\"Plantago\"), rodu \"Hebe\" a jeden druh hvězdoše (\"Callitriche\") jsou dvoudomé, popř. mnohomanželné. Korunních lístků nejčastěji 5, ale někdy též 4 následkem srůstu horních laloků koruny, někdy koruna dále srůstá až na 2 lístky (\"Lagotis\"). U některých rozrazilů (\"Veronica\") a u rodu hvězdoš (\"Callitriche\") koruna chybí.\n\nTyčinky obvykle 4, stejné či nestejné velikosti, někdy počet redukován na 2 nebo 1 (prustka - \"Hippuris\", hvězdoš - \"Callitriche\"). Někdy přítomna pátá nefunkční tyčinka - staminodium. Prašné váčky různého tvaru. Pyl isopolární, trikolpátní nebo trikolporátní s retikulátní exinou (což ale vždy neplatí). Opylování větrem, hmyzem, ptáky nebo vodou (hvězdoš - \"Callitriche\").\n\nPestík ze dvou plodolistů, s jednou čnělkou (redukovanou u \"Hemiphragma\" a \"Erinus\"). Blizna dvoulaločná nebo vřetenovitá. Semeník svrchní s axilární placentací, dvoupouzdrý (u rodu pobřežnice (\"Littorella\") zaniká zadní pouzdro). Vajíčka obvykle početná , někdy jen po 1 v každém pouzdru (např. \"Lagotis\"), obrácená nebo přímá, jednoobalná. Často přítomný nektariový disk.\n\nPlod je obvykle tobolka (nejčastěji lokulicidní), ale vyskytují se i jiné typy plodů (např. nažka u prustky (\"Hippuris\"), tvrdka u hvězdoše (\"Callitriche\").\nZe sekundárních metabolitů převažují iridoidy, ale někdy chybí a nahrazeny různými glykosidy.\n\nPodle původního morfologického pojetí obsahuje čeleď 3 rody - jitrocel (\"Plantago\"), pobřežnice (\"Littorella\") a \"Bougueria\", někdy se odděluje ještě čtvrtý rod chmelík (\"Psyllium\"), jiní autoři naopak slučují všechny zástupce do jediného rodu jitrocel (\"Plantago\").\n\nV roce 1995 byla publikována první studie dokazující, že velká a zavedená čeleď krtičníkovitých není monofyletická. Další výzkum tyto výsledky podepřel a krtičníkovité čekal úplný rozpad.\n\nV původní čeledi zbylo jen minimum rodů (z českých zástupců pouze krtičník (\"Scrophularia\"), divizna (\"Verbascum\")) a blatěnka (\"Limosella\"). Tyto rody se vyznačují specifickým typem prašníků, kde prašné váčky navzájem splývají a otevírají se příčnou štěrbinou.\n\nVětšina rodů z krtičníkovitých byla přeřazena do jiných stávajících čeledí. Nejvýznamnější přírůstek zaznamenaly právě jitrocelovité, kam je dnes řazena asi polovina (přes 90) původních rodů krtičníkovitých (z české květeny např. rody hledík (\"Antirrhinum\"), lnice (\"Linaria\"), náprstník (\"Digitalis\"), rozrazil (\"Veronica\")). Silně se rozrostly také zárazovité (\"Orobanchaceae\"), kam byly přeřazeny všechny parazitické a poloparazitické rody - z českých např. černýš (\"Melampyrum\"), světlík (\"Euphrasia\"), zdravínek (\"Odontites\"), všivec (\"Pedicularis\"), kokrhel (\"Rhinanthus\") a podbílek (\"Lathraea\"). Zbývající rody byly zařazeny do menších čeledí: do čeledi puštičkovité (\"Linderniaceae\") 13 rodů, do čeledi \"Phrymaceae\" 8 rodů, do nové čeledi pantoflíčkovité (\"Calceolariaceae\") 2 rody. Rod pavlovnie (\"Paulownia\") byl přeřazen do samostatné čeledi \"pavlovniovité\".\nDo jitrocelovitých byla na základě molekulárních studií zařazena také řada menších čeledí z řádu hluchavkotvarých (\"Lamiales\"), morfologicky často naprosto odlišných - např. koulenkovité (\"Globulariaceae\") nebo vodní monogenerické čeledi hvězdošovité (\"Callitrichaceae\") a prustkovité (\"Hippuridaceae\") s redukovanými květy. Čeleď jitrocelovité tak v dnešním pojetí představuje podivuhodnou směsku morfologicky zcela nepodobných skupin rostlin, u nichž je téměř nemožné najít společné morfologické či ultrastrukturální charakteristiky.\n\nČeleď v dnešním pojetí zahrnuje 12 podčeledí, přes 90 rodů a cca 2000 druhů, rozšířených po celém světě.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "305523", "url": "https://cs.wikipedia.org/wiki?curid=305523", "title": "Pramen Labe", "text": "Pramen Labe\n\nPramen Labe je označení místa na hřebeni Krkonoš, pro turistické účely symbolicky upraveného jako počátek řeky Labe. Nachází se v nadmořské výšce přibližně 1 387 m na Labské louce, necelý kilometr jihozápadně od hory Violík, na katastru města Špindlerův Mlýn, čili v okrese Trutnov Královéhradeckého kraje. Hranice s městem Rokytnice nad Jizerou a tedy okresem Semily kraje Libereckého se tu nekryje se severojižní tzv. \"Českou cestou\", ale probíhá několik desítek metrů západně od pramene Labe. Místo patří k nejvyhledávanějším cílům vycházek na české straně pohoří, jeho význam byl oceňován již roku 1684, kdy je navštívil a požehnal královéhradecký biskup Jan František Kryštof z Talmberka.\n\nJak řečeno výše, jedná se pouze o symbolickou instalaci na křižovatce značených turistických cest v podobě skruže s přítokem a odtokem vody, vydlážděným okolím s lavičkami a (od roku 1968) kamennou stěnou, vyobrazující barevné znaky 26 významných měst, jimiž Labe na své cestě k moři protéká. Autorem stěny byl Jiří Škopek. Dále se zde nachází dvojice pamětních desek. První je věnována klubem českých turistů k sedmdesátinám propagátora české turistiky v Krkonoších Jana Buchara, druhá pak k osmdesátému výročí organizované turistiky a stému výročí narození Jana Buchara. Po Janu Bucharovi nese název i červeně značená trasa z Jilemnice, která je v tomto místě zakončena. V roce 2006 byla k prameni Labe umístěna dřevěná socha alegorie vody.\n\nVlastní rozvodí probíhá západně od tohoto místa ve vzdálenosti zhruba 150 až 300 m a v tomto prostoru se také nachází skutečné prameniště Labe, z důvodu ochrany přírody veřejnosti nepřístupné.\n\n"}
{"id": "305529", "url": "https://cs.wikipedia.org/wiki?curid=305529", "title": "Minibox", "text": "Minibox\n\nMiniboxy jsou papírové modely jednodušší koncepce, jejichž autorem je Ing. arch. Milan Weiner. Místo klasického podvozku byly první modely opatřeny jen jakousi krabičkou (odtud název). Vznikly na letním táboře pro postižené děti v roce 1989, kde sloužily jako ceny pro děti v táborové hře Rallye Paříž-Dakar o cenu Claye Regazzoniho. Na spodní straně modelu je dodnes znak červeného kříže. Koncem roku 1989 se první modýlky objevily i v časopise ABC. Šlo o Tatru 815 6×6 Claye Regazzoniho a LIAZ 111.154, které se účastnily Dakaru 1988. Tato tradice v časopise pokračovala donedávna. Několik modelů vyšlo i v samostatných sešitech.\n\nZákladním měřítkem je 1:100. Právě toto měřítko si našlo nejvíce fanoušků. Tyto modely tvořily samostatnou sérii. Zpočátku šlo hlavně o české Tatry, LIAZy, Avie a Karosy. Časem se objevily i osobní vozy Škoda, americké kamiony, stavební stroje Caterpillar a další. Jako doplněk dokonce vyšly i 3 stavby. Miniboxy si samozřejmě prošly svým vývojem. Později bylo tedy možné sestavit i složité podvozky s odpruženými nápravami. \n\nPak se v časopise objevily i v měřítku 1:160. Tyto modely sloužily jako doplněk k tehdejšímu velkému projektu – modelu Městské památkové rezervace. Jako další se objevilo měřítko 1:300, které si také získalo srdce mnoha modelářů. V tomto měřítku lze totiž sestavit soubory a dioramata, současně je celkem nenáročné na místo. Následně se objevilo měřítko 1:120. To se využívá zejména u propagačních předmětů České spořitelny (modely lokomotiv a domů) a v kampani Pomozte dětem (model lokomotivy). V měřítku 1:200 vyšel pěchotní srub československého opevnění. Vytvořeny byly ale i modely pro reklamní účely, například muzeum v Hradci Králové, Umělecká škola v Náchodě, Sportovní hala a klášter v Hostinném, automobil Bedford k filmu Tobruk nebo série autíček z komiksu pro časopis Mateřídouška. V ABC vyšla i série fiktivních vozidel s krajinu k výuce dopravních předpisů. \n\n151. LIAZ Race 1 \"Líza\" - Dakarský speciál 111.154 týmu KM Racing z Dakar Rallye 2016\n\n152. MAN TGA 6x6 Asistence týmu KM Racing z Dakar Rallye 2016\n\n153. LIAZ \"bydlík\" - obytný doprovodný automobil týmu KM Racing na podvozku 111.154 z Dakar Rallye 2016\n\n154. Toyota Hilux - doprovodný novinářský automobil týmu KM Racing z Dakar Rallye 2016\n\n155. LIAZ Race \"Franta\" - Dakarský speciál týmu KM Racing z Dakar Rallye 2017\n\n156. Iveco Daily - Rozvážkový automobil řetězce Tesco\n\n501. Bedford MW\n\n\n\n\nDíky fanouškům vznikl v září 2005 na webu obsáhlý seznam, který měl obsahovat a dokumentovat všechny modely ve všech provedeních. Časem byla stránka rozšířena o modely podobné miniboxům, jejichž tvorby se ujali přímo fanoušci. Jejich zpočátku jednoduché pokusy byly časem dotaženy na stejnou, ne-li lepší úroveň než u původních miniboxů. S častými aktualizacemi na této stránce vycházejí stále nové modely.\n\n\n"}
{"id": "305536", "url": "https://cs.wikipedia.org/wiki?curid=305536", "title": "Le-šan", "text": "Le-šan\n\nLe-šan je město a městská prefektura, které se nachází v čínské provincii S’-čchuan. Má dvě partnerská města, jedno v USA a další v Austrálii. Ve městě či v jeho blízkosti žije přibližně 1,5 milionů obyvatel.\n\nLe-šan je často navštěvováno turisty, a to zejména díky hoře E-mej-šan s lešanským Buddhou. Byl zapsán roku 1996 na seznam Světového dědictví UNESCO.\n\n\n"}
{"id": "305537", "url": "https://cs.wikipedia.org/wiki?curid=305537", "title": "LS3D engine", "text": "LS3D engine\n\nLS3D Engine je herní engine vytvořený vývojářskou společností 2K Czech (dnes neexistující Illusion Softworks). Byl použit v těchto hrách:\n\n"}
{"id": "305541", "url": "https://cs.wikipedia.org/wiki?curid=305541", "title": "Michaela Kuklová", "text": "Michaela Kuklová\n\nMichaela Kuklová (* 8. dubna 1968 Praha) je česká herečka a modelka. Bývala vyhledávanou představitelkou pohádkových princezen.\n\nPo absolutoriu DAMU se stalo jejím prvním působištěm divadlo v Ústí nad Labem, hostovala také v pražském Činoherním klubu. Její větší první filmovou roli byl v roce 1981 snímek \"Skleněný dům\". V roce 1983 následoval film \"Třetí skoba pro kocoura\". Velkou popularitu jí však přinesl až známý pohádkový film režiséra Zdeňka Trošky \"O princezně Jasněnce a létajícím ševci\".\n\nJejím manželem (cca v letech 1992–2007) byl herec Jiří Pomeje. Do roku 2012 žila s podnikatelem Romanem Holomkem, se kterým má syna Romana (* 2008). Jejím dalším přítelem byl v roce 2017 podnikatel a fotograf Jiří Káš.\n\n\n"}
{"id": "305543", "url": "https://cs.wikipedia.org/wiki?curid=305543", "title": "Radimovice u Želče", "text": "Radimovice u Želče\n\nObec Radimovice u Želče () se nachází v okrese Tábor v Jihočeském kraji, zhruba čtyři kilometry jižně od Tábora, se kterým je propojena MHD. Žije v ní obyvatel. Zajímavá je vyhlídka na tzv. Močítku.\n\nPrvní písemná zmínka o obci pochází z roku 1307, kdy pražský biskup podstoupil vesnici Jindřichovi z Rožmberka. Kaple pochází z roku 1891.\n\n\n\nMnoho návštěvníků zavítá každý rok na výstavu květin, která se koná pod záštitou radimovických zahrádkářů. Každoročně je v místní sokolovně pořádáno několik plesů a zábav, významnou kulturní akcí je srpnová pouť.\nMezi nejvýznamnější sportovní akce patří Radimovický koňák, přespolní běh pro všechny věkové kategorie o pořádný kus koňského salámu a turnaj ve stolním tenise, který je každoročně pořádán o vánocích. V roce 2008 byl uspořádán turnaj v nohejbale, který se tím zařadil mezi pravidelné sportovní akce.\n\n"}
{"id": "305550", "url": "https://cs.wikipedia.org/wiki?curid=305550", "title": "Sluneční chrám", "text": "Sluneční chrám\n\nSluneční chrám je moderní označení užívané v egyptologii pro specifický typ egyptského chrámu určený ve starověkém Egyptě k provozování kultu slunečního boha a budovaný výhradně panovníky 5. dynastie. Z pramenů je známo, že v oblasti mennoferské nekropole vzniklo celkem šest těchto staveb, archeologicky jsou prozatím doloženy dvě. Podle shodného mínění badatelů byla jejich výstavba projevem vzrůstajícího významu kultu boha Rea v královské ideologii a zvláštního vztahu členů této dynastie s ním, který se projevil také trvalým zavedením jména „syn Reův“ do královské titulatury. Podoba jejich architektonického plánu je do značné míry analogická podobě modelu soudobých pyramidových komplexů; ostatně také funkčně a nábožensky byly chrámy spojeny s pyramidovými komplexy svých stavebníků a pravděpodobně souvisely více s představou posmrtného života králů než se službou slunečnímu bohu v přítomnosti. Výzkum slunečních chrámů je jedním z výzkumných projektů Českého egyptologického ústavu. \n\nPrvní faraon 5. dynastie Veserkaf, který byl vnukem vnukem 3. faraona 4. dynastie Radžedeffa, nechal vybudovat svůj pyramidový komplex s novou substrukturou slunečního chrámu.\nJeho zachované jeho zbytky byly odkryty v roce 1954 a popsány německým archeologem Herbertem Rickem.\nSestával z ohrazené nekryté plochy s rozměry ~ 44x 83 m v centru které se nacházel obelisk, kde se odehrávaly kultovní obřady. Podle zápisu na Palermské desce bylo chrámu faraonem určeno hospodářské zázemí obdělávanou půdou a jejími výnosy. \nTato forma zádušních rituálů v duch boha slunce Re (\"Nḫn Rˁ.w\") se pak v obdobném stylu opakovala i v dalších generacích faraonů 5. dynastie. Faraon byl považován za syna boha Re, což mělo posílit jeho legitimitu vládce .\n\nZ pramenů je známo, že sluneční chrám nechalo na mennoferské nekropoli vybudovat celkem šest panovníků 5. dynastie. Protože byl funkčně spojen s pyramidovým komplexem příslušného panovníka, je zřejmé, že s výjimkou chrámu Menkauhora, který svou hrobku zcela jistě postavil jinde, se všechny stavby tohoto typu nacházely v oblasti archeologické lokality Abúsír, kde byli jejich stavitelé také pohřbeni:\n\nVesekafova pyramida se sice nachází v Sakkáře, ale i jeho sluneční chrám je umístěný v Abúsíru; v tom ovšem není třeba spatřovat nějakou zvláštní okolnost, protože oddělení obou pohřebišť bylo uměle vytvořeno teprve archeology v 19. století a nemá kořeny ve starověku.\n\n\n"}
{"id": "305551", "url": "https://cs.wikipedia.org/wiki?curid=305551", "title": "Víko", "text": "Víko\n\nVíko, zdrobněle též víčko, je mechanická součást různých předmětů ať už se jedná o běžné věci všední denní potřeby nebo i o různé strojní nebo stavební součásti či díly. Víko či víčko obvykle slouží jakožto kryt nějakého otvoru, kde tvoří vlastně mechanickou zábranu. Víko může být pouhou záklopkou, může se jednat o šroubovací uzávěr kruhového tvaru, velká víka mohou být součástí složitějších záklopných mechanismů opatřených klikou a zámkem atd. apod.\n\n"}
{"id": "305552", "url": "https://cs.wikipedia.org/wiki?curid=305552", "title": "Jamie Dwyer", "text": "Jamie Dwyer\n\nJamie Dwyer (* 12. března 1979 Rockhampton, Queensland) je australský pozemní hokejista, člen zlatého týmu z olympijských her 2004 v Athénách, kde vstřelil vítězný gól ve finálovém zápase proti Německu.\n\nV roce 2007 a 2004 byl vyhlášen nejlepším pozemním hokejistou světa, v roce 2004 získal 47 % možných hlasů.\n\n"}
{"id": "305585", "url": "https://cs.wikipedia.org/wiki?curid=305585", "title": "Schönaichianum", "text": "Schönaichianum\n\nSchönaichianum neboli Schönaichianum-Carolatheum bylo slavné slezské akademické gymnázium (\"gymasium academicum\") založené roku 1601 Georgem von Schönaich (1557–1619) v Bytomi.\nGymnázium s vysokou úrovní výuky nahrazovalo do jisté míry Slezsku neexistující univerzitu. Mělo devět kateder. Byly na něm udělovány bakalářské a magisterské tituly. Existovalo do roku 1628.\nMezi jeho žáky patřil např. Martin Opitz, který jako jeho žák sepsal roku 1617 spis \"Aristarchu sive de contemptu linguae Teutonicae\".\n\n"}
{"id": "305586", "url": "https://cs.wikipedia.org/wiki?curid=305586", "title": "Martin Pansa", "text": "Martin Pansa\n\nMartin Pansa (1580 Schleusingen – 1626 Vratislav) byl německý lékař a spisovatel. Jeho jméno vzniklo nespíše latinizací příjmení \"Pantzer\". \nVystudoval filozofii a medicínu; licenci k výkonu lékařství získal roku 1605. Působil v Lehnici, Vratislavi aj. Užíval titul \"„medicus silesiacus“\".\nJe autorem lékařských spisů – např. \"Consilium antipodagricum\" (1615–1625), \"Consilium antinephriticum\" (1615), \"Consilium peripneumoniacum\" (1614), \"Consilium antipestiferum\" (1619) aj., které byly v medicíně hojně užívány až do 18. století.\n"}
{"id": "305587", "url": "https://cs.wikipedia.org/wiki?curid=305587", "title": "Esaias Fellgiebel", "text": "Esaias Fellgiebel\n\nEsaias Fellgiebel (23. října 1622, Lehnice – 20. května 1692, Vratislav) byl slezský tiskař a nakladatel.\nOd roku 1656 provozoval vlastní nakladatelství ve Vratislavi. Mezi tisky tohoto nakladatelství byly např. spisy Jana Ámose Komenského, Huga Grotia, Andrease Gryphia aj.\n\nPo jeho smrti vedli knihtiskárnu jeho vdova Margaretha a dědicové, a to až do roku 1713.\n\n"}
{"id": "305589", "url": "https://cs.wikipedia.org/wiki?curid=305589", "title": "Santo Sepolcro (Pisa)", "text": "Santo Sepolcro (Pisa)\n\nSanto Sepolcro (italsky \"Chiesa del Santo Sepolcro\", česky Kostel svatého hrobu) je katolický kostel v Pise.\n\nByl postaven ve 12. století (první dochovaná zmínka pochází z roku 1113) podle návrhu Diotisalvi, architekta pisánského baptisteria. Kostel byl určen pro maltézský řád. Má oktagonální půdorys a do 16. století byl obklopen portikem. Centrální tambur, nesený osmi oblouky, je navýšený kónickou špicí.\n\nPojmenování po Svatém hrobu odkazuje na relikvie přivezené do Pisy arcibiskupem Dagobertem po jeho účasti na první křížové výpravě. Struktura budovy připomíná Skalní dóm v Jeruzalémě, obsazený křižáky roku 1099.\n\nPortál je zdoben mramorovými zvířaty a lvími hlavami. Interiér, přestavěný roku 1720 v barokním stylu, byl zničen v 19. století. Zbytky původního vybavení zahrnují relikviář sv. Ubaldeska (15. století), náhrobek Marie Mancini, neteře Mazarinovy, a malbu \"Madona s dítětem\" z 15. století.\n\nNedokončená malá věž je postavena v pisánsko-románském stylu a má obdélníkový půdorys.\n"}
{"id": "305592", "url": "https://cs.wikipedia.org/wiki?curid=305592", "title": "Hluk (tvrz)", "text": "Hluk (tvrz)\n\nPrvní zmínka o Hlucké tvrzi pochází z roku 1303, kdy je popisována jako dřevěná tvrz ležící na pravém břehu potoka Okluky. Z původní dřevěné tvrze se s postupem času stala kamenná stavba, která byla od roku 1460 držena malým šlechtickým rodem Zástřizlové, pak pány z Kunovic a od roku 1625 náležela rodu Lichtenštejnů, kteří ji měli v majetku až do dvacátých let 20. století. Zdevastovaná tvrz se v těchto letech dostává do majetku města Hluk, které celý objekt tvrze v šedesátých letech 20. století zrekonstruovalo. \n\nPo rekonstrukci započala novodobá historie tvrze, která začala být využívána ke kulturním a společenským akcím pro celé město.\n\nV současné době jsou využívány téměř všechny prostory tvrze. Přímo z nádvoří se vchází do knihovny, obřadní síně, zámecké kavárny, do věže a ke schodišti do prvního patra, kde jsou v provozu dva sály pro pořádání různých společenských nebo i soukromých akcí. Ve věži je zřízeno muzeum a „selská jizba“ pro akce s menším počtem účastníků. Ve sklepení se pak nachází vinný sklep s posezením, v němž se pořádají různé společenské akce a v druhé oddělené části sklepení pak pronajatý archivní vinný sklep.\n"}
{"id": "305598", "url": "https://cs.wikipedia.org/wiki?curid=305598", "title": "Vechte", "text": "Vechte\n\nVechte ( ) je řeka v Německu (Severní Porýní-Vestfálsko, Dolní Sasko) a v Nizozemsku (Overijssel). Je 167 km dlouhá, z toho asi 60 km na nizozemském území. Plocha povodí měří 3800 km².\n\nPramení mezi Coesfeldem a Münsterem, vlévá se do řeky Zwarte Water v nadmořské výšce 34 m. Ta poté ústí po přibližně 10 km do jezera Ijsselmeer, a tak patří k povodí Rýnu.\nNa území města Nordhornu prochází řeka umělým jezerem (Vechtesee, 22 ha) a za ním odbočují 3 kanály:\nPrůtok vody u ústí se pohybuje v rozmezí 45 až 83 m³/s, průměrný spád je 2 ‰. Řeka má dostatek vody po celý rok.\n\nŘeka je splavněna pomocí zdymadel a vodní doprava je možná mezi německým Nordhornem a ústím v Nizozemsku. K dopravě se však využívala jen do začátku 19. století (na tzv. \"zompen\", člunech stavěných pro nízký stav vody), potom byla z ekonomických důvodů zastavena, podobně jako (asi o 100 let později) doprava na kanálech.\n\nDo řeky se svádí voda od asi 20 komunálních a průmyslových čističek (2 výrobny bramborového škrobu) a voda je ekologicky zatížena chemikáliemi odplavovanými ze zemědělské půdy, takže obzvlášť v letních měsících klesá obsah kyslíku místy pod 2 mg/l. Na německé straně je řeka hodnocena jako mírně až kriticky zatížená, nizozemská část je průměrně v lepším stavu, kontrolní metody obou států však nejsou přímo srovnatelné.\n\n(nad 5 000 obyvatel): \n\n"}
{"id": "305600", "url": "https://cs.wikipedia.org/wiki?curid=305600", "title": "Cina", "text": "Cina\n\nCina či Pština (německy \"Zinna\", polsky \"Psina\" [pšina] nebo slezsky \"Cyna\") je levý přítok řeky Odry v polském Horním Slezsku.\n\nVe gmině Baborów (dříve \"Baworów\", česky \"Bavorov\" nebo \"Bavorovice\", německy \"Bauerwitz\") je také ves Sucha Psina ([sucha pšina], německy \"Zauchwitz\", od roku 1936 \"Dreimühlen\" nebo dříve \"Zauchwiz\", 1337 \"Suchapsina\", 1423 \"Czawchenczin\", 1467 \"Czawecheczin\", 1524 \"Zauchzen\", ve Slovníku geografickém království Polského a jiných slovanských zemí též Sucha Pścina), která se česky nazývá Suchá Pština. Ves Sucha Psina/Suchá Pština leží na potoce Sucha neboli Sucha Psina čes. (\"Suchá Pština\"), jež je přítokem Psiny/Ciny/Pštiny.\n\nVe gmině Baborów leží na řece Cině/Psině také ves Sułków (do 31. prosince 2004 \"Sulków\", česky \"Sulkov\", německy \"Zülkowitz\" (dříve \"Zilchowitz\"), jejíž německý název byl v roce 1936 změněn ze slovansky znějícího \"Zülkowitz\" změněn na Zinnatal.\n\n\"Pština\" (polsky \"Potok Rozumicki\" nebo \"Trzebomka\" nebo dříve \"Pszcina\", německy \"Pscina Bach\") je také potok tekoucího z Rozumic přes Třebom a v Samborovicích se vlévajícího do Troji, pravého přítoku Ciny/Psiny.\n\nZ Psiny byl vystavěn umělý kanál (z Bieńkowic do Ratiboře) nazývaný Psinka [pšinka] nebo \"Cyna\".\n\nPramení u vsi Gołuszowice (něm. \"Kreuzendorf\") blízko české hranice a protéká na jihovýchod městy Głubczyce (něm. \" Leobschütz\") a Baborów (něm. \"Bauerwitz\"). U Wojnowic (něm. \"Woinowitz\") se do Psiny/Ciny vlévá Troja. U vsi Nieboczowy (něm. \"Niebotschau\") jižně od Ratiboře (pol. \"Racibórz\", něm. \"Ratibor\") ústí po cca 50 kilometrech do Odry.\n\n\nOd roku 1137 (Kladský mír) tvoří Cina zemskou hranici mezi Moravou (resp. českými zeměmi; pravý břeh) a Slezskem (resp. polskými zeměmi; levý břeh) a dodnes je pro zbytky autochtonního slovanského obyvatelstva jazykovou hranicí česko-slezskou – jižně od Ciny se mluvílo hlavně lašskými dialekty češtiny, severně od ní se užívá polština, popř. slezština. (Tamní Slezané říkají: „Po Cinu letí \"vrůna\" a za ní už \"vrana\".“)\n"}
{"id": "305604", "url": "https://cs.wikipedia.org/wiki?curid=305604", "title": "Zobonoskovití", "text": "Zobonoskovití\n\nZobonoskovití (Attelabidae) je čeleď brouků z nadčeledi Curculionoidea. Je popsáno více než 2 000 druhů. Jsou zařazováni mezi primitivní nosatce pro jejich přímá tykadla , která vyrůstají hned za jejich kousacím ústrojím (rostrum).\n\nNěkteří členové této čeledi mají dlouhý krk, a proto se jim říká „žirafí nostaci“ (například druh \"Trachelophorus giraffa\"). Pár druhů jsou nevýznamnými škůdci na zemědělských plodinách. Larvy brouků rodu \"Rhynchitinae\" se živí pupeny stromů a květin nebo listy stromů. Samičky rodu \"Attelabinae\" rozdělují a rolují listy stromů a do takto vzniklých útvarů kladou svá vajíčka. Vylíhlým larvám srolované listy slouží jako potrava.\n\n\n"}
{"id": "305606", "url": "https://cs.wikipedia.org/wiki?curid=305606", "title": "Bellona", "text": "Bellona\n\nBellona (latinsky \"Bellōna\", z \"bellum\" „válka), původně Duellona, je římská bohyně války, pravděpodobně sabinského původu. Byla považována za sestru či manželku boha Marta, toho doprovázela do bitvy oblečená do pancíře a přilby, s pochodní, kopím či kyjem v ruce, a řídila Martův vůz. Byla ztotožňována s řeckou Enýó a ta zase s taktéž řeckou Eridou, od počátku 1. století byla ztotožňována s kappadockou bohyní Má, jejíž kult do Říma uvedl Lucius Cornelius Sulla a která nejspíše měla chrám na Kapitolu.\n\nPůvodně neměla většího významu, nebyly jí zasvěceny žádné svátky, neměla svého flamena a ani o ní není znám prakticky žádný mýtus. Chrám jí nechal postavit až v roce 296 př. n. l. Appius Claudius Caecus po vítězství nad Etrusky a byl zasvěcen 2. června o tři roky později. Stál na Martově poli v blízkosti Circu Flaminiu. Protože stál mimo pomerium, posvátnou vnitřní část Říma, byly zde přijímáni cizí vyslanci a vojevůdci vracející se z války. Nacházel se zde také \"columna bellica\", sloup symbolizující nepřátelskou hranici na který fetiálové vrhali kopí při vyhlášení války.\n\nJejí kněží zvaní \"bellonarii\" či \"fanatici\" při slavnostech na její počest pochodovali městem v tmavém oblečení doprovázeni divokým křikem, trumpetami, cimbálů a bubnů. Poté v chrámu obětovali svou krev a zraňovali se noži na rukou, nohou a ramenou, což nejspíše s identifikací Bellony s Má.\n\nNerio, též Neria, Nerienes či Nerina je římská, původně sabinská, bohyně, personifikace Martovy mužné síly či jeho manželka. Někdy byla ztotožňována s Bellonou či Minervou. Její jméno vychází ze sabinského \"ner\" „muž“ a to zase z praindoevropského kořene \"*hnér\" „muž, moc, síla“. V latině ze sabinského slova vychází také \"neriōsus\" „energický, pevný“ a cognomen \"Nero\" užívané v gens Claudia. Martova \"nerio\" svým významem odpovídá \"virites\" a \"hores\" náležející Quirinovi.\n"}
{"id": "305607", "url": "https://cs.wikipedia.org/wiki?curid=305607", "title": "Concordia", "text": "Concordia\n\nConcordia (latinsky \"svornost\") může mít více významů:\n\n"}
{"id": "305642", "url": "https://cs.wikipedia.org/wiki?curid=305642", "title": "EM Client", "text": "EM Client\n\neM Client je aplikace pro operační systémy Windows a macOS sloužící k odesílání a přijímání e-mailových zpráv, správu a sdílení kalendářů, kontaktů a úkolů. Jedná se o uživatelsky přívětivou alternativu k existujícím e-mailovým a kalendářovým klientům jako například MS Outlook, Thunderbird nebo The Bat. eM Client je distribuován jako freeware.\n\nJako druhý jazyk byla v této aplikaci implementována čeština, neboť se na vývoji podílí převážně čeští programátoři. Dále pak přibyla německá a francouzská lokalizace.\n\neM Client je vyvíjen od roku 2006 na platformě MS .NET. V lednu 2019 vyšla verze pro operační systém macOS.\n\neM Client plně podporuje online/offline IMAP, POP a EWS protokoly, U3 Smart Disky a kalendářové funkčnosti s online synchronizací za použití protokolů CalDAV a GroupDAV a pro kontakty CardDAV. Díky tomu můžete z eM Clienta spravovat kalendář, který je například částí Gmail účtu a sdílet jej s dalšími uživateli.\n\n"}
{"id": "305646", "url": "https://cs.wikipedia.org/wiki?curid=305646", "title": "Já, porota", "text": "Já, porota\n\nJá, porota (v originále \"I, the Jury\") je detektivní román amerického spisovatele Mickey Spillaneho, vydaný roku 1947, ve kterém poprvé vystupuje jeho hrdina, soukromý detektiv Mick Hammer. Česky vyšel až v roce 1991 v překladu Jana Kristka v nakladatelství Dnes.\n\nPříběh se odehrává v roce 1944 v New Yorku.\n\n\n\n"}
{"id": "305647", "url": "https://cs.wikipedia.org/wiki?curid=305647", "title": "Beaufort", "text": "Beaufort\n\nBeaufort či též Belfort (arabsky , hebrejsky ) je křižácká pevnost v Nabathijském gubernáru v jižním Libanonu, přibližně jeden kilometr od vesnice Arnoun. Jméno \"„bel fort“\", či \"„beau fort“\" (francouzsky \"„krásná pevnost“\") bylo hradu dáno křižáky, kteří jej ve 12. století kontrolovali. Jeho arabský název znamená \"„hrad na vysoké skále“\".\n\nJen velmi málo je známo o dějinách pevnosti předcházejících jejímu dobytí křižáky roku 1139, ačkoliv historikové předpokládají, že jejích sedm set metrů výšky dělalo z této pozice strategický bod již od biblických a římských časů a že již tehdy na tomto místě existovala stavba.\n\nPoté, co se jeruzalémská vojska krále Fulka z Anjou pevnosti zmocnila, byla pozice předána do rukou křižáckým pánům ze Sidonu. Roku 1189 Beufort začal obléhat sultán Saladin, zatímco obráncům velel Reginald ze Sidonu, který se pokoušel využívat různé lsti, aby oddálil porážku. Roku 1190 však hrad padl muslimům do rukou. O padesát let později, roku 1240, křesťané Beaufort znovu dobyli a vnuk Reginalda ze Sidonu, Julien de Grenier ji roku 1260 odprodal templářským rytířům. V roce 1268 ji znovu dobyli muslimové, vedení mamlúckým sultánem Bajbarsem, a ti ji drželi v následujících několika staletích.\n\nV 17. století libanonský princ Fakhr-al-Dín II. převzal nad Beufortem kontrolu a zahrnul hrad do sítě svých opěrných bodů. Princ Fakhr-al-Dín II. byl však poražen osmanskými Turky, kteří následně zničili horní části hradu. Oblast byla ovládána místními feudálními rody až do roku 1769.\n\nRoku 1792 pevnost oblehl guvernér Akry, dobyl ji a zničil zbytky jejího opevnění. Zemětřesení v roce 1837 zničilo další části hradu. V té době již jeho zbytky sloužily místním lidem jako kamenolom a útočiště pro jejich ovce.\n\nOpravy této památky započaly již za francouzského mandátu v Libanonu roku 1920 a pokračovaly i po získání nezávislosti Libanonu roku 1943. Strategická pozice pevnosti, jejíž vrchol dovoluje pohled na jižní Libanon a severní Izrael způsobila, že Beaufort sehrál úlohu v několika různých válečných konfliktech druhé poloviny 20. století.\n\nOd roku 1976, během Libanonské občanské války byl hrad v rukou Organizace pro osvobození Palestiny, která polohu pevnosti využila k odpalování raket na severoizraelské území. V letech 1976-1980 útočily na pozice Palestinců v Beufortu mnohokrát izraelské ozbrojené síly.\n\nDne 6. června 1982 izraelská armáda zahájila operaci \"Mír pro Galileu\" a vtrhla do Libanonu. Beufort byl těžce ostřelován předtím, než jej 7. června dobyly izraelské jednotky. V letech 1982 až 2000 byl hrad Beufort a přilehlé okolí obsazeno izraelskou armádou a hrad samotný byl používán jako pozorovací stanoviště. Oblast byla Izraelci opevněna bunkry a betonovými opěrnými body, které se staly mnohokrát terčem útoku ze strany Hizballáhu.\n\nV květnu 2000 Izraelci evakuovali oblast jižního Libanonu. Opustili pozici v Beaufortu a své opěrné body za sebou zničili, aby nemohly posloužit Hizballáhu. Při ústupu Izraelci zničili také část historického opevnění Beaufortu.\n\n\n\n"}
{"id": "305650", "url": "https://cs.wikipedia.org/wiki?curid=305650", "title": "Guanacaste (provincie)", "text": "Guanacaste (provincie)\n\nGuanacaste je jednou ze sedmi kostarických provincií. Leží na severozápadu země na hranici s Nikaraguou při pacifickém pobřeží. Je druhou největší provincií Kostariky a zároveň i nejchudší.\n\nTato provincie se skládá z 11 kantonů:\n"}
{"id": "305654", "url": "https://cs.wikipedia.org/wiki?curid=305654", "title": "Filokalia", "text": "Filokalia\n\nFilokalia ( – „láska ke krásnu“, „krásnolibství“) je antologie náboženských textů pocházejících původně od 28, později 36 pravoslavných autorů 4.–15. století (asketů, pouštních otců), již zkompiloval Nikodémos Hagioreités na Athosu roku 1782. \n\nKniha popisuje cestu hésychasmu, východokřesťanského mystického směru kladoucího důraz na modlitbu srdce, jež vede ke zření nestvořeného táborského světla božství. \"Filokalia\" tak stála u zrodu nového rozšíření tehdy již téměř zapomenutého hésychasmu především na Balkán, na Ukrajinu a do Ruska.\n\nK velkému rozšíření do zemí Ruského impéria pomohl především překlad do slovanského jazyka. Archimandrita a starec Paisij Veličkovskij (1722–1794) přeložil sbírku (dle Nikodémovy redakce) do církevní slovanštiny. Dílo vyšlo tiskem roku 1793 v Petrohradě pod názvem \"Dobrotoljubije\" (Добротолюбие). Do první světové války pak dílo vyšlo v mnoha vydáních, a také v překladu do moderní ruštiny (1877). Český kompletní překlad doposud neexistuje. Je k dispozici slovenský překlad prvního dílu (Filokalia – 1. 590 str., ISBN 978-80-8084-289-5), vydaný Pedagogickou fakultou Katolické univerzity v Ružomberoku v roce 2008 (²2016 ISBN 978-80-561-0397-5) a český překlad 1. dílu (Filokalie I., 554 str., ISBN 978-80-7412-310-8), který vydalo olomoucké nakladatelství Refugium v roce 2019.\n\nMezi autory textů zahrnutých do Filokalie patří mj. Antonín Veliký, Evagrius Pontský, Simeon Nový Theolog, Jan z Damašku, Maximos Vyznavač, Řehoř Sinaita, Gregorios Palamas a další.\n\n"}
{"id": "305655", "url": "https://cs.wikipedia.org/wiki?curid=305655", "title": "Medomet", "text": "Medomet\n\nMedomet je zařízení pro získávání medu ze včelích plástů. Funkce medometu je založena na působení odstředivé síly.\n\nMedomet vynalezl Franz von Hruschka v roce 1865. Traduje se, že k objevu pomohla náhoda – neteř Franze von Hruschky nesla domů med v košíčku, kterým tak vytrvale točila, až veškerý med vytekl. První medomety byly dřevěné, později kovové, pocínované nebo s ochranným nátěrem. V současnosti je tendence používat z hygienických důvodů medomety nerezové nebo s plastovým pláštěm a nerezovým košem. \n\nPřed vynálezem medometu se med z plástů lisoval, nechával vykapat nebo vyžvýkával. Plásty většinou nešlo použít opakovaně, byly zničené.\n\nPodle uspořádání rámků rozlišujeme medomety:\n\n"}
{"id": "305659", "url": "https://cs.wikipedia.org/wiki?curid=305659", "title": "Nabídka, která se neodmítá", "text": "Nabídka, která se neodmítá\n\nNabídka, která se neodmítá, resp. „udělám mu nabídku, jakou nebude moci odmítnout“ je fráze a slavná věta z knihy \"Kmotr\" od Maria Puza z roku 1969 a stejnojmenného filmu od Francise Coppoly z roku 1972. Význam slova \"nabídka\" v této větě je „Udělej jak říkám, nebo tě zabiju“\n\nFrázi, která v originále zní \"\"I'm going to make him an offer he can't refuse.\"\" a kterou pronáší Don Vito Corleone, zařadili porotci Amerického filmového institutu na 2. místo v žebříčku 100 nejlepších filmových hlášek.\n\n"}
{"id": "305664", "url": "https://cs.wikipedia.org/wiki?curid=305664", "title": "San Zeno (Pisa)", "text": "San Zeno (Pisa)\n\nSan Zeno je katolický kostel a opatství v Pise, stojící na Piazza San Zeno.\n\nKostel je poprvé zmiňován roku 1029. Byl součástí opatství, ke kterému do 15. století patřil i špitál. Byl majetkem řádu Camaldolesi.\n\nStavba je trojlodní. Fasádu předchází portiko, podpírané centrálními sloupy a pilastry. Horní polovinu průčelí zdobí sloupková okna, lodžie a malé kruhové okno s keramickými islámskými obklady z 11. století (originál uložen v Museo nazionale di San Matteo).\n\nInteriér uchovává středověkou malířskou výzdobu a některé sloupy mají starořímské hlavice.\n\n"}
{"id": "305666", "url": "https://cs.wikipedia.org/wiki?curid=305666", "title": "József Rippl-Rónai", "text": "József Rippl-Rónai\n\nJózsef Rippl-Rónai (23. května 1861, Kaposvár – 25. listopadu 1927, Kaposvár) byl maďarský malíř.\nVystudoval gymnázium v Kaposváru, poté odjel studovat do Budapešti, kde získal diplom lékárníka. Na rozdíl od jiného maďarského malíře, Csontváryho, lékárnickou praxi ovšem nikdy nezačal vykonávat a již záhy po absolutoriu, v roce 1884, se vydal do Bavorska na mnichovskou Akademii. O dva roky později získal stipendium Maďarské státní umělecké rady, jež mu umožnilo zanechat studií v podle něj zkostnatělém a upjatém Mnichově a odjel do Paříže. Zde nastoupil do Munkácsyho ateliéru. Munkácsy byl v Paříži uznávanou veličinou a pod jeho vedením se Rippl-Rónai úspěšně vypracoval. Věděl ovšem, že chce-li se stát originálním umělcem, musí se vymanit z Munkácsyho vlivu. V roce 1888 se seznámil s pozdějšími členy skupiny Nabis. Poté namaloval své první originální dílo: Pont-Avenskou krčmu – zemitý výjev plný chmurných tónů. K jeho dalšímu uměleckému růstu došlo pod vlivem mnoha dalších umělců, především skotského malíře Knowlese a přátel ze skupiny Nabis. Prvním velkým úspěchem se stal obraz \"Má stařenka\" vystavený na Salónu v roce 1894. \n\nNa přelomu století se vrátil zpět do Maďarska, místní kritika byla k jeho dílu zprvu nedůvěřivá, nakonec však prorazil výstavou \"Imprese 1890–1900\". Cestoval po Belgii a Rusku, aby se nakonec v roce 1902 definitivně usadil v rodném Kaposváru. Zde se věnoval nejen malbě, ale i designu (vrcholem jeho návrhářství je \"Andrássyho jídelna\"). Prosazujoval názor, že umělec má žít nejen svým dílem, ale i interiérem, ve kterém žije a tím, jak se obléká. Stal se z něj švihácký lev salónů a miláček žen. Jeho malby interierů z tohoto období považuje kritika za maloměštácké. V letech 1911–1913 však slavil úspěchy na výstavách ve Vídni, v Budapešti, ve Frankfurtu i Paříži. Vytvořil též slavnou vitráž v Ernstově muzeu. V roce 1914 odcestoval s manželkou do Paříže, tam byl po vypuknutí světové války dočasně internován. Později jako rakouský voják nastoupil na frontu. Posledním velkým dílem byl portrét přítelkyně Zorky v roce 1919. V roce 1927 zemřel ve své vile Roma v Kaposváru.\n\n"}
{"id": "305668", "url": "https://cs.wikipedia.org/wiki?curid=305668", "title": "Billungové", "text": "Billungové\n\nBillungové byl saský šlechtický rod, zprvu hrabata, od 10. století vévodové saští.\n\nPrvním známým příslušníkem rodu Billungů byl hrabě Wichmann, zmiňovaný k roku 811. Oda, z rodu Billungů, byla manželka hraběte Liudolfa, prvního příslušníka Liudolfinské dynastie.\nV 10. století bylo rodovým centrem území Billungů Bardengau v Lünebursku. Roku 937 dobyl Ota I. Veliký část území Polabských Slovanů mezi řekami Labe a Odra a rozdělil je na dvě části.\nSeverní část dal do správy Heřmanu Billungovi († 973), jižní pak Gerovi. Roku 950 udělil Ota I. Veliký Sasko do správy Billunžskému markraběti Hermanovi, který se tak stal prvním saským vévodou z rodu Billungů. Jeho syn Bernard I. († 988) však původně slovanská území opět ztratil. Vévodou Magnusem († 1106) vymřel rod Billungů v Sasku. Císař Jindřich V. udělil Sasko po smrti vévody Magnuse Lotharovi Supplinburskému.\n\nMagnus Billung zanechal dvě dcery, jejichž potomci si v pozdějších letech uplatňovali nárok na Sasko.\nJeho první dcerou byla Wulfhilda, manželka Jindřicha Černého, vévody bavorského, z rodu Welfů.\nDruhá dcera Eilika byla manželkou Oty Bohatého, hraběte z Ballenstedtu, z rodu Askánců.\nPo smrti Eiliky roku 1142 přešla polovina území Billungů do majetku jejího syna Albrechta Medvěda.\n\n\n"}
{"id": "305669", "url": "https://cs.wikipedia.org/wiki?curid=305669", "title": "Štefan Babjak", "text": "Štefan Babjak\n\nŠtefan Babjak (7. října 1931 Humenné – 27. dubna 2008) byl slovenský operní pěvec barytonista, operetní a muzikálový zpěvák. Opernímu zpěvu se věnují i tři z jeho pěti dětí – Martin Babjak, Ján Babjak a Terézia Kružliaková.\n\nŠtefan Babjak vystudoval bratislavskou konzervatoř a byl členem Divadla Jozefa Gregora Tajovského v Banské Bystrici od roku 1959. Vynikl jako představitel postav Verdiho oper (Posa v \"Donu Carlosovi\", Luna v \"Trubadúrovi\", Jago v \"Otellovi\"). Z dalších rolí: Oněgin (Petr Iljič Čajkovskij – \"Evžen Oněgin\"), Escamillo (Georges Bizet – \"Carmen\"). Uplatnil se též v operetě a věnoval se i koncertní činnosti.\n\n\n\n\n"}
{"id": "305670", "url": "https://cs.wikipedia.org/wiki?curid=305670", "title": "Bitva na řece Kalce", "text": "Bitva na řece Kalce\n\nBitva na řece Kalce (31. května 1223) představuje jednu z nejvýznamnějších bitev ruských dějin, z dnešního pohledu je na ní hleděno jakožto na Nejslavnější porážku Slovanů. Ruská knížata a Polovci v ní utrpěli drtivou porážku od početně výrazně slabších Mongolů a jejich moc byla zásadně podlomena. Mongolové sice bezprostředně do tehdejších ruských knížectví nevpadli, protože se soustředili na plenění Polovců a povolžských Bulharů, ale učinili tak v roce 1237 a úspěšně si je podmanili, k čemuž jim doposud přetrvávající vliv Kalky hodně napomohl.\n\nVýchodní Evropa od počátku 13. století čelila nárazům mongolských kmenů, bylo tomu tak hlavně pod vedením velkého chána Temudžina, který sám sebe nechal nazývat Čingischán, tj. Velký chán, myšleno chán všech Mongolů. Ten dokázal sjednotit evropské Mongoly, kterým se již v té době říkalo Tataři, a ovládnout tak obrovskou plochu od Číny a Korey až po Kaspické jezero. Se svým národem se přemístil až k azovskému moři, kde se ruští caři rozhodli tatarskému náporu na poslední chvíli čelit. Bitvě na řece Kalce předcházely bitvy v roce 1221 na území dnešního Ázerbájdžánu a Arménie a také bitva na řece Kubáň o rok později, kde Tataři porazili vojska Kumánů. Tento postup Tatarů ruská knížata zneklidňoval, nevěnovali mu však dostatečnou pozornost, jelikož se hlavně soustředili na plenění tehdejšího (turkického) Bulharska.\n\nPočátek bitvy popisuje krátký ruský rukopis: \"\"Léta 1223 přitáhlo vojsko, o jakém dosud nikdo neslyšel: bezbožníci zvaní Tataři přitáhli do polovecké země.\"\"\n\nTatarské vojsko bylo vedeno dvěma zkušenými a oblíbenými vojevůdci; Nojonem Džebem a Subutajem Bagaturem. Jelikož se Tataři doposud se západními vojsky nesetkali, měla tato bitva být jakási zkouška jejich sil. Oba generálové dostali po 1 tumenu, tedy po 10 tisících bojovníků. Bitva začala pro ruská vojska zdánlivě dobře, knížeti Daniilovi se povedlo dostat tatarské útočníky na útěk, čehož využili lukostřelci a připravili tatarská vojska o několik set mužů. Mongolové se tedy stáhli, načež Rusové reagovali vysláním tisícovky jezdců na předsunutý pluk tatarů. I tento střet skončil pro Rusy úspěchem, což značně pozdvihlo morálku uvnitř ruské armády.\n\nRusové pronásledovali Tatary po devět dní, ti však lákali svým ústupem nic netušící Rusy do pasti, kterou oba generálové naplánovali u řeky Kalky. V tu chvíli se štěstí obrátilo. Tomu nahrávalo hned několik faktorů – jedním z nich byla nejednotnost ruské armády, která byla vedená hned několika knížaty, zatímco Mongolové bojovali jako jednotná armáda. Generálové využívali oblíbené taktiky rychlého útoku a ústupu, kde se rapidně střídali v útocích. V tu chvíli se ruská vojska obrátila na ústup, ruské linie se hroutily a nejednotnost a zoufalý úprk pod náporem Mongolů připravil o život asi 50 tisíc ruských vojáků jen v prvním dne bitvy. Nečestnou lstí pak vylákali z opevněného úkrytu samotného vůdce Mstislava III., kterého poté brutálně umučili během hostiny na oslavu vítězství. To znamenalo absolutní vítězství na straně Tatarů.\n\nČingischán byl z úspěchu své \"experimentální\" výpravy nadšený, ujistil se, že bohatý východ Evropy je snadno porazitelný, což vedlo v roce 1237 k dobytí Kyjevské Rusi.\nVítězná vojska Tatarů mohla dále pokračovat na Krym a následovně na Ukrajinu. Zde se však z důvodu vyčerpání a únavy vojáků záhy stáhla, aby se mohli sjednotit s Čingischánovými hlavními silami v severo-západní Číně. Mongolský generál Džebe po cestě zpět zemřel, zatímco z Bagatury se stal válečný hrdina.\n\nRuské území se tímto dostalo pod pozdější vliv tatarského chanátu Zlatá horda (založeného v roce 1242 jedním z Čingischánových synů), jehož vládcům muselo odvádět vysoké poplatky.\n"}
{"id": "305673", "url": "https://cs.wikipedia.org/wiki?curid=305673", "title": "CBGB", "text": "CBGB\n\nCBGB (Country, Bluegrass and Blues) s podnázvem OMFUG (Other Music For Uplifting Gormandizers) byl hudební klub na Manhattanu v New York City. V roce 1973 jej založil Hilly Kristal jako klub zaměřený na hudební styly uvedené v jeho názvu. CBGB se ovšem brzy stal jedním z nejvýznamnějších bodů americké punkové scény, přičemž zde vystupovali umělci jako Ramones, Television, Patti Smith Group, Mink Deville, The Dead Boys, The Dictators, The Fleshtones, Richard Hell & The Voidoids, Blondie nebo Talking Heads. Později začal být klub spojován s newyorskou hardcore scénou a kapelami jako Agnostic Front, Cro-Mags, nebo Sick of It All.\n\nKlub ukončil činnost v říjnu 2006, přičemž poslední koncert zde 15. října odehrála Patti Smith.\n"}
{"id": "305676", "url": "https://cs.wikipedia.org/wiki?curid=305676", "title": "Ratejna", "text": "Ratejna\n\nRatejna byl velký přízemní dům, v němž bydlelo několik rodin. Každá rodina pro sebe měla prostor zhruba 12 m, který byl ohraničen jen několika kusy hrubého nábytku. Uprostřed ratejny byla pouze jediná kamna, na kterých se vařilo a která celou budovu vytápěla. Jelikož měly rodiny obvykle několik dětí, byl v ratejně kromě zimy, puchu a nepořádku také křik.\nTyto domy se stavěly na knížecích panstvích až do konce 1. světové války.\n\nPůvodně slovo označovalo čeledník, tedy dům či místnost pro čeleď, podle staršího slova rataj (oráč, čeledín). \n\nDnes se tento pojem užívá přeneseně v souvislosti s velkými neútulnými vnitřními prostorami.\n\n"}
{"id": "305684", "url": "https://cs.wikipedia.org/wiki?curid=305684", "title": "John Polidori", "text": "John Polidori\n\nJohn William Polidori (7. září 1795 Londýn – 24. srpna 1821, Londýn) byl anglický spisovatel a také osobní lékař a průvodce na cestách Lorda Byrona.\n\nJohn Polidori se narodil roku 1795 jako nejstarší syn italského emigranta Gaetano Polidoriho a anglické guvernantky Anny Marie Piercové. Vystudoval medicínu a stal se osobním lékařem, v té době už známého, lorda Byrona. Polidori doprovázel Byrona na mnohých cestách po evropském kontinentě. Kolovaly také dohady, že by Polidori mohl být Byronovým milencem.\n\nV létě roku 1816 napsal Polidori své nejznámější dílo, povídku \"The Vampyre\" (Upír). Tímto počinem se Polidori nestal jen prvním autorem ve světové literatuře píšícím o upírovi, ale zároveň v postavě svého lorda Ruthvena prakticky vytvořil model moderního upíra. Tímto dílem je hororový žánr ovlivňován až do dneška, důkazem toho je upír – gentleman Anne Riceové.\n\nPolidori zemřel za záhadných okolností 24. srpna 1821. Pravděpodobně spáchal sebevraždu.\n\nPolidori je objektem románů i v současnosti například: \"Der kalte Sommer des Doktor Polidori\" (Chladné léto doktora Polidoriho) od Reinharda Kaisera, \"Der Vampir\" od Toma Hollanda a \"Lord Byrons Schatten\" (Stín lorda Byrona) od Federico Andahaziho.\n\n\n\n"}
{"id": "305685", "url": "https://cs.wikipedia.org/wiki?curid=305685", "title": "Ostašov (rozcestník)", "text": "Ostašov (rozcestník)\n\nNázev Ostašov má více sídel:\n"}
{"id": "305686", "url": "https://cs.wikipedia.org/wiki?curid=305686", "title": "McCabe's Guitar Shop", "text": "McCabe's Guitar Shop\n\nMcCabe's Guitar Shop je obchod s hudebními nástroji a hudební klub na Pico Boulevard v Santa Monica v Kalifornii. Obchod specializující se na akustické a folkové nástroje byl otevřen v roce 1958. Od roku 1969 se zde konají také koncerty.\n\nMezi umělce, kteří zde vystoupili, patří:\n\nV McCabe's Guitar Shop bylo nahráno také několik živých alb, konkrétně:\n\nByl zde nahrán také bootleg R.E.M.: \"Live at McCabe's Guitar Shop\" (1987).\n"}
{"id": "305690", "url": "https://cs.wikipedia.org/wiki?curid=305690", "title": "Aller", "text": "Aller\n\nAller je řeka v Německu (Dolní Sasko, Sasko-Anhaltsko). Je 263 km dlouhá. Plocha povodí měří 15742,9 km².\n\nPramení na vysočině Magdeburger Börde a teče v široké dolině po jižním okraji Lüneburger Heide. Vlévá se zprava do Vezery.\n\n\nNejvyšších vodních stavů dosahuje na jaře. Průměrný průtok v ústí je 126 m³/s.\n\nŘeka je splavněna a vodní doprava je možná v délce 117 km od ústí. Křižuje ji Středoněmecký kanál. Na řece leží města Celle, Verden\n\n"}
{"id": "305692", "url": "https://cs.wikipedia.org/wiki?curid=305692", "title": "Heckler &amp; Koch USP", "text": "Heckler &amp; Koch USP\n\nHeckler & Koch USP (zkratka \"Universale Selbstladepistole\" – univerzální samonabíjecí pistole) je poloautomatická pistole německé výroby vyráběná firmou Heckler & Koch.\n\nUSP vznikla v roce 1991 jako civilní verze pistole Mk 23 SOCOM, kterou používají speciální jednotky amerického námořnictva Navy SEAL. Vyrábí se dodnes v různých provedeních, které používají různé náboje. První verze měla typ .40 S&W, později však vznikly verze, které měly náboje .45 ACP, .357 SIG a 9 mm Luger Parabellum.\n\nUSP je používaná mnoha armádami a policejními sbory na celém světě. Jako první ji začala používat německá Bundeswehr pod názvem P8. Později estonská policie jako náhradu za Makarov, potom irská, japonská, korejská, španělská a malajsijská policie.\n\nUSP má plastový rám. Ovládaní pojistky je na jedné straně, dá se však namontovat nová páčka na druhou stranu. Spoušť na vypuštění zásobníku je na obou stranách rukojetě. Její nevýhodou je však silný zpětný ráz a robustnost. Zásobník může mít různé velikosti – to závisí od použitého náboje. Největší má kapacitu 18 nábojů. Zásobníky můžou být kovové nebo plastové.\n\nNástupce této řady je model H&K P2000, kal.: 9×19 mm, z jehož koncepce vyšla nejnovější pistole HK P30, kal.: 9×19 mm, která byla označena za jednu z nejlepších služebních zbraní.\n\nV roce 2008 (původně v roce 2007) přibude model H&K P30L, kal.: 9×19 mm, a modely HK45 a HK45C na náboje .45ACP (.45Auto).\n\nUSP má mnoho variant, které jsou v různých nábojích a mají i různé konstrukční odchylky:\n\n\nVerze Match a Expert jsou nejvhodnější pro sportovní střelbu.\n\n"}
{"id": "305694", "url": "https://cs.wikipedia.org/wiki?curid=305694", "title": "Virgin Atlantic", "text": "Virgin Atlantic\n\nVirgin Atlantic, jméno výrobku pro firmu Virgin Atlantic Airways Ltd. je britská letecká společnost, kterou vlastní koncern Richarda Bransona Virgin Group (51 %) a Delta Air Lines (49 %). Společnost byla založena v roce 1984. Z jejích hlavních letišť Londýn Heathrow, Londýn Gatwick a Letiště Manchester létá na dálkových letech do Severní Ameriky, Karibiku, Středního východu, Asie a Austrálie. V roce 2012 společnost přepravila 5,4 milionů pasažérů.\n\nPo spolupráci Randolpha Fieldse a Richarda Bransona vznikala společnost v roce 1984, první let se uskutečnil 22. června mezi Gatwickem a Newarkem. V prosinci 1999 prodala společnost Virgin Group 49 % akcií aerolinkám Singapore Airlines, avšak v létě roku 2013 je dále odkoupila americká letecká společnost Delta AirLines, člen aliance SkyTeam.\n\nVirgin Atlantic je rivalem největší britské letecké společnosti British Airways, především v transatlantických letech.\n\nVirgin Atlantic má codeshare smlouvu s následujícími dopravci, není členem žádné letecké aliance:\n\nDne 14. prosince 2016 se flotila Virgin Atlantic skládala z 39 letounů, průměrného stáří 7,5 let:\n\n"}
{"id": "305700", "url": "https://cs.wikipedia.org/wiki?curid=305700", "title": "Péter Baczakó", "text": "Péter Baczakó\n\nPéter Baczakó (27. září 1951, Ercsi – 1. dubna 2008, Budapešť) byl maďarský vzpěrač, držitel dvou olympijských medailí. V roce 1976 vybojoval v Montrealu bronzovou medaili v lehké těžké váze a v roce 1980 v Moskvě zlatou medaili v polotěžké váze.\n\n"}
{"id": "305701", "url": "https://cs.wikipedia.org/wiki?curid=305701", "title": "Botanická zahrada Pisa", "text": "Botanická zahrada Pisa\n\nBotanická zahrada Pisa, italsky Orto botanico di Pisa, známá také jako Orto Botanico dell'Università di Pisa, je botanická zahrada spravovaná pisánskou univerzitou. Nachází se na via Luca Ghini 5, asi 250 m jižně od Piazza dei Miracoli v Pise.\nZahrada byla založena roku 1544 Cosimem I. jako první univerzitní botanická zahrada v Evropě, a svěřena významnému botanikovi Ghinimu z Imoly. Roku 1563 byla zahrada přemístěna z původní pobřežní lokality (nyní Arsenal) do blízkosti kláštera Santa Marta, a roku 1591 byla přesunuta do současné polohy. Od počátku byla součástí zahrady sbírka přírodních objektů (nyní v pisánském Museo di Storia Naturale), knihovna (nyní součást univerzitní knihovny), a také sbírka portrétů jejích ředitelů. Je zde také jeden z nejstarších vytápěných skleníků v Itálii.\n\nDnes je zahrada rozdělena na několik částí a zahrnuje botanickou školu, zahrady, rybníky, skleníky a další budovy.\n\n\n"}
{"id": "305703", "url": "https://cs.wikipedia.org/wiki?curid=305703", "title": "Academia Istropolitana", "text": "Academia Istropolitana\n\nUniversitas Istropolitana, od 16. století nazývaná Academia Istropolitana, (1465/1467 – cca 1491) v Bratislavě byla nejstarší univerzitou založenou na území Slovenska. Její název je odvozen od řeckého názvu Bratislavy \"Istropolis\", což znamená Dunajské město (Ister = Dunaj, Polis = město).\n\nUniverzitu založil roku 1465 Matyáš Korvín, jenž požádal papeže Pavla II. o svolení k založení této vzdělávací instituce. Papež pověřil ostřihomského arcibiskupa Jana Vitéze ze Sredny a pécského biskupa Jana Pannonia založením této jediné univerzity v Uhrách. O jejím umístění v Bratislavě (Prešpurku) rozhodl Matyáš Korvín.\n\nUniverzita zahájila výuku o dva roky později na čtyřech fakultách – teologické, právnické, lékařské a artistické. První profesoři sem přešli z Vídně, později z italských univerzit a z polského Krakova. Roku 1472 byl Jan Vitéz uvězněn kvůli obvinění ze spiknutí, jehož cílem bylo zajistit uherský trůn pro polského krále Kazimíra IV. Nato řada učitelů univerzitu opustila.\n\nPo dobytí Vídně Matyášem Korvínem roku 1485 a smrti rektora Juraje von Schönberg (1486) nastal postupný úpadek univerzity. Fungovat přestala v rozmezí let 1488 až 1490. Definitivně zanikla po smrti Matyáše Korvína, jenž její provoz financoval.\n\nDnes je budova sídlem Divadelní fakulty Vysoké školy múzických umění.\n\n"}
{"id": "305706", "url": "https://cs.wikipedia.org/wiki?curid=305706", "title": "Hvězdárna Kleť", "text": "Hvězdárna Kleť\n\nHvězdárna Kleť je hvězdárna v okrese Český Krumlov na vrcholu hory Kleť ve výšce 1070 m n. m v Blanském lese. Je součástí Hvězdárny a planetária v Českých Budějovicích.\n\nHvězdárna se hlavně věnuje projektu KLENOT \"( )\", pozorování blízkozemních a dalších neobvyklých objektů, tedy i \"lovu\" planetek. Hvězdárna provozuje dva dalekohledy; 0,57m (f/5,2) reflektor od roku 1993 a 1,06m reflektor KLENOT (f/2,7) od roku 2002.\n\nK roku 2015 zde pracovali astronomové Jana Tichá a Miloš Tichý. V letech 1966–1991 zde byl ředitelem Antonín Mrkos. Na hvězdárně bylo objeveno mnoho set planetek a několik komet.\n\nVeřejnost může hvězdárnu navštívit od března do srpna a v listopadu.\n\nHvězdárna udržuje kromě svých oficiálních stránek ještě dva další weby\n"}
{"id": "305718", "url": "https://cs.wikipedia.org/wiki?curid=305718", "title": "Clara Reeveová", "text": "Clara Reeveová\n\nClara Reeveová (1729, Ipswich – 3. prosince 1807 tamtéž) byla anglická spisovatelka, zabývající se tvorbou gotických románů. \n\nClara Reeveová je autorkou několika novel z nichž většího povšimnutí si zasluhuje její prvotina \"The Champion of Virtue\", později známá jako The Old English Baron (Starý anglický baron) (1777), k jejímuž napsání ji inspiroval \"The Castle of Otranto\" od Horace Walpoleho se kterým byla v písemném kontaktu. Napsala také novelu \"The School for Widows\" (1791), která je psána formou dopisů. Dále napsala dvousvazkovou studii, na téma \"žánr románu\", The progress of romance (Vývoj lásky) (1785).\n\n\n\n\n"}
{"id": "305719", "url": "https://cs.wikipedia.org/wiki?curid=305719", "title": "2. česká hokejová liga 1998/1999", "text": "2. česká hokejová liga 1998/1999\n\n2. česká hokejová liga v sezóně 1998/1999 byla 6. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin podle geografické polohy.\n\nSkupina A měla 18 týmů a celky v ní hrály systémem doma-venku. Poslední tři celky této skupiny musely svoji druholigovou příslušnost hájit v baráži, protože jinak by sestupovaly do krajských přeborů. První čtyři celky postupovaly do čtvrtfinále play-off, které se hrálo na dva vítězné zápasy. Play off bylo společné pro obě skupiny. Vítězové semifinále play off postupovali do baráže o 1. ligu.\n\nSkupina B měla 14 celků. Ty se nejprve utkaly dvakrát každý s každým. Poté následovala nadstavbová část, do které postoupilo nejlepších 8 celků ze základní části. Do nadstavby, která se hrála dvoukolově, se započítávaly výsledky i z první části. Nejlepší čtyři celky postupovaly do čtvrtfinále play-off, které se hrálo na dva vítězné zápasy. Play off bylo společné pro obě skupiny. Vítězové semifinále play off postupovali do baráže o 1. ligu. Šestice nejhorších ze základní části hrála dvoukolově o udržení, se započítáním výsledků ze základní části. Poslední celek skupiny o udržení musel svoji druholigovou příslušnost hájit v baráži.\n\n\n\nTýmy Ústí nad Labem a Šumperka postoupily do baráže o 1. ligu.\n\n\n"}
{"id": "305720", "url": "https://cs.wikipedia.org/wiki?curid=305720", "title": "Včela (rozcestník)", "text": "Včela (rozcestník)\n\nVčela může být:\n\n\n\n\n"}
{"id": "305721", "url": "https://cs.wikipedia.org/wiki?curid=305721", "title": "Dovolená s Andělem", "text": "Dovolená s Andělem\n\nDovolená s Andělem je český film z roku 1952.\n\nGustav Anděl (Jaroslav Marvan) je revizorem dopravního podniku hlavního města Prahy a jako vzorný pracovník je poslán na dovolenou do zotavovny Jezerka. Anděl je člověk, který nemá rád lidi, a tak není divu, že se k němu brzy začnou všichni otáčet zády a nekomunikují s ním. Ovšem jemu to nevadí, protože v každém vidí \"černého pasažéra\". Během dovolené však začne poznávat, že všichni lidé nejsou stejní a pomalu se začíná se všemi přátelit, a to i s Bohoušem Vyhlídkou (Josef Kemr), který mu se svým violoncellem leze na nervy nejvíc.\n\n\n"}
{"id": "305723", "url": "https://cs.wikipedia.org/wiki?curid=305723", "title": "San Sisto", "text": "San Sisto\n\nSan Sisto může být:\n"}
{"id": "305726", "url": "https://cs.wikipedia.org/wiki?curid=305726", "title": "Vandenbergova letecká základna", "text": "Vandenbergova letecká základna\n\nVandenbergova letecká základna ( Vandenberg Air Force Base; kód IATA je VBG, kód ICAO KVBG, kód FAA LID VBG) je vojenská letecká základna Spojených států amerických v Kalifornii, severně od Los Angeles, poblíž ní byl vybudován později kosmodrom. Umístění kosmodromu Vandenberg v severní části Tichého oceánu umožňuje snadnější dopravu družic na polární oběžnou dráhu. Tato výhodná poloha spolu s využitím tryskového proudění v atmosféře (\"\") předurčuje Vandenberg jako kosmodrom vhodný pro starty výzkumných družic Země.\nV roce 1958 byla poblíž starší vojenské základny Vandenberg v Kalifornii vybudována novější střelnice, která získala označení Vandenberg AFB, resp. Vandenberg Air Force Base. Celý komplex se dříve označoval Western Test Range, má rozlohu asi čtyř set kilometrů čtverečních. Je rozdělen na severní a jižní část silnicí, vedoucí k Tichému oceánu.\n\nStřelnice má využití hlavně vojenské, později se začala využívat i pro potřeby kosmonautiky, případně obojí současně. Byla zde vybudována celá řada raketových ramp\nOdtud byly vypuštěny na orbitální dráhy různé typy družic vč.špionážních. Zde měl být také realizován projekt vojenské laboratoře MOL. Z kosmodromu plánovala armáda vypouštění raketoplánů Space Shuttle, po havárii Challengeru se však od toho upustilo.\n\nNa využívání areálu se podílí čtyři organizace\nKosmodrom je označován zkratkou WT. Souřadnice jsou 120 stupňů záp.délky, 34 stupňů severní šířky.\n\nStřelecký sektor, kam dopadají první stupně nosných raket, míří nad Tichý oceán na jihovýchod až jihozápad. Pozorovací stanice jsou rozmístěny na řadě ostrovů a případně je tato síť doplněna letadly a plavidly.\n\n"}
{"id": "305738", "url": "https://cs.wikipedia.org/wiki?curid=305738", "title": "Lecanora", "text": "Lecanora\n\nLecanora (česky misnička) je rod korovitých lišejníků z čeledi misničkovité, po nichž je pojmenován celý řád Lecanorales. Jedná se o poměrně běžný druh, osídluje například borku stromů, skály i lidmi vytvořené povrchy. Misnička jedlá je považována za biblickou manu.\n\nPlodničky jsou nízce miskovité, téměř terčovité, starší vypouklé a u mnohých druhů pěkně zbarvené. Výtrusy jsou bezbarvé, malé, vejčité a nedělené.\n\n"}
{"id": "305752", "url": "https://cs.wikipedia.org/wiki?curid=305752", "title": "Nîmes", "text": "Nîmes\n\nNîmes (: \"\" lat. \"Nemausus\") je město na jihu Francie, v regionu Languedoc-Roussillon, hlavní město departementu Gard. Město s bohatou historií a množstvím zejména starověkých památek leží mezi Středozemním mořem a pohořím Cévennes, v kraji, kde se od nepaměti pěstovalo víno a olivy. Nimes je sídlem vysokých škol a biskupství, od 18. století významným střediskem textilního průmyslu. Látka, z niž se šijí džíny, se nazývá denim, tj. doslova „z Nimes“, kde se začala vyrábět.\nSousední obce: Milhaud, La Calmette, La Rouvière, Gajan, Parignargues, Caveirac, Générac, Saint-Gilles, Caissargues, Bouillargues, Rodilhan, Marguerittes a Poulx.\n\nMěsto Nimes se v období Keltů jmenovalo \"Nemausos\" a bylo hlavním městem oblasti \"Volcae Arecomici\" v římské provincii \"Gallia Narbonensis\". Z tohoto období pochází do dneška zachovaná \"Velká věž\" (Tour Magne), která byla Římany začleněna do 7 km dlouhého opevnění města. Výhodně položené město u silnice Via Domitia mělo významnou mincovnu a zhruba 25 000 obyvatel. O tehdejším významu vypovídají zachované památky jako jsou Amfiteátr, \"castellum\", 50 km dlouhý akvadukt s mostem Pont du Gard severně od města, Maison Carrée (jeden z nejlépe zachovaných římských chrámů vůbec) nebo Augustova brána.\n\nV pozdní antice se Nimes stalo biskupským sídlem a na počátku 5. století bylo dobyto Vizigóty, kteří toto území dlouho bránili v bojích s Franky. Roku 725 dobyli Nimes Arabové, roku 752 je dobyl zpět Pipin Krátký a dlouho mu vládla místní hrabata. Roku 1228 je dobyl král Ludvík VII. a po roce 1250 připadlo definitivně k Francii.\nOd počátku 16. století se významná část obyvatel přiklonila k reformaci a do konce století město zažilo mnoho násilí. V 18. století zdejšímu hospodářství prospěl průplav \"Canal du Midi\", spojující Atlantský oceán se Středozemním mořem. Po Francouzské revoluci vypukly v kraji další kruté bouře, v průběhu 19. století však město opět prosperovalo a bohatlo. Za obou světových válek nebylo příliš poškozeno, za Druhé světové války byl kraj kolem Nimes útočištěm četných partyzánů.\n\n\n\"Počet obbyvatel\"\n\n\n\n\n\n\n"}
{"id": "305756", "url": "https://cs.wikipedia.org/wiki?curid=305756", "title": "Therizinosauroidea", "text": "Therizinosauroidea\n\nTherizinosauroidea je nadčeledí podřádu Theropoda, tedy obvykle dravých dinosaurů. Do této skupiny bizarních dravých i všežravých teropodů patřili dinosauři často s dlouhými drápy na předních končetinách, relativně malými hlavami a dlouhými krky. Žili v období křídy na území dnešního Mongolska, Číny a USA. Podle nálezů některých jedinců (např. rod \"Beipiaosaurus\") víme, že byli jako jiní maniraptoři opeření a byli blízce příbuzní dnešním ptákům. Největší zástupce \"Therizinosaurus\" dosahoval obřích rozměrů (délka 10 až 12 metrů, hmotnost asi 6 tun).\n\nTato skupiny byla v období pozdní křídy značně rozšířená, její zástupci jsou známí především ze Severní Ameriky a východní Asie. Velmi hojní byli ještě v nejsvrchnější křídě Mongolska a Číny nebo například také Aljašky.\n\n\n"}
{"id": "305757", "url": "https://cs.wikipedia.org/wiki?curid=305757", "title": "Velký Buddha v Ling Šan", "text": "Velký Buddha v Ling Šan\n\nVelký Buddha v Ling Šan je bronzová socha Buddhy Gautamy, která se nachází u města Wu-si v čínské provincii Ťiang-su.\n\nSocha dosahuje výšky 88 metrů, což z ní činí jednu z největších Buddhových soch na světě. Se stavebními pracemi na Buddhovi se skončilo na konci roku 1996.\n\n"}
{"id": "305766", "url": "https://cs.wikipedia.org/wiki?curid=305766", "title": "2. česká hokejová liga 1999/2000", "text": "2. česká hokejová liga 1999/2000\n\n2. česká hokejová liga v sezóně 1999/2000 byla 7. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin podle geografické polohy.\n\nSkupina A měla 20 týmů a celky v ní hrály systémem doma-venku. Poslední celek této skupiny sestupoval přímo do krajské soutěže, celky na 17. - 19. pozici musely svoji druholigovou příslušnost hájit v baráži, aby zabránily sestupu do krajských přeborů. Prvních osm celků postupovalo do čtvrtfinále play-off, které se hrálo na dva vítězné zápasy. Vítěz finále play off postupoval do baráže o 1. ligu.\n\nSkupina B měla 12 celků. Ty se utkaly čtyřkolově každý s každým. Prvních osm celků postupovalo do čtvrtfinále play-off, které se hrálo na dva vítězné zápasy. Vítěz finále play off postupoval do baráže o 1. ligu. Poslední celek této skupiny musel svoji druholigovou příslušnost hájit v baráži.\n\n\n\n\nÚstí nad Labem postoupilo do baráže o 1. ligu\n\n\n\n\nYtong Brno postoupilo do baráže o 1. ligu.\n\n"}
{"id": "305773", "url": "https://cs.wikipedia.org/wiki?curid=305773", "title": "Kůň a jeho chlapec", "text": "Kůň a jeho chlapec\n\nKůň a jeho chlapec je jedna z knih Letopisů Narnie C. S. Lewise. Většina děje se odehrává mimo samotnou Narnii - v Arkénii (ve 3. českém vydání Archenland) a v Kalornii (ve 3. českém vydání Kalormen). Hlavními hrdiny jsou chlapec Šasta, trakéna (ve 3. vydání tarkínka) Aravis a jejich mluvící koně Brí a Winka (ve 3. vydání Hwin). Kniha vyšla roku 1954 s ilustracemi Pauline Baynesové.\n\nDěj se odehrává v období, kdy sourozenci Pevensieovi jako dospělí vládnou v Narnii na konci knihy \"Lev, čadodějnice a skříň\". Jižně od Narnie se nachází velká říše Kalormen (v některých překladech: Kalornie). V ní žije chudý rybář Aršíš, který krutě zachází se svým nevlastním synem, kterému říká Šasta.\n\nJednoho dne se pokusí Šastu prodat zlému tarkánovi (to je titul kalormenských šlechticů). Šasta zjistí, že tarkánův kůň Brí umí mluvit; společně uprchnou, aby se pokusili dostat se do Narnie. Cestou potkají dívku na mluvící klisně Hwin, kteří také prchají do Narnie. Je to dcera tarkána, který ji chtěl provdat proti její vůli. (Oba koně se narodili v Narnii a do Kalormenu se dostali zajetím. V Kalormenu mluvící zvířata neexistují a oba koně se celý život snažili se neprozradit, protože tím by jim vyhasly poslední naděje na útěk.)\n\nMezitím do Tašbánu, hlavního města Kalormenu, přijede královna Narnie Zuzana na námluvy s kalormenským princem Rabadašem; doprovází ji její bratr král Edmund a několik přátel a také jedno dítě, princ Korin z království Archenlandu, které je spojencem Narnie. Když Zuzana pozná Rabadošovu zlou a krutou povahu, rozhodne se neprovdat se za něho.\n\nJednoho dne princ Korin v Tašbánu uteče za dobrodružstvím, Edmund a Zuzana ho hledají a potkají Šastu s Aravis, kteří se snaží s koňmi nenápadně projít městem. Protože Šasta vypadá stejně jako Korin, považují jej za Korina a odvedou jej do paláce; tam vyslechne jejich poradu. Když je Šasta sám, vejde do místnosti pravý princ Korin, vypráví si své příběhy a potom Šasta uteče.\n\nMezitím se Aravis v Tašbánu setká se svou přítelkyní Lasarin a tajně vyslechnou plán Rabadaše, rozzuřeného Zuzaniným odmítnutím, že bez vyhlášení války napadne hlavní město Archelandského království, které je spojencem Narnie, a poté Zuzanu unese z Narnie.\n\nKdyž se Šasta za městem shledá s Aravis a oběma koňmi, rozhodnou se varovat krále Lunu, vládce Archenlandu, s využitím zkratky, o které se Šasta dozvěděl od narnijské družiny. Po strastiplné cestě pouští a úprku před lvem dorazí do domku poustevníka; dál běží Šasta sám. Krále Lunu varuje včas. Potom však cestou na Lunův hrad zabloudí a dojde do Narnie, kde se setká s mluvícími zvířaty a pošle po nich zprávu narnijským vládcům, aby spěchali Archenlandu na pomoc. Také se setká s laskavým mluvícím lvem Aslanem a dozví se, že jej Aslan opakovaně zachránil.\n\nDíky narnijským posilám se Archenland ubrání. Zajatý Rabadaš nepřestává vládcům drze vyhrožovat; v tom se v sále objeví Aslan a na několik měsíců jej promění v osla.\n\nŠasta zjistí, že je syn krále Luny a bratr Korina a že se jmenuje Kor. Usadí se s Aravis v Archenlandu, později se vezmou. A po smrti krále Luny se Kor stane králem. Koně šťastně žijí v Narnii.\n"}
{"id": "305775", "url": "https://cs.wikipedia.org/wiki?curid=305775", "title": "Dana Morávková", "text": "Dana Morávková\n\nDana Morávková (* 29. července 1971 Písek) je česká herečka, moderátorka, choreografka a bývalá krasobruslařka.\n\nNarodila se v roce 1971 v Písku v jižních Čechách do rodiny matematika a inženýrky ekonomie. Je jedináček. Její otec zemřel, když jí bylo patnáct let, a zůstala sama s matkou.\n\nV dětství se věnovala baletu, gymnastice a krasobruslení. Je dvojnásobnou juniorskou mistryní republiky v krasobruslení – tancích na ledě.\n\nOd roku 1989 do roku 1993 studovala herectví na DAMU (kde získala titul MgA.) a hned poté choreografii na HAMU (kde získala druhý titul MgA.), kterou dostudovala v roce 1998.\n\nPoprvé se objevila v roce 1993 v \"Činoherním studiu Ústí nad Labem\", kde setrvala do roku 1994. Poté vystupovala i v angažmá \"Divadla Na zábradlí\" (1993–1998), od roku 2002 působí v \"Divadle Bez zábradlí\".\n\nPrvní filmovou roli si zahrála ve svých 14 letech (v r. 1985), jako Dora ve filmu \"Veronika\".\n\nMá za sebou již desítky filmových i divadelních rolí, v roce 2004 se jí podařilo obsadit roli i v americkém trháku \"Van Helsing\". V České republice se dostala do všeobecného povědomí nejprve jako moderátorka \"Snídaně s Novou\" na TV Nova, jako herečka např. v pohádce \"Z pekla štěstí 1–2\" (1999; 2001), nebo v komedii \"Kameňák\" (2003), do roku 2009 se pravidelně objevovala v zábavném pořadu \"Hádej, kdo jsem\", v pořadu TV Primy \"Prima jízda\" a v seriálu \"Velmi křehké vztahy\" (v pokračování vysoce úspěšné řady s názvem \"Rodinná pouta\", kde také hrála). Od roku 2009 hraje v \"Ordinaci v rǔžové zahradě\" Zdenu Tichou-Suchou.\n\nRoku 2012 se účastnila páté řady taneční televizní soutěže \"StarDance ...když hvězdy tančí\", kde spolu s profesionálním tanečníkem Jiřím Heinem skončili na pátém místě.\n\nJe tváří kosmetické značky \"Pevonia\".\n\nV roce 2014 navrhla kolekce kabelek.\n\nJejím manželem je od 18. října 1996 hudební skladatel a klavírista Petr Malásek. Mají spolu syna Petra (* 1998).\n\n\n\n\n\n\n\n\n\n"}
{"id": "305777", "url": "https://cs.wikipedia.org/wiki?curid=305777", "title": "SK Pegas Sedlčany", "text": "SK Pegas Sedlčany\n\nSK Pegas Sedlčany je sedlčanský softballový klub založený v roce 1995. Spolu s Tatranem a Sokolem je největší tělovýchovnou organizací v Sedlčanech. Oficiální název, pod kterým je klub registrován jako spolek ve spolkovém rejstříku vedeném Městským soudem v Praze, je Sportovní klub Pegas Sedlčany, z. s. Internetové stránky klubu jsou: http://www.pegas.sedlcany.cz/\n\nCelý areál je kompletně oplocen a uzamčen, příjezd autem je možný až k hřišti, vedle hřiště je kapacitní odstavné parkoviště.\nNa stadionu je regulérní softbalové hřiště - vnitřní pole písek s antukou (tvrdý povrch, možno trénovat i po větším dešti), zadní pole tráva (za zadním polem na jižní straně vysoké stromy – v létě příjemný stín).\nHřiště je vybaveno pevnými metami, backstop 32 x 8 m, vzdálenost domácí mety od backstopu 8 m, pevné kryté hráčské lavičky (12 m), dva bullpeny (domácí, hosté), tribuna, dva pálkařské tunely včetně přenosných zástěn, čtyři šatny s kuchyňkou a hygienickým zázemím (odděleně pro ženy a muže).\nOd jara 2012 je na hřišti osazen mobilní homerunový plot. \n\nPegas vznikl na podzim roku 1995. U zrodu klubu stály dvě osoby: pánové Hynek Stejskal a Josef Bohůněk. Při založení SK se však nepodařilo dát dohromady potřebný počet dospělých. Muselo se tedy začít od dětí. V září roku 1995 vzniklo první softballové družstvo v Sedlčanech - družstvo starších žáků (kadetů). Od počátku roku 1997 se na činnosti klubu začíná aktivně podílet další známá osobnost českého softballu - Tomáš „Robur“ Doubek. V roce 1998 přestává být členství v klubu mužskou záležitostí a na podzim zmíněného roku je vytvořeno družstvo dívek - kadetek. Vydrželo ovšem pouze jednu sezónu (1999) a od roku následujícího (2000) hraje tým kadetů jako smíšené družstvo. Během prvních pěti let života SK proběhlo několik pokusů vytvořit družstvo mužů (v soutěži mužů se odehrály tři sezóny - 1997, 1999 a 2000). Právě v polovině roku 2000 opouští Robur na vlastní žádost místo kouče mužského týmu a v lednu 2001 odchází z klubu úplně. V sezóně 2001 nasadil Pegas do soutěže místo mužského týmu dorostence a tento kolektiv byl v roce 2002 základem pro znovuvytvořené družstvo mužů. To reprezentuje Sedlčany se střídavými úspěchy na různých stupních oblastní soutěže Pražského softballového svazu dosud. Podzim roku 2001 byl pro SK Pegas historicky důležitý založením dalšího družstva - družstva žen. V roce 2003 tento tým odehrál svůj první rok v pravidelné soutěži. V prosinci 2006 se podařilo dát dohromady patřičné množství dívek a po dlouhých sedmi letech byl založeno družstvo žaček. V současné době reprezentují Sedlčany družstva: muži, ženy, kadeti, kadetky a žáci. Od roku 2013 je SK Pegas pořadatelem amatérského turnaje \"Sedlčanský Houmran\".\n\nV roce založení začal oddíl trénovat na městském stadionu „Taverny“. Problémy s vyšlapaným trávníkem však hráče Pegasu donutily tento stadion opustit. Pokud měl klub v činnosti pokračovat, musel si vybudovat vlastní hřiště. Jako zázrakem se podařilo pronajmout pozemek doslova uprostřed města a jako druhý zázrak vypadalo vybudování dnešního stadionu. Od podepsání smlouvy o pronájmu (4.6.1997) uběhlo 10 měsíců a pomocí darů a peněz získaných od sponzorů, vlastní brigádnickou činností a především nezměrnou vůlí a touhou po vlastním hřišti byl stadion dokončen. Sezóna 1998 byla již kompletně odehrána na vlastním hřišti. Od té doby se tvář stadionu výrazně změnila – kryté hráčské lavičky, tribuna, pálkařský tunel apod. Dosud nejvýraznější a nejhodnotnější změnou pak bylo vybudování nových šaten s hygienickým zázemím v roce 2009.\n\n"}
{"id": "305778", "url": "https://cs.wikipedia.org/wiki?curid=305778", "title": "Tono Stano", "text": "Tono Stano\n\nTono Stano (* 24. března 1960 Zlaté Moravce, Slovensko) je český a slovenský fotograf tvořící od sedmdesátých let minulého století. Proslavil se zejména svými portréty a akty. Patří do tzv. \"Slovenské nové vlny\" spolu s Vasilem Stankem, Kamilem Vargou, Rudo Prekopem, Miro Švolíkem a Peterem Župníkem, kteří v první polovině 80. let bourali zaběhnutá klišé inscenované fotografie. Jeho nejznámějším aktem je snímek \"Smysl\" z roku 1992.\n\nV letech 1975 až 1979 studoval na Střední umělecko-průmyslové škole v Bratislavě, v letech 1980 až 1986 pak FAMU v Praze. Žije v Praze.\n\n\n\n\n"}
{"id": "305779", "url": "https://cs.wikipedia.org/wiki?curid=305779", "title": "Polikarp Mdivani", "text": "Polikarp Mdivani\n\nPolikarp „Budu“ Mdivani (Gruzínsky: პოლიკარპე „ბუდუ“ მდივანი; Rusky: Поликарп Гургенович „Буду“ Мдивани, Polikarp Gurgenovič „Budu“ Mdivani) (1877 – 19. července 1937 v Tbilisi) byl gruzínský a sovětský politik. Během tzv. Gruzínského případu v roce 1922 vedl v rámci komunistické strany gruzínskou opozici vůči snahám Stalina o centralizaci sovětské moci a ve 30. letech byl perzekvován pro svou podporu trockistické opozice. Nakonec byl během Velké čistky zatčen a popraven.\n\nMdivani se na počátku 20. století přidal k Ruské sociálně demokratické dělnické strany a v roce 1903 vstoupil do jejího bolševického křídla. Mdivani pak šířil marxistické revoluční ideje v mnoha průmyslových oblastech na Kavkaze, například v Tbilisi, Baku, Batumi a dalších velkých městech. Během té doby se stal spolupracovníkem Josifa Vissarionoviče Džugašviliho a brzo se stal jedním z nejvýše postavených bolševiků v Gruzii.\n\nBěhem Občanské války v Rusku byl stranou přeložen na Kavkaz, kde pracoval v kavkazské kanceláři Ústředního výboru Bolševické strany a stal se členem Revoluční vojenské rady 11. armády, která v roce 1920 začala okupovat Ázerbájdžán. V témže roce na sebe vzal roli vyslance do Turecka ve snaze vyjednat mír mezi tureckou a arménskou vládou.\n\nNa začátku roku 1921 spolupracoval se Stalinem a Sergem Ordžonikidzem na přípravě plánu invaze Rudé armády do Gruzínské demokratické republiky, které vládli Menševici, a to i přesto, že Gruzie uzavřela s Bolševiky mírovou dohodu a získala mezinárodní uznání nezávislosti. Po dobytí Gruzie byla jmenována bolševická vláda, ve které později zaujmul funkci Předsedy lidových komisařů, kterou vykonával od 7. března do dubna 1922. Mdivani se pak v novém politickém prostředí postavil pro nezávislost na moskevské moci a protestoval proti mnohým územním změnám v Zakavkazsku, které zbavily Gruzii některých okresů ve prospěch jiných územně-správních celků Sovětského svazu. Také vyzýval k větší míře tolerance vůči jiným politickým směrům, protože si byl vědom nepopulárnosti bolševiků v Gruzii.\n\n7. července 1921 byl Mdivani jmenován novým předsedou gruzínského Revolučního výboru (Revkomu) namísto Filippa Macharadzeho, který byl z pozice odstraněn kvůli svému umírněnému postoji. Během té doby se Mdivani dostal do konfliktu se Stalinem a Ordžonikidzem, kteří se snažili o centralizaci moci do Zakavkazské sovětské federativní socialistické republiky a utužení režimu v Gruzii. Tato roztržka naplno propukla v roce 1922, když byli Mdivani a jeho přátelé (Michail Okudžava, Sergej Kavtaradze, Šalva Eliava) veřejně označeni Stalinem za „národní úchylkáře“. Mdivani a jeho „úchylkáři“ na oplátku obvinili Stalina a jeho příznivce z „velkoruského šovinismu“ a pokusili se získat podporu svého jednání přímo u Lenina, ale bez úspěchu. Stalin a jeho příznivci pak v lednu 1923 odstavili Mdivaniho z jeho pozice.\n\nMdivani a jeho „národní úchylkáři“ ovšem po složení mandátů nebyli až do konce 20. let nijak za své názory pronásledováni. Stalin, když přebral moc po Leninovi, se všech svých odpůrců v Gruzii zbavil tak, že je poslal do světa na místa diplomatů a Mdivani byl v roce 1924 jmenován Sovětským zástupcem pro obchod ve Francii. V této pozici zůstal až do roku 1928, kdy byl vyloučen ze strany, když se od ní odštěpila tzv. \"Levá opozice\", s níž Mdivani sympatizoval.\n\nPo třech letech mu byl umožněn návrat do strany a v letech 1931–1936 pracoval na několika vládních pozicích, z nichž nejvýznamnější byly posty předsedy Sovnarchozu, lidového komisaře pro lehký průmysl a prvního místopředsedy gruzínské Rady lidových komisařů. Ani v této době si neodpustil kritizovat Stalina za jeho „Zakavkazský výtvor“ a proslavil se svými komentářemi na jeho adresu, z nichž nejvýznamnější je jeho vtip o tom, jak gruzínští dělníci nutili Lavrentije Beriju ke zformování ozbrojené stráže u domu Stalinovy matky v Tbilisi, aby neporodila žádného dalšího Stalina\n\nKdyž v roce 1936 Stalin začal tzv. Velkou čistku, Mdivani se stal kvůli svému vzdoru vůči němu jednou z jejích prvních obětí. Ke konci roku byl opět vyloučen ze strany a v květnu 1937 byl Berijou obviněn ze založení \"Trockistické centrály pro špionáž, sabotáž a terorismus\" za účelem zavraždění Beriji a rozvratu sovětské moci. V červenci byl zatčen a souzen \"NKVD trojkou\". Při výsleších ve věznici v Metechi se odmítl přiznat ke sděleným obviněním a během soudního líčení \"trojky\" údajně pronesl výrok:\n\n11. července 1937 vyšly sovětské deníky s nadpisem na hlavní straně \"\"Smrt nepřátelům státu!\"\" a článkem o tom, že sovětský Nejvyšší soud shledal podle paragrafu 58 trestního zákona Mdivaniho, Okudžavu a další jejich kolegy vinnými ze zrady a dalších kontrarevolučních činů. 19. července 1937 byl Mdivani popraven v Tbilisi zastřelením. Jeho manželka a synové, včetně významného hráče tenisu Arčila Mdivaniho, byli také zastřeleni.\n"}
{"id": "305780", "url": "https://cs.wikipedia.org/wiki?curid=305780", "title": "Eleonora Magdalena Falcko-Neuburská", "text": "Eleonora Magdalena Falcko-Neuburská\n\nEleonora Magdalena Falcko-Neuburská (6. ledna 1655, Düsseldorf – 19. ledna 1720, Vídeň) byla rodem falcká princezna a sňatkem římská císařovna.\n\nEleonora Magdalena se narodila jako nejstarší ze sedmnácti dětí pozdějšího falckého kurfiřta Filipa Viléma z falcko-neuburské větve rodu Wittelsbachů a jeho druhé manželky, hessensko-damstadtské princezny Alžběty Amálie. Všechny čtyři její sestry, jež se dožily dospělosti, usedly na některý z evropských panovnických trůnů: Marie Žofie se stala portugalskou královnou, Marie Anna královnou španělskou, Dorotea Žofie parmskou vévodkyní a Hedvika Alžběta měla za manžela syna polského krále. Sama Eleonora si však jako mladá velmi přála vstoupit do kláštera. Byla na svou dobu velmi vzdělaná: naučila se italsky, latinsky a francouzsky, učila se hře na hudební nástroje, hudební kompozici, skládala hudbu a psala básně.\n\nPřes toto své přání podlehla usilovnému naléhání rodičů a v prosinci roku 1676 se provdala za Leopolda I., císaře římského, krále uherského a českého. Svatba se konala v dómu v Pasově. Leopold byl o 15 let starší než ona a Eleonora byla jeho již třetí manželkou. Sňatek s ní mu měl přinést vytouženého dědice (předchozí manželky mu sice kromě dcer daly i syny, ti však záhy zemřeli), což se také stalo. Po roce a půl se manželům narodil syn Josef I. a posléze Karel VI.; dále měli ještě jednoho syna a sedm dcer, z nichž však otce přežil jen syn a dvě dcery.\n\n\nLeopoldovi přinesl tento sňatek také spojence ve válkách proti Francii a Osmanské říši – Eleonořiny sestry se provdaly do Portugalska, Španělska, Polska a Parmy.\n\nEleonora se velice vlivně zapojila do zahraniční politiky země, svému manželovi radila a hájila zájmy své původní rodiny. Roku 1689 byla korunována uherskou královnou a roku 1690 císařovnou.\n\nEleonora pocházela z méně bohaté rodiny a i na vídeňském císařském dvoře si zachovala skromný životní styl (odmítnutí korunovace českou královnou). Pečovala o chudé a nemocné a denně se účastnila pobožností. Svého manžela doprovázela na nebezpečných cestách, jako například při útěcích z Vídně roku 1680 před morem do Prahy (jediná návštěva města) a roku 1683 před Turky.\n\nRoku 1688 obnovila dámský Řád hvězdového kříže, který založila císařovna Eleonora Magdalena Gonzagová.\n\nI když Leopold I. zemřel, Eleonora stále zůstávala důležitou osobností na vídeňském dvoře a podporovala své syny, Josefa I. i Karla VI. Po smrti Josefa I. dokonce spravovala celou říši až do návratu Karla VI. Na začátku soupeřila o moc s manželkou Karla VI. Alžbětou Kristýnou a manželkou zemřelého Josefa I. Amálií Vilemínou.\n\nEleonora se dožila šedesáti pěti let a zemřela ve Vídni roku 1720. Byla prodlužovatelkou rodu Habsburků o jednu generaci.\n\n\n"}
{"id": "305781", "url": "https://cs.wikipedia.org/wiki?curid=305781", "title": "Hrvoje Ćustić", "text": "Hrvoje Ćustić\n\nHrvoje Ćustić (21. října 1983 Zadar, Socialistická republika Chorvatsko, SFRJ – 3. dubna 2008 Zadar, Chorvatsko) byl chorvatský fotbalový útočník naposledy působící v týmu NK Zadar.\n\nProfesionální kariéru začal v roce 2000 v týmu NK Zadar, kde hrál až do roku 2005, kdy přestoupil do týmu NK Záhřeb. V týmu se však neprosadil ani herně, ani střelecky a po dvou sezonách se vrátil do Zadaru. Mezi roky 2002 a 2005 nastoupil k sedmi zápasům chorvatské reprezentace do 21 let, branku v nich nevstřelil.\n\n29. března 2008 nastoupil za svůj tým, Zadar, v domácím zápase chorvatské ligy proti týmu HNK Cibalia. V průběhu zápasu se v souboji o míč uprostřed zápasu dostal do kolize s protihráčem těsně u postranní čáry. Souboj prohrál pádem a tvrdou čelní kolizí s betonovou zdí, která se nacházela za postranní čarou. Už od počátku převozu do nemocnice byl jeho stav kritický vzhledem ke krvácení do mozku. 2. dubna 2008 se jeho stav zhoršil, když se do těla dostala infekce a zvyšovala se horečka. O den později byl ošetřovatelskou nemocnicí oficiálně prohlášen za mrtvého.\n"}
{"id": "305782", "url": "https://cs.wikipedia.org/wiki?curid=305782", "title": "Euplius", "text": "Euplius\n\nSvatý Euplius (Euplus) (italsky Sant' Euplo, Sant' Euplio) († asi 304) je uctíván jako mučedník a světec katolické církve. Se svatou Agátou je patronem Catanie na Sicílii. \n\nByl jáhnem a za vlastnění a čtení Bible byl během Diokletiánova pronásledování křesťanů uvězněn. Byl předveden před guvernéra města, Calvinia, který mu nařídil, aby přečetl část knihy. Pak byl mučen a sťat. \n\nEuplius je také paronem Francavilla di Sicilia a Trevica. Ruiny kostela, který mu byl zasvěcen, stojí v Catanii. Jeho svátek se slaví 12. srpna. \n\n"}
{"id": "305783", "url": "https://cs.wikipedia.org/wiki?curid=305783", "title": "Jiří Všetečka", "text": "Jiří Všetečka\n\nJiří Všetečka (12. října 1937 Praha – 9. listopadu 2016) byl český fotograf , první docent fotografie v Československu, tvořící od roku 1958.\n\nProslavil se zejména svými snímky z Prahy, dokumentárními snímky a ilustracemi inspirovanými podle knih. Nejznámější je Nezvalův \"Pražský chodec\". Jeho druhým stěžejním dílem je Komenského \"Obecná porada o nápravě věcí lidských\", ke které uspořádal výstavu a vydal knihu.\n\nNa katedře fotografie FAMU vyučoval předměty dokumentární fotografii a audiovizuální prostředky ve výuce. S oblibou fotografoval na čtvercový formát, využíval dlouhých teleobjektivů, které ještě s pomocí telekonvektorů prodlužoval. Do roku 1992 fotografoval pouze černobíle, potom začal experimentovat i na barevný film. Do konce života fotografoval na klasický film.\nVýpravná Všetečkova \"Praha světlem tvořená\" (2013) je však \"barevná\". Jeho poslední velkoformátová kniha, opět \"černobílá\", Jiří Všetečka ...chodec s objektivem, zachycuje také dramatické události srpna 1968 i listopadu 1989 (v kapitole 6 - dějiny, které poznamenaly život) a rovněž jeho \"profesní\" setkání s našimi i americkými prezidenty (v kapitole 7 - prezidenti v hledáčku), líčené s typickou Všetečkovou odvahou a příslovečným humorem. \n\n\nSpolupracoval s časopisy jako jsou například Československá fotografie, Film a doba, Svět v obrazech, MY 68, Literární měsíčník, Prostor, Reflex, Kulturní rozvoj. Jeho aktivity zasahovaly také do divadla a filmu, což dokládá jeho spolupráce s institucemi jako byly a jsou Vinohradské divadlo, Československý státní film, Hudební divadlo Karlín, Československá televize, Český rozhlas, Česká filharmonie, Panton. Také ve skupině projektování na ČVUT v Praze natočil několik 16 mm výukových a technických filmů a později i videí, pro účely propagace fakulty i výuky. Pro účely racionalizace výroby natáčel od šedesátých let se svými kolegy z katedry pomocí dvou kamer AK 16 filmy nejen inscenované v laboratoři projektování, ale i v praxi podniků tehdejšího Československa.\n\nJe autorem 19 černobílých knižních publikací a jedné reprezentační publikace barevné.\n\nDne 15. března 2010 byl Asociací profesionálních fotografů ČR oceněn titulem \"Osobnost české fotografie 2009\".\n\nJiří Všetečka uskutečnil desítky výstav u nás i ve světě.\n\n\n\n\n\n"}
{"id": "305790", "url": "https://cs.wikipedia.org/wiki?curid=305790", "title": "Generální tajemník", "text": "Generální tajemník\n\nGenerální tajemník může být :\n\n"}
{"id": "305794", "url": "https://cs.wikipedia.org/wiki?curid=305794", "title": "2. česká hokejová liga 2000/2001", "text": "2. česká hokejová liga 2000/2001\n\n2. česká hokejová liga v sezóně 2000/2001 byla 8. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin podle geografické polohy.\n\nZápadní skupina měla 20 týmů a celky v ní hrály systémem doma-venku. Do krajských přeborů vzhledem k reorganizaci soutěže nikdo nesestupoval. Prvních osm celků postupovalo do čtvrtfinále play-off, které se hrálo na dva vítězné zápasy. Vítězové semifinále play off postupovali do baráže o 1. ligu.\n\nVýchodní skupina měla 12 celků. Ty se utkaly čtyřkolově každý s každým. Prvních osm celků postupovalo do čtvrtfinále play-off, které se hrálo na dva vítězné zápasy (semifinále a finále na 3 vítězné). Vítěz finále play off postupoval do baráže o 1. ligu. I zde nikdo nesestupoval díky reorganizaci soutěže.\n\n\n\n\nTýmy Mladé Boleslavi a Mostu postoupily do baráže o 1. ligu.\n\n\n\n\n\nTým Nového Jičína postoupil do baráže o 1. ligu.\n\n"}
{"id": "305795", "url": "https://cs.wikipedia.org/wiki?curid=305795", "title": "Rudolf von Ribbentrop", "text": "Rudolf von Ribbentrop\n\nRudolf von Ribbentrop (11. května 1921 Wiesbaden – 20. května 2019) byl nejstarším synem Joachima von Ribbentropa, ministra zahraničních věcí nacistického Německa.\n\nČlenové Ribbentropovy rodiny sloužili v německé armádě (např. jeho praděd bojoval v německo-dánské válce v roce 1864 jako gardový kapitán a bylo mu udělené vyznamenání Pour le Mérite; jeho otec obdržel rovněž vyznamenání jako generál v první světové válce). Rudolf von Ribbentrop absolvoval své školní vzdělání na berlínském gymnáziu, následně studoval na londýnské internátní škole a nakonec odešel do ústavu Napola v Ilfelde, kde maturoval. \n\nNa začátku druhé světové války se dobrovolně přihlásil k SS-Verfügungstruppe. Jeho vojenská kariéra začala u 11. roty Pěšího pluku „Deutschland“, které v té době velel Standartenführer Felix Steiner. S touto rotou se také zúčastnil francouzského tažení a osvědčil se při diverzních nasazeních na frontě do takové míry, že mu byl dne 13. srpna 1940 udělen Železný kříž 2. třídy a současně byl povýšen do hodnosti Sturmmann. Hned potom následovalo jeho převelení do Junkerschule v Braunschweigu, kde byl po absolvování kurzu znovu povýšen do hodnosti nadpraporčíka. Dne 20. dubna 1941, tedy ještě před svými 20. narozeninami, byl povýšen do hodnosti Untersturmführera. \n\nPočátkem ruského tažení sloužil jako velitel čety v průzkumné jednotce SS-Kampfgruppe „Nord“ ve Finsku, při akcích byl poprvé zraněn. V únoru 1942 došlo ke vzniku nové Panzerabteilung „Leibstandarte Adolf Hitler“. Jako velitel její 7. roty byl podruhé zraněn a nato vyznamenán Železným křížem 1. stupně. \n\nBojoval v bitvě o Charkov a v operaci „Zitadelle“, byl mu udělen Rytířský kříž (15. července 1943). Následně změnil, nyní už v hodnosti Obersturmführera, místo svého působení z východu na západní frontu, kde byl vyměněn za velitele tankového pluku SS-Division „Hitlerjugend“ a současně byl vyznamenán Německým křížem ve zlatě.\n\nVálku ukončil v hodnosti Hauptsturmführera v roku 1945 v Maďarsku. Po skončení války pracoval jako obchodník ve Frankfurtu nad Mohanem a Wiesbadenu.\n\n"}
{"id": "305801", "url": "https://cs.wikipedia.org/wiki?curid=305801", "title": "Alegorie noci", "text": "Alegorie noci\n\nAlegorie noci je významné barokní sousoší pocházející z dílny Matyáše Bernarda Brauna. Bylo vytvořeno roku 1733 nebo 1734 pro Královskou zahradu Pražského hradu, bylo umístěno před Míčovnou, kde se také dodnes nachází. \n\nVertikálně koncipované sousoší je umístěno na původním kamenném soklu a tvoří jej dvě figury. Spící, esovitě prohnutá sedící ženská postava zahalená melodicky traktovanou draperií posetou hvězdami, představuje noc. Žena sedí na rozepjatých křídlech sovy, který je tradičním nočním ptákem. Nad touto postavou se ve zvláštním, jakoby tanečním gestu „vznáší“ bdící mladík, představující právě vycházející měsíc. \n\nSousoší Noci bylo protějškem shodně koncipovaného Dne od téhož autora. To však bylo roku 1757 zničeno při pruském obléhání Prahy. Obě sousoší alegoricky vyjadřovala přírodní cyklus střídání noci a dne. Kromě těchto dvou sousoší dodal Braun mezi lety 1730-31 do královské zahrady ještě dvě sochy lvů korunovaných malými putti a dvě dekorativní barokní vázy. \n\nPředpokládá se, že sousoší v dílně Matyáše Bernarda Brauna navrhl i vytesal jeho synovec Antonín Braun, ovšem pro nedostatek písemných pramenů a nedokončené braunovské bádání to nelze spolehlivě doložit.\n\nSkupina Noci patří k nekvalitnějším sochařským výkonům Braunova ateliéru z třicátých let. Je vytesána z kvalitního, tvrdého toužetínského pískovce. Kompozičně navazuje na některá sousoší Balthasara Permosera. Obdobně komponovaná díla však nalezneme už u Gianlorenza Berniniho (sousoší Habakuka). Braunova dílna tuto vertikální kompozici v této době používala poměrně často, například na sochách zámeckého parku ve Valči.\n\n"}
{"id": "305804", "url": "https://cs.wikipedia.org/wiki?curid=305804", "title": "Amselfall", "text": "Amselfall\n\nAmselfall je vodopád v národním parku Saské Švýcarsko. Nachází se asi 1 km severně od skalní vyhlídkové terasy Bastei v údolí Amselgrund nad turistickou chatou Amselfallbaude. Dosahuje výšky přibližně 10 m.\n"}
{"id": "305808", "url": "https://cs.wikipedia.org/wiki?curid=305808", "title": "Čarodějův synovec", "text": "Čarodějův synovec\n\nKniha Čarodějův synovec (v anglickém originálu The Magician's Nephew) je jednou ze sedmi knih série Letopisů Narnie C. S. Lewise. Vydána byla jako předposlední, ale chronologicky je první – jedná se tedy o prequel, stejně jako u knihy Kůň a jeho chlapec.\n\nV českém překladu vyšla kniha dosud třikrát, poprvé v roce 1993 v nakladatelství Orbis pictus, podruhé v roce 1999 v nakladatelství Návrat domů a potřetí roku 2006 v nakladatelství Fragment s ilustracemi Pauline Baynesové.\n\nPříběh se odehrává v 19. století v našem světě a na počátku světa Narnie, kde popisuje jeho stvoření. Tím dotváří kontinuitu celé sedmidílné série, protože prozrazuje původ Narnie, čarodějnice Jadis, skříně, skrz niž se v další knize dostali do Narnie Pevensiovi a také profesora, který jim jako jediný věřil.\n\nV Londýně se spolu spřátelí dvě děti, Diviš (Digory) a Gábina (Polly), a rozhodnou se prozkoumat půdu domu, vedle kterého bydlí. Nechtěně se přitom tak dostanou do pracovny Divišova strýčka Ondřeje (Andrewa), který nabídne Gábině žlutý prsten; ta však po dotyku s ním zmizí.\n\nDiviš se dozví od strýčka, že již dlouho provádí pokusy s magií a potřebuje si ověřit domněnku, že žluté prsteny přenesou člověka do jiného světa a zelené zase zpět. Gábina bude ztracena, pokud se pro ni Diviš nevypraví.\n\nDiviš je znechucen Ondřejovou lstivostí a zbabělostí, ale vydá se přivést Gábinu zpět, vybaven žlutým a dvěma zelenými prsteny. Ocitne se u Gábiny v lese plném jezírek, zvaném Les mezi světy. Každým jezírkem se lze dostat do jiného světa. Před návratem se rozhodnou jeden z nich prozkoumat a tak se dostanou do zpustošeného světa jménem Šárn (Charn). V jednom rozpadlém paláci najdou paličku a zvonek. Když se Gábina chce vrátit, Diviš jí v tom násilím zabrání a zazvoní; tím oživí čarodějnici Jadis, která kdysi vyvolala v tomto světě zkázonosnou válku.\n\nTa se jim pověsí na paty a dostane se tak s nimi zpět do Anglie. Zde sice nemá své magické schopnosti, ale neztratí svoji mimořádnou fyzickou sílu a touhu dobývat. Strýc Ondřej jí posluhuje. Jadis všem vyhrožuje a fyzicky je napadá.\n\nDiviš ji chce dostat z našeho světa; proto se s Gábinou pokusí se jí dotknout a současně si nasadit prsten. Když to udělá, nechtěně s sebou vezme i všechny lidi, kterých se právě dotýkala Jadis. Tak se v Lese mezi světy ocitne vedle Gábiny a Jadis i drožkář František s koněm Jahůdkou (Jahodou) a strýc Ondřej. Když se chtějí vrátit do Londýna bez Jadis, nasadí si zelené prsteny a chystají se skočit do jezírka, které vede do našeho světa.\n\nV tu chvíli se ale Jahoda napije z jiného jezírka, takže jsou všichni, včetně Jadis, přeneseni do světa Narnie, který byl stvořen před několika hodinami a laskavý lev Aslan v něm právě dává vzejít rostlinám a živočichům. Některým zvířatům daruje rozum a řeč. Ti ovšem nepoznají, že Ondřej je člověk, a tak jej zasadí a zalévají jako rostlinu. Když mu Aslan chce pomoci, Ondřej mu kvůli svých hříchům vůbec nerozumí; proto na něho Aslan alespoň sešle posilující spánek.\n\nAslan nabídne drožkáři Františkovi, že jej učiní prvním narnijským králem. Ten souhlasí, když Aslan z Anglie přenese jeho ženu Helenu. Dále Aslan napomene Diviše za to, jak se ke Gábině zachoval v Charnu; jeho vinou je teď v Narnii zlá čarodějnice, která do ní jednoho dne vnese zlo (tím zlem je stoletá zima popsaná v knize Lev, čarodějnice a skříň).\n\nAslan pošle Diviše pro kouzelné jablko, aby odčinil svůj hřích a aby byla Narnie po mnoho staletí chráněná před Jadis ochranným stromem života. Diviš se tam vydává s Gábinou na koni Jahodovi, kterému Aslan daroval křídla a schopnost mluvit; nyní se jmenuje Křídlín (Peruť). Když se Diviš dostane k jabloni, objeví se Jadis a přesvědčuje jej, aby jej neodnášel Aslanovi, ale vrátil se ihned do svého světa a uzdravil jím svoji nemocnou matku.\n\nDiviš to odmítne a donese jablko Aslanovi. Ten mu vysvětlí, že kdyby to udělal, matčino uzdravení by přineslo mnoho žalu a zármutku. Pak ale dá Divišovi jiné jablko, které přinese jeho matce zdraví i radost.\n\nAslan pak přenese Diviše s Gábinou zpět do Londýna a tam na jeho pokyn prsteny zakopou, aby je již nikdo nemohl použít. Na tom místě vyroste strom a z jeho dřeva je později vyrobena skříň. Když se Diviš stane učeným profesorem a skříň je v jeho sídle, projdou touto skříní do Narnie sourozenci Pevensieovi v knize Lev, čarodějnice a skříň.\n"}
{"id": "305812", "url": "https://cs.wikipedia.org/wiki?curid=305812", "title": "Bekyně mniška", "text": "Bekyně mniška\n\nBekyně mniška (\"Lymantria monacha\") je škodlivý druh motýlů (můra), jehož housenky způsobují v některých letech kalamitní holožíry smrkových a borových monokulturních lesů zpravidla v nadmořské výšce 400 až 700 m, v ČR nejčastěji ve vnitrozemských pohořích.\n\nNázev je odvozen od nenápadného zbarvení křídel tohoto motýla („bekyně“ je označení pro členku středověkého katolického hnutí žijící v bekináži, „mniška“ je pak původně ženský rod od slova mnich).\n\nSameček má rozpětí předních křídel 35 až 45 mm. Samička bývá větší (45 až 55 mm), má prodloužená křídla. Sameček má hřebenitá tykadla, zatímco tykadla samičky jsou nitkovitá. Sameček má složená křídla ve tvaru rovnostranného trojúhelníku, samička má křídla ve tvaru rovnoramenného trojúhelníku.\n\nMniška má bílá křídla s černými zvlněnými proužky. Zbarvení se ale mohou značně lišit, závisí především na místě výskytu. V severních Čechách a jiných oblastech s postiženým životním prostředím tmaví jedinci nad světlými úplně převládají. Zadeček je světle hnědý s černým pruhem.\n\nMotýli létají v červenci a v srpnu, sporadicky i na začátku září. Samička v jedné snůšce naklade 20 až 100 vajíček zbarvených do oranžova, velikost jednoho vajíčka je asi 1 mm. Jedna samička naklade cca 300 vajíček celkem. Vajíčka klade pod kůru stromů, většinou do spodní části kmene. Embryogeneze proběhne záhy po vykladení, takže ve vajíčku jsou malé housenky, které tam přezimují. Na přelomu dubna a května se líhnou asi 3mm housenky, které se nějakou dobu zdrží v místě vylíhnutí a poté se rozlézají do korun stromů a ožírají jehlice či rašící pupeny. Housenky jsou šedobílé až černé. Postupně dorůstají až do velikosti 35 mm (samečci) a 50 mm (samičky). Po devíti týdnech se housenky zakuklí v prasklinách kůry nebo v hrabance. Kukla je nejdříve jasně zelená, ale postupně ztmavne a je bronzově hnědá. Kukla měří zhruba 18 až 20 mm. Po dvou až třech týdnech se líhnou motýli.\n\nDospělí jedinci nepřijímají potravu. Během dne nehybně vyčkávají na kmenech stromů, při vyrušení samečci přelétnou. Samičky jsou pomalejší a váhavější. Večer samečci aktivně vyhledávají partnerky. Oplodněné samičky pak v noci kladou vajíčka. Motýli žijí krátce, 9 až 14 dní.\n\nBekyně mniška se vyskytuje v mírném pásu v palearktické oblasti od Portugalska až po Japonsko. Výskyt je zhruba ohraničen 40. až 60. rovnoběžkou.\n\nNejtypičtější oblasti výskytu bekyně mnišky v České republice jsou okraje plzeňské kotliny (Petrohrad, Kaznějov), Rakovnicko, jižní a severní okraje Brd (Březnicko, Hořovicko, Zbirožsko), Křivoklátsko, jižní Čechy (Hlubocko, Třeboňsko), Posázaví (Kácovsko, Čáslavsko, Havlíčkobrodsko), východní svahy Českomoravské vrchoviny (Jihlavsko, Jemnicko, Znojemsko), Drahanská vrchovina.\n\nVe smíšených lesích není nebezpečná, ale ve smrkových nebo borovicových monokulturách může představovat velký problém. Nicméně pravděpodobně nutným faktorem je také suché počasí. Škodlivé jsou housenky, které ožírají jehličí, dubové listí a při velkém rozmnožení dokonce různé byliny. Jedna housenka sežere nebo poškodí zhruba 1000 jehlic. Smrk hyne při ztrátě více než 70 % jehlic, borovice při ztrátě více než 90 %. Ve 20. letech 20. století zasáhla Československo kalamita bekyně, jež způsobila obrovské škody na lesních porostech: odhadem bylo nutné odtěžit asi 20 milionů m dřeva. \n\nBekyně mniška se může šířit dvěma způsoby.\n\nPokud není les v kalamitním stavu, kontrola se provádí pomocí feromonových pastí, v době rojení od července do září. Principem těchto pastí je lákání samečků uměle připraveným pachem samičky na desky, potřené lepem. Když se bekyně přemnoží, aplikují se letecky insekticidy, která vyhubí nejmladší vývojová stadia housenek. Také se uplatňuje kontrola opadu trusu.\n\nNejúčinnějším způsobem, jak zabránit gradaci bekyně mnišky, jsou pěstební opatření při výsadbě. Měla by se zvolit kombinace dřevin, která nedovoluje rapidní přemnožení.\n\nBekyně mniška má i své přirozené nepřátele. Jsou to brouci (krajník pižmový, velcí střevlíci, mrchožrout housenkář, kněžice zrnitá), mravenci, lumci, lumčíci, kuklice, lesknatky, vejřitky, a některé druhy ptáků (kukačka). Kukačce nevadí dlouhé housenčí chlupy. Housenky také můžou být napadeny virovou polyedrickou nemocí, která přemění housenku v páchnoucí hnědou tekutinu.\n"}
{"id": "305815", "url": "https://cs.wikipedia.org/wiki?curid=305815", "title": "Bojínek luční", "text": "Bojínek luční\n\nBojínek luční (\"Phleum pratense\") je vytrvalá trsnatá tráva z čeledi lipnicovitých, která může dorůstat výšky až 1 metr.\n\nBojínek luční má přímé stéblo, někdy vystoupavé. Čepele jeho listů jsou lysé, ale drsné. Květenství je velmi kompaktní lichoklas válcovitého tvaru a šedozelené barvy. Bojínek se velmi často určuje podle typických listenů v květu, které ho také odlišují od podobné psárky luční – má plevy dole spolu nesrostlé a osinaté, pluchy dvě ale bez osin. Jeho plevy se dají charakterizovat jako téměř bílé a suchomázdřité, na jejich bázi však zelenavé a krátce chlupaté. Plucha je také bělomázdřitá, ale prašníky výrazně fialové.\n\nBojínek luční kvete od června do srpna.\n\nBojínek luční je velmi hojná rostlina, velmi často na mírně vlhkých loukách, pastvinách, trávnících a mezích od nížin do podhůří, častější je v nižších polohách. Dokonce je přiséván, protože se často pěstuje jako pícnina.\n\n\n\n"}
{"id": "305817", "url": "https://cs.wikipedia.org/wiki?curid=305817", "title": "Félicité Robert de Lamennais", "text": "Félicité Robert de Lamennais\n\nHugues Félicité Robert de Lamennais (19. června 1782, Saint-Malo, Bretaň – 27. února 1854, Paříž) byl francouzský kněz, spisovatel, filosof a politický i sociální reformátor, předchůdce liberálního katolicismu a křesťanské demokracie.\n\nNarodil se ve velmi zbožné rodině loďaře Roberta, který nedávno dostal šlechtický titul. Matka brzy zemřela a malý Lamennais vyrůstal u svého strýce na venkovské usedlosti, kde trávil celé dny četbou, zejména Pascala, Rousseaua a Chateaubriandova \"Génia křesťanství\". Pod dojmem francouzské revoluce a teroru se od osvícenských postojů obrátil k ultramontánnímu katolicismu a se svým starším bratrem knězem Jeanem-Marie-Robertem vydal roku 1809 anonymně \"Úvahy o stavu církve ve Francii\", jež se napoleonská policie snažila zabavit. Roku 1811 vstoupil do řádu, učil na řádové koleji v Saint-Malo matematiku a 1816 byl vysvěcen na kněze. Přeložil \"Následování Krista\" od Tomáše Kempenského a v knize \"Esej o náboženské lhostejnosti\" (1823) ostře kritizoval francouzský stát za zasahování do věcí církve (galikanismus). Esej měl velký úspěch a roku 1824 byl Lamennais vřele přijat papežem Lvem XII. v Římě.\n\nRoku 1825 vydal knihu \"O vztahu náboženství k politice a občanství\", roku 1828 \"Pokrok revoluce a válka proti církvi\" a roku 1830 založil deník \"L´Avenir\" (Budoucnost) s podtitulem „Bůh a svoboda“. Zde hájil svobodu náboženství a oddělení církve od státu, čímž si znepřátelil francouzské biskupy i krále. Lamennais, který zastával papežské stanovisko, odjel do Říma pro podporu, byl však pro svůj politický liberalismus Řehořem XVI. odmítnut a jeho knihy – včetně nejúspěšnějších \"Slov věřícího\" - nakonec 1834 církví odsouzeny. Lamennais byl pobouřen také postojem papeže k polskému povstání 1830, roku 1836 se zřekl svého kněžství a odstěhoval se do Paříže, kde pracoval jako novinář, zejména v deníku \"Le Monde\". Vydal řadu pamfletů, například \"Kniha lidu\", \"Politika pro lid\" a \"Země a vláda\", jež mu vynesla rok vězení. V letech 1841-1846 vydal čtyři svazky \"Náčrtu filosofie\", kde věnoval velkou pozornost výchově a umění. Bojoval za svobodu svědomí a tisku, proti nesnášenlivosti a násilí a po revoluci 1848 byl zvolen poslancem. Pro své radikální postoje se však dostal i zde do izolace a v posledních letech překládal evangelia a Dantovu \"Božskou komedii\". Zemřel osamělý a v nouzi a byl pohřben do hromadného hrobu na hřbitově Pere Lachaise.\n\nLamennais byl vášnivý zastánce náboženské čistoty a svobody, odpůrce náboženských zásahů státu. Jeho vzletný styl měl ve své době mimořádné úspěchy: jeho \"Eseje\" se prodalo 40 tisíc výtisků a \"Slov věřícího\" 400 tisíc. Mezi jeho přátele a obdivovatele patřil například Montalembert, Franz Liszt nebo George Sandová. Přes zřetelně utopický charakter svých myšlenek byl jedním z prvních, kdo správně rozpoznal krizi katolické církve, snažil se prohloubit kněžské vzdělání a přimět svoji církev k tomu, aby se otevřela demokracii a uznala lidskou svobodu, i když to znamená uznat i svobodu druhých. Tak uvítal, když si katolická Belgie zvolila roku 1830 králem luterána Leopolda I. Jeho myšlenka, že by se církev měla zastat továrních dělníků, se dočkala sluchu až po padesáti letech, v encyklice Rerum novarum (1891), a obhajoba svobody až na Druhém vatikánském koncilu. Lamennais inspiroval francouzského spisovatele Léona Bloy a jeho knihu aforismů \"Slova věřícího\" přeložil do češtiny roku 1898 mladý Josef Florian.\n\n\n\n\n"}
{"id": "305820", "url": "https://cs.wikipedia.org/wiki?curid=305820", "title": "Bourovčík borový", "text": "Bourovčík borový\n\nBourovčík borový (\"Thaumetopoea pinivora\"), někdy také nazývaný bourovčík sosnový, je menší motýl z čeledi hřbetozubcovitých.\n\nBourovčík borový je menší motýl, se zadními křídly bílé barvy. Typická je také nepravidelná kresba na převážně šedých předních křídlech. Někdy tato kresba vytváří tvar písmene H. Především hlavová část je nápadně chlupatá. Dosahuje velikosti asi 35–45 mm, ale sameček bývá menší než samička, která se dá rozeznat podle rozšiřujícího se zadečku.\n\nTento druh se vyskytuje zejména ve východní a střední Evropě. Vyhledává suché a teplé borové lesy na písčitém podkladu, v ČR byl nalezen pouze jednou a je tedy dosti vzácný.\n\nV oblasti jižní Moravy žije na dubech podobným způsobem příbuzný, ale poněkud menší druh bourovčík toulavý, který se vyznačuje méně výraznou kresbou křídel a může způsobovat holožíry.\n"}
{"id": "305822", "url": "https://cs.wikipedia.org/wiki?curid=305822", "title": "Sigma 6", "text": "Sigma 6\n\nSigma 6 byla skupina hrající rhythm and blues založená v roce 1963 Rogerem Watersem a Keithem Noblem při studiích architektury v Londýně. V roce 1964 někteří členové Sigmy 6 (která do té doby vystřídala několik názvů), Roger Waters, Nick Mason a Rick Wright, vytvořili skupinu Pink Floyd, která se později proslavila díky svému psychedelickému a progresivnímu rocku.\n\nPočáteční složení Sigmy 6 bylo následující:\nPříležitostně se Sigmou 6 vystupovala i Juliette Galeová (zpěv), pozdější Wrightova manželka; ještě v létě 1963 ale kapelu zcela opustila, neboť šla studovat na jinou školu. Krátkou dobu ve skupině působil kytarista Vernon Thompson. Sigma 6 v té době hrála různé rhythm and bluesové písně, zkoušela i tvorbu napsanou Metcalfovým kamarádem Kenem Chapmanem, jenž se stal neoficiálním manažerem kapely. Zároveň skupina střídala různá další jména, vystupovali pod názvy The Abdabs, The Screaming Abdabs či Spectrum Five. Byla to typická studentská kapela, nepříliš aktivní, vystupovali spíše na oslavách narozenin a při jiných různých podobných příležitostech. Po letní prázdninové pauze v roce 1963 odešli od kapely Noble a Metcalfe, kteří začali hrát jako duo, a Nobleova sestra Sheila.\n\nVe skupině tak zůstali pouze Waters, Wright a Mason, kteří začali zkoušet v domě Mika Leonarda, asi 35letého hudebníka, Watersova a Masonova domácího, který hrál na klávesy. V této podobě vydržela kapela asi rok, v září 1964 se k ní přidal kytarista Bob Klose, který přišel z Cambridge do Londýna studovat architekturu. Waters přešel k baskytaře, Wright se plně začal věnovat klávesám, Mason stále bubnoval a Leonard přestal s kapelou hrát. Jako zpěvák se v The Abdabs či The Tea Set (začali střídavě používat oba názvy) objevil Kloseho kamarád z Cambridge Chris Dennis (o něco starší než zbytek kapely). K The Tea Set se ještě během druhé poloviny roku 1964 přidal i kytarista a zpěvák Syd Barrett, Kloseho spolužák z Cambridge, který s ním přišel do Londýna studovat. Dennis ze skupiny brzy nato odešel. The Tea Set tedy začali vystupovat v tomto složení:\nKvůli kolizi jména The Tea Set s jinou skupinou začali koncem roku 1964 na Barrettův návrh postupně používat název The Pink Floyd Sound, který byl později zkrácen na Pink Floyd.\n\nZ přelomu let 1964 a 1965 pochází nejstarší nahrávky skupiny, které byly v roce 2015 vydány na EP pod názvem \"\"\n"}
{"id": "305830", "url": "https://cs.wikipedia.org/wiki?curid=305830", "title": "Ruchadlo", "text": "Ruchadlo\n\nRuchadlo je pluh, který půdu nejen rozrušuje a provzdušňuje, ale převrací ji tak, že vrchní vrstva se dostává dolů a spodní vrstva odpočaté půdy navrch. Nadto je orba méně namáhavá. Vynalezli jej roku 1827 bratranci Václav a František Veverkovi z Rybitví u Pardubic. Přestože o vynález byl mezi zemědělci velký zájem, Veverkové na něm neprofitovali, ke svému prospěchu ho využili jiní a původ vynálezu se stal ve druhé polovině 19. století předmětem národnostního boje.\n\nKdyž se František v roce 1823 oženil a ujal hospodaření, poznal, jak obtížné a nedokonalé je rozrušování půdy pro přípravu setby dosavadním nářadím. Úpravami tehdejšího tzv. záhonového pluhu, po mnoha neúspěšných zkouškách, se oběma bratrancům společně podařilo vytvořit pluh pracující podle jejich představ. Zatímco dosavadní oradla půdu pouze rozrušovala a musela se v patřičné hloubce v zemi udržovat silou oráče, vhodně tvarovaný a na kolečkách upevněný pluh Veverkových půdu odkrajoval, rozrušoval, drolil a obracel. Hloubka orby se dala řídit na hřídeli opřeném o kolečka vpředu. Lidé nový pluh jmenovali „veverče“, sami vynálezci ho však nazvali ruchadlem. První brázdu novým ruchadlem vyorali bratranci za kovárnou v Rybitví v roce 1827.\n\nBratranci Veverkovi byli prostí venkovští lidé. Těšilo je, že jejich řešení funguje, že pomáhá lidem ulehčit jejich práci. Nevěděli, že se jedná o vynález, jehož patentování a obchodní využití by mohlo řešit jejich svízelnou finanční situaci. Dávali své řešení ruchadla k dispozici každému, kdo o ně požádal. Omezený počet ruchadel vyráběl Václav ve své kovárně, ale to zdaleka nestačilo poptávce, a tak se výroby a prodeje ruchadel ujímali jiní, obchodně zdatnější. Např. Karel Podhajský, obchodník z Bohdanče, s vědomím bratranců Veverkových a s použitím dřevěného modelu, který mu poskytli, objednal výrobu většího množství nových pluhů ve slévárně Václava Svobody v Třemošnici-Hedvíkově a zajišťoval jejich prodej.\n\nNepatentovaný vynález však byl k využití i lidem nečestným. Hospodářský úředník Jan Kainz z Choltic nechal ruchadlo podle vzoru vyrobit u choltického kováře Jana Pechmana a v roce 1832 ho poslal na hospodářskou výstavu do Prahy s označením Kainzpflug (Kainzův pluh), jako svůj vynález. Ruchadlo se na výstavě setkalo s velkým ohlasem. Pražský německý tisk nešetřil obdivem, jak velký vynález Němec Kainz vytvořil. Nevadilo, že se jednalo o ruchadlo, o kterém již rok předtím psal básník Josef Jaroslav Langer v časopise Čechoslav s tím, že se jedná o vynález Veverkových z Rybitví, kde se v celém okolí už několik let využívá ke kultivaci půdy.\n\nO původcovství vynálezu se vedl spor s národnostním podtextem, kdy nečestný Němec připravil prosté české vynálezce o autorství. Vedoucím činitelem tohoto boje byl nejdříve bohdanečský rodák, básník Josef Jaroslav Langer. Spolu s J. J. Langrem se zastával bratranců Veverkových a jejich autorství k ruchadlu Ignác Lhotský, profesor hospodářství na bohosloveckém lyceu v Hradci Králové. Původ vynálezu ověřil spolu s Langrem výslechem řady svědků v Rybitví a okolí a podal o tom v lednu 1835 zprávu tehdejší Hospodářské společnosti, kde se ale údajně spis ztratil a věc nebyla vůbec řešena. Bratranci Veverkové i J. J. Langer pak koncem čtyřicátých let zemřeli a úředního uznání vynálezu se nedočkali.\n\nV roce 1868 se vyšetřování autorství vynálezu ujal redaktor Hospodářských novin Karel Procházka a znovu si vyžádal v Rybitví svědectví několika pamětníků, kteří mu původ vynálezu bratranců Veverkových potvrdili. Úřední ověření se ale ani jemu nezdařilo získat.\n\nAž v roce 1882 věc byla znovu šetřena, tentokrát jednatelem Hospodářského spolku v Pardubicích Františkem Vratislavem Sovou, který spisy Lhotského i Procházky našel, prostudoval, znovu vyslechl svědky v Rybitví a na těchto základech vydal v roce 1883 knížku nazvanou \"Vynálezci ruchadla\" a autorství Veverkových prokázal.\n\nJeště v témže roce, 8. a 9. září 1883, se konala v Pardubicích a v Rybitví velká národní slavnost k odhalení pomníků bratrancům Veverkovým v obou místech. Od té doby již autorství vynálezu nikdo nezpochybňoval. \n\n\n"}
{"id": "305832", "url": "https://cs.wikipedia.org/wiki?curid=305832", "title": "Hopkins", "text": "Hopkins\n\nHopkins je rozšířené anglické příjmení:\n\n\n"}
{"id": "305836", "url": "https://cs.wikipedia.org/wiki?curid=305836", "title": "Jan Hasištejnský z Lobkovic", "text": "Jan Hasištejnský z Lobkovic\n\nJan Hasištejnský z Lobkovic (1450, Hasištejn u Kadaně – 28. ledna 1517, Kadaň) byl český šlechtic, humanista a diplomat ve službách krále Vladislava Jagellonského z hasištejnské větve Lobkoviců.\n\nNarodil se na hradě Hasištejně roku 1450 jako nejstarší ze čtyř synů Mikuláše II. z Lobkowicz a Hasištejna a jeho ženy Žofie ze Žerotína. Absolvoval univerzitní studia.\n\nRozhodnutím krále Jiřího z Poděbrad 25. října 1469 byl jmenován hejtmanem Žateckého kraje a města Kadaně, v jehož bezprostřední blízkosti společně se třemi bratry vlastnil pozemky. Budování města věnoval mnoho let, k nejvýznamnějším společným fundacím bratrů patří klášter františkánů s kostelem Čtrnácti svatých pomocníků. Kadaň se stala centrem lobkovických držav a poutním střediskem.\n\nJan vstoupil do služeb krále Vladislava II. Jagellonského, který jeho zásluhy ocenil 28. září 1479 povýšením do stavu svobodného pána. Roku 1477 se stal členem poselstva do Lucemburska a o jedenáct let později se zúčastnil i poselstva k římské stolici papeže Sixta IV. z rodu della Rovere.\nV roce 1493 se Jan vydal po stopách svého mladšího bratra Bohuslava na poutní cestu do Svaté země. Společníky mu byli Jetřich z Gutštejna a osobní kuchař Blažek. Ze své půlroční cesty sepsal roku 1505 cestopis \"„Putování ke Svatému hrobu“\" a roku 1504 také moralizující spisek \"„Urozeného pána pana Jana z Lobkovic na Hasištejně zpráva a naučení jeho synu Jaroslavovi o tom, co činiti a čeho nechati a kterak se pokud v čem zachovati má“\". Jím se zařadil mezi česky píšící humanisty.\n\nSpolu s bratry Mikulášem III. a Bohuslavem spravoval zděděná rodová panství, věnoval se stříbrnickému podnikání na Kadaňsku a Kutnohorsku, o němž zanechal svědectví, a prožil šťastný rodinný život.\nByl dvakrát ženat. Jeho první manželka Kunhuta z Ronova zemřela před rokem 1472. Podruhé se oženil s Magdalenou z Törringu. Založil rodovou větev z Obříství.\nZemřel 28. ledna 1517 a byl pohřben v kadaňském františkánském kostele kláštera Čtrnácti svatých pomocníků, který chtěl dovést k dokonalosti své vize \"Druhého Jeruzaléma\".\n\nRodinnou hrobku dal Jan Hasištejnský z Lobkovic vytesat pravděpodobně v letech 1515–1516, ne-li dříve. Patří k nejvýznamnějším dochovaným dílům severočeského kamenosochařství z období přelomu pozdní gotiky a renesance s tematikou smrti (Vanitas vanitatum). Figurální výzdoba pískovcové náhrobní tumby byla původně dvoudílná: tvořila ji deska s vysokým reliéfem Jana Hasištejnského ve dvou podobách: za živa je zpodobený stojící jako rytíř ve zbroji těžkooděnce se zdviženým hledím přilby, opásaný mečem a držící praporec, je dnes na desce oddělené od tumby a přizděné jako epitaf.\nDruhá deska má reliéf rytíře po smrti. Nahého kostlivce s rouškou přes bedra, na hrdle ovíjí had hříchu, na soklech je doprovázejí další středověké symboly zla – ještěrky, žába a (dnes ulomený) druhý had. Po obvodu desky je tesán latinský nápis minuskulou, se zkratkami: „Obiit generosus dominus, dominus Johannes. de Lobkowicz, dominus in Hassensteyn..“\n\nIkonografie tohoto vyobrazení patří k typickým dobovým dialogům se smrtí, jako je například cyklus dřevorytů Der Tod Hanse Holbeina mladšího. Rodové určení hrobky vyznačuje sedm erbů na přední a bočních deskách tumby, Lobkoviců, pánů z Ronova, z Törringu, Ficthumů a dalších. Reliéfy tesal významný hornosaský sochař a řezbář Ulrich Creutz, jehož signatura VLRIC/CREVCZ a kamenická značka ve štítku jsou vytesány na soklu.\n\n\n"}
{"id": "305837", "url": "https://cs.wikipedia.org/wiki?curid=305837", "title": "Brusnice borůvka", "text": "Brusnice borůvka\n\nBrusnice borůvka (\"Vaccinium myrtillus\") je léčivá rostlina z čeledi vřesovcovitých, rodu brusnice, která je známá pod lidovým názvem borůvka, její souvislý porost také jako borůvčí. Její modrý plod (bobule) stejného názvu má výraznou chuť a schopnost barvit do modra. Je zdrojem antioxidantů, které mohou mj. působit příznivě v prevenci rakoviny.\n\nTaké se jí říká borůvnice, černá jahoda, černice čičiretka, čičoretka, hafery, borůvčí, mystovka.\n\nBorůvka je hustě rozvětvený, ale spíše nízký keřík (50 cm) s opadavými listy. Vejčitě okrouhlé listy jsou na lodyze uspořádány střídavě, jsou lysé (bez trichomů) s krátkými řapíky. Naopak květy jsou výrazně stopkaté, objevují se již od dubna do června. Mají světle zelenou korunu (v rostlinné říši poměrně neobvyklá barva) a zakrnělý kalich.\n\nPlodem brusnice borůvky jsou borůvky, černomodré bobule, v nichž nalezneme při podrobnějším zkoumání mnoho drobných semen. Dozrávají až od června do září, ale ve vyšších polohách vždy později.\n\nBrusnice borůvka tvoří často velmi kompaktní porosty v některých typech lesů. Ve střední Evropě jsou to především horské smrčiny, acidofilní bory, acidofilní bučiny a některé typy acidofilních doubrav. Najdeme ji i v některých typech společenstev subalpínského stupně, jako dominantu v subalpínské brusnicové vegetaci as. \"Festuco supinae-Vaccinietum myrtilli\" a také např. v porostech kleče. Vyskytuje se i na pasekách a na světlinách, na vřesovištích a na rašeliništích. Preferuje půdy kyselé, málo výživné, humózní a nepříliš suché.\n\nRoste ve velké části Evropy, v jižní Evropě však jen málo, např. chybí v jižním Španělsku, jižní Itálii a jižním Řecku. Dále roste na Kavkaze, na Islandu, výjimečně i v Grónsku a v Asii na Sibiři s přesahem do severního Mongolska a do provincie Xinjiang v Číně. a do Japonska. V Severní Americe je rozlišován poddruh Vaccinium myrtillus subsp. oreophilum (některými autory považovaný i za samostatný druh V. oreophillum) a jeho areál tam zaujímá západní část USA a jihozápadní Kanadu. Roste po celém území Česka, ovšem s nestejnou četností výskytu. Velmi hojná je např. ve vyšších polohách hor českého masívu, zato velmi vzácná (nebo někde může i chybět) je v teplých pahorkatinách zvláště tam, kde se ve větší míře vyskytují bazické substráty.\n\nBorůvky, modré plody brusnice borůvky malé asi jako hrášek je možno jíst samotné či je naložit nebo z nich udělat dort, knedlíky, buchty, koláč atd. Jsou sladké a silně barví na tmavě modro až fialovo, tedy jsou i kvalitním přírodním barvivem. Rovněž znatelně zpevňují stolici: po jejich požití je dobře tvarovaná, tvrdá a tmavá - zelenohnědá. Senzorickou hodnotou a obsahem cenných živin včetně zdraví prospěšných látek se řadí k našemu nejcennějšímu ovoci.\n\nListy obsahují glukokininy (myrtilin) a proto se nálev z nich používá při slabé cukrovce. V listech jsou obsaženy ve významném množství třísloviny, takže se hodí na přípravu čaje užívaného vnitřně při průjmových onemocněních, žaludečních obtížích, ale (na rozdíl od plodů) i při zánětech močových cest (jako mírné dezinficiens, močopudný a protizánětlivý prostředek); zevně působí zápar či spíše odvar z borůvkového listí při kožních onemocněních, například i při lupénce.\n\nPlody obsahují třísloviny, antioxidanty, bioflavonoidy, karotenoidy, provitamín A, resveratrol, vitamín C, vitamíny skupiny B, ovocné cukry, malé množství tuků, mikro- a makroprvky (hořčík, draslík, mangan, železo, měď, zinek, chrom). Borůvky zlepšují noční vidění a léčí šeroslepost; zlepšují imunitu a působí preventivně a léčebně (jako doplňující prostředek) proti infekcím; prodlužují život, chrání před stařeckou demencí, pomáhají při průjmech a jiných střevních onemocněních; zvyšují množství moči, čímž napomáhají odvodňování a léčbě některých otoků a zánětů močových cest; snižují hladinu cholesterolu a tuků v krvi, chrání tělesné buňky proti volným radikálům; prospívají regeneraci sliznic; podporují úsilí obézních o snižování tělesné hmotnost; mají i uklidňující a protistresový účinek. Borůvky včetně čaje z listí zvyšují odolnost vůči radiaci. Borůvka též napomáhá při tlumení nikotinové abstinence, tím, že podporuje tvorbu dopaminu, je velmi vhodným doplňkem při odvykacích kúrách kuřáků.Plod borůvky má unikátní obsah komplexu flavonoidů a antioxidantů, je třeba ale podotknout, že to se týká až plné zralosti plodu.\n\nVědci z King's College v Londýně zjistili, že denní konzumace borůvek pomáhá snížit riziko kardiovaskulárních onemocnění o dvacet procent.\n\n\n"}
{"id": "305843", "url": "https://cs.wikipedia.org/wiki?curid=305843", "title": "Sally Rideová", "text": "Sally Rideová\n\nSally Kristen Rideová (26. května 1951 Los Angeles, Kalifornie, USA − 23. července 2012 San Diego, Kalifornie, USA) byla americká fyzička a astronautka, která se roku 1983 stala první americkou ženou ve vesmíru. K roku 2017 byla stále nejmladším americkým astronautem v kosmu, když svůj první let uskutečnila ve 32 letech.\n\nPo ukončení kariéry v NASA v roce 1987 dva roky pracovala na Stanfordově univerzitě v Centru pro mezinárodní bezpečnost a kontrolu zbraní, pak jako vědkyně a profesorka fyziky na Kalifornské univerzitě v San Diegu. Zemřela na rakovinu v 61 letech.\nV roce 1973 získala titul inženýrky fyziky, v roce 1975 bakalářky fyziky na Stanfordově univerzitě. Na této univerzitě získala i zaměstnání asistentky na katedře fyziky. Do týmu astronautů NASA byla roku 1978 vybrána ve svých 27 letech jako astronautka specialistka, v té době byla svobodná.\n\nDo kosmu se dostala jako třetí žena ze Země (a 121. kosmonaut vůbec) dvakrát na palubě raketoplánu Challenger a strávila tam 14 dní. Poprvé to bylo s expedicí STS-7 . Kapitánem byl Robert Crippen, v posádce měl kromě Sally Rideové tři muže (Fredericka Haucka, Johna Fabiana a lékaře Normana Thagarda). Během letu vypustili dvě družice a jednu zas později několikrát cvičně zachytili a nakonec se s ní vrátili na Zemi, na základnu Edwards.\n\nDruhý let prodělala o rok později s misí STS-41-G. Stejný velitel, v posádce měl šest lidí, z nichž dva byli cizinci a dvě ženy (Paul Scully-Power z Austrálie, Marc Garneau z Kanady, Američanky Kathryn Sullivanová a Sally Rideová, dva Američané David Leestma a Jon McBride). Během letu vypustili družici ERBS. Přistáli v pořádku na Floridě.\n\n\nV roce 1993 se na Kalifornské univerzitě v San Diegu stala vyučující profesorkou fyziky a ředitelkou California Space Institute.\n\nV listopadu 2013 obdržela Prezidentskou medaili svobody in memoriam.\n\n\nByla prvním známým LGBT člověkem ve vesmíru.\n\nZemřela 23. července 2012 ve věku šedesáti jedna let, sedmnáct měsíců po diagnostikování rakoviny slinivky břišní. Po kremaci byl popel rozprášen vedle jejího otce na Woodlawnském hřbitově v kalifornské Santa Monice.\n\n"}
{"id": "305845", "url": "https://cs.wikipedia.org/wiki?curid=305845", "title": "Brian Paddick", "text": "Brian Paddick\n\nBrian Leonard Paddick (* 24. dubna 1958) je britský politik a člen politické strany Liberal Democrats. V roce 2008 kandidoval za svou stranu na starostu Londýna, ve volbách skončil na třetím místě se ziskem 9,80% prvních preferenčních hlasů a s velkým odstupem za Borisem Johnsonem a Kenem Livingstonem. V minulosti byl vysokým policejním důstojníkem. Je rozvedený, nyní žije v homosexuálním vztahu.\n\n"}
{"id": "305847", "url": "https://cs.wikipedia.org/wiki?curid=305847", "title": "Šalva Eliava", "text": "Šalva Eliava\n\nŠalva Eliava (Gruzínsky: შალვა ელიავა; Rusky: Шалва Зурабович Элиава, \"Šalva Zurabovič Eliava\") (30. září 1883 – 3. prosince 1937) byl gruzínský politik a sovětský činovník. Podílel se na sovětizaci střední Asie a Kavkazu. Ve 30. letech upadl v nemilost a byl popraven během stalinské Velké čistky.\n\nEliava se narodil do zchudlé šlechtické rodiny ze západní Gruzie. Studoval práva na Petrohradské univerzitě, ale v roce 1903 byl vyloučen za svou účast ve studentských protestech. V roce 1904 vstoupil do Ruské sociálně demokratické dělnické strany a přidal se k bolševické frakci. V roce 1905 se v Tbilisi a Kutaisi aktivně účastnil dělnického povstání jako agitátor a tvůrce propagandy a nakonec byl na krátkou dobu zatčen. V roce 1906 se vrátil do Petrohradu, kde se opět přidal k radikálním studentským hnutí, ale byl brzy zatčen a vykázán z města do Olonecké gubernie (k Ladožskému jezeru). Po čtyřech letech se mohl zase vrátit do Petrohradu, ale zde se pustil opět do revolučních aktivit, takže byl v roce 1915 zase zatčen a odsouzen k vyhnanství do Vologdy.\n\nPo vypuknutí Ruská revoluce v roce 1917 se dostal do čela voložského sovětu a zúčastnil se druhého všeruského sjezdu Sovětů. V roce 1918 složil svůj mandát ve výkonném výboru voložského sovětu a přestěhoval se do Moskvy, kde získal práci na ruském Lidovém komisariátu průmyslu a obchodu. V tomto roce se také stal členem Ústředního výboru bolševické strany, Zakavkazského výkonného výboru strany a Gruzínského ústředního výkonného výboru strany.\n\nKdyž vypukla občanská válka v Rusku, Eliava byl poslán do Turkestánu, aby tam z pozice člena místního „Revkomu“ (Revolučního výboru) pomohl nastolit sovětskou moc a pořádek. Po splnění tohoto úkolu sloužil v roce 1920 jako sovětský vyslanec v Turecku a Íránu. Když v roce 1921 začala invaze do Gruzie, stal se členem kavkazské kanceláře ruské komunistické strany a gruzínského Revkomu. Po porážce Gruzínské demokratické republiky získal Eliava ve vládě nejprve Gruzínské SSR a pak Zakavkazské SFSR post lidového komisaře námořnictva a armády. Od ledna 1923 do června 1927 vykonával funkci předsedy gruzínské vlády jakožto Předseda Rady lidových komisařů Gruzínské SSR a hned potom až do roku 1931 působil jako Předseda Rady lidových komisařů celé Zakavkazské SFSR. Od roku 1927 byl také kandidátem Ústředního výboru KSSS.\n\nBěhem třicátých let již Eliava zastával i vysoké funkce v sovětské vládě. Nejprve působil jako zástupce sovětského lidového komisaře zahraničního obchodu a od roku 1936 pak jako zástupce sovětského lidového komisaře lehkého průmyslu. V roce 1936 ale upadl v nemilost, když začala tzv. Velká čistka. V květnu následujícího roku byl zatčen, vyslýchán a 3. prosince 1937 společně s mnoha přáteli z politiky popraven.\n\n"}
{"id": "305848", "url": "https://cs.wikipedia.org/wiki?curid=305848", "title": "Moderní gymnastika na Letních olympijských hrách 2000", "text": "Moderní gymnastika na Letních olympijských hrách 2000\n\nModerní gymnastika na Letních olympijských hrách 2000 našla své útočiště v Pavilonu 3 v Olympijském parku v Homebush Bay v Sydney. Proběhly v závěru olympiády od 28. září do 1. října. Rozděleny byly pouze dvě sady medailí, obě zlaté putovaly do Ruska.\n\nFavoritkou soutěže jednotlivkyň byla jednoznačně Alina Kabajevová, která v předchozím roce zvítězila na mistrovství Evropy i mistrovství světa. Byla také jasně první v kvalifikaci, ale ve finále šokovala, když upustila svou obruč, která se odkutálela až mimo plochu, a vinou této chyby obsadila až třetí místo. Zvítězila její krajanka Julija Barsukovová, která na velké soutěži jiný víceboj nikdy nevyhrála. Česká republika neměla zastoupení mezi týmy a poprvé od roku 1984 ani mezi jednotlivkyněmi. Těsně za Kabajevovou skončila ukrajinská gymnastka Jelena Vitričenková, obhájkyně bronzové medaile, která na předchozím mistrovství Evropy odstoupila ze soutěže na protest proti neobjektivním verdiktům rozhodčích.\n\n\n"}
{"id": "305849", "url": "https://cs.wikipedia.org/wiki?curid=305849", "title": "Kuskus", "text": "Kuskus\n\nKuskus (Couscous nebo Cous Cous, je slovo převzaté z berberského suksu a kseksou, كسكسي, z arabštiny) je jednou ze základních potravin severoafrické kuchyně. Jedná se o spařenou a do kuliček tvarovanou krupici z pšenice, ječmene nebo prosa. Kuskus se při přípravě nevaří, ale zalévá vroucí vodou nebo vařícím pokrmem.\n\nKuskus je hlavní složkou nebo přílohou mnoha jídel z rozličné zeleniny jako například z rajčat, mrkve, dýně, cukety, zelí a většinou i masa, ať už drůbežího, hovězího, jehněčího, nebo také ryby. Typickým kořením na kuskus je ras el-Hanout a pro ostřejší chuť se používá harissa. Studený se kuskus podává hlavně jako salát s mořskými plody nebo se používá pro přípravu taboulé. Hodí se také k přípravě sladkých jídel, například s mlékem, rozinkami nebo mandlemi.\n\nDo mnoha částí Evropy, hlavně do Francie, se kuskus dostal se severoafrickými přistěhovalci. Kuskus je k dostání také v mnoha supermarketech západního světa. Do Izraele se kuskus dostal roku 1948 spolu s židovskými přistěhovalci z arabských zemí a stal se částí národní kuchyně.\n\nKuskusu podobný vzhledem, chutí i použitím je v dnešní kuchyni zdomácněný bulgur. Rozdílem oproti kuskusu je, že se nejedná o krupici, ale o pšeničné krupky.\n\nPři výrobě kuskusu tradiční cestou se krupice nejprve rozprostře, případně se přidá trocha mouky, a postříká slanou vodou, tak aby nebyl příliš vlhký a utvořil hrudky. Pak se hrudky lehce dlaněmi rozdrobí asi na milimetrové kuličky. Příliš malé hrudky se vytřídí a postup se opakuje, dokud není krupice připravená. Časem se schnoucí krupice spojí a utvoří zrníčka. Nakonec se kuskus suší na slunci a pak vydrží i dlouhé skladování. Někdy se kuskus barví pomocí dýně na oranžovo (v Tunisku) nebo pomocí šafránu na žluto (v Alžírsku).\n\nDnes se kuskus z větší části vyrábí průmyslově jako sušený instantní produkt, který nabobtná jen v horké vodě. V severní Africe je ještě často připravován ručně.\n\nPříprava probíhá v tzv. Couscousière. Ze spodního hrnce, ve kterém se vaří zelenina a ostatní přísady, stoupá pára do hrnce umístěného nad ním, v němž se nachází kuskus. Během paření a bobtnání se několikrát sundá z ohně, nechá nakypět a poté se opět vrátí. Nakonec se kuskus smíchá s olivovým olejem nebo máslem.\n\nInstantní kuskus se zalévá stejným objemem osolené vody.\n\nTradičně se kuskus podává s masovo-zeleninovou směsí na velkém talíři, u nějž se rodina sejde k jídlu.\n\n\n"}
{"id": "305851", "url": "https://cs.wikipedia.org/wiki?curid=305851", "title": "Loris Capirossi", "text": "Loris Capirossi\n\nLoris Capirossi (* 4. dubna 1973, Castel San Pietro Terme, Bologna, Itálie) je italský motocyklový závodník.\n\nLoris Capirossi vletěl na světovou motocyklovou scénu jako blesk. Svoji kariéru ve světovém šampionátu silničních motocyklů odstartoval v roce 1990 na stroji Honda a hned při své premiérové sezóně vybojoval mistrovský titul v kategorii do 125 cm³. Ve stejné kubatuře závodil i v sezóně následující a titul světového šampióna dokázal obhájit.\n\nOd roku 1992 do roku 1994 už Loris závodil v kubatuře do 250 cm³. Během první sezóny se v silnější kubatuře teprve zaučoval a po většinu sezóny se pohyboval na pozicích okolo desátého místa. Nejlépe dojel pátý, a to v posledním závodě sezóny v Jihoafrické republice. V následujících dvou sezónách už ale opět patřil ke špičce startovního pole. V obou ročnících se dostal do vedení v šampionátu, ale ani jednou se mu nepodařilo udržet první pozici do konce sezóny. V roce 1993 skončil druhý, v sezóně následující obsadil místo třetí.\n\nRok 1995 znamenal pro Itala přestup do královské kubatury – tenkrát o objemu do 500 cm³. Loris se ve většině závodů pohyboval na předních pozicích, ale na stupně vítězů se mu podařilo probojovat jen jednou – 3. místo v posledním závodu sezóny v Katalánsku. Celkově skončil šestý a získal titul Nováček roku. Že se Lorisovi daří v posledních závodech sezóny potvrdil v roce 1996, když na stroji Yamaha získal své první vítězství v nejsilnější třídě, v závodu v Austrálii. Tím však neodčinil své slabší výkony z průběhu sezóny a následoval tak návrat do třídy 250 cm³.\n\nVe dvěstěpadesátkách získal Capirossi svůj třetí mistrovský titul. Podařilo se mu to v sezóně 1998. V očích mnoha fanoušků si však paradoxně pohoršil. Titul totiž vybojoval po velmi diskutabilním předjížděcím manévru ve Velké ceně Argentiny. Loris tehdy sváděl souboj se svým rivalem v boji o titul a zároveň týmovým kolegou ze stáje Aprilia Tecujou Haradou. Japonec vedl až do poslední zatáčky posledního kola, v ní do něj zezadu Capirossi vrazil, oba skončili v ochranném kačírku, ale Loris se stihnul záhy vrátit na trať, závod dokončil na druhém místě a titul tak byl jeho. Tento incident se však vůbec nelíbil šéfům Aprílie a Loris byl po sezóně propuštěn.\n\nV sezóně 1999 se Loris vrátil po několika letech na Hondu. Dokázal s ní vyhrát tři závody a celkové třetí místo. Vysloužil si tak pozvánku zpět do královské třídy.\n\nZa tři roky na motocyklu Honda se dokázal Loris 15x postavit na stupně vítězů, z toho jednou na stupínek nejvyšší.\nPro rok 2003 si Capirossiho pro svůj nový projekt vybrala továrna Ducati, která se rozhodla po úspěších v závodech superbiků vstoupit i do prestižnější třídy MotoGP. Slibný čtyřtakt Desmosedici pod kapotou skrýval obrovskou sílu, ale byl nesmírně náročný na ovládání. Lorisovi však tato kombinace seděla a v sezóně získal jedno vítězství a dalších pět umístění na stupních vítězů, celkově skončil čtvrtý. V dalších čtyřech letech na rudém stroji vybojoval celkem 17 stupňů vítězů, z toho šest prvních míst. Nejúspěšnější sezónu na italském stroji prožil v roce 2006, když skončil celkově třetí. Pro rok 2008 se Loris Capirossi upsal stáji Suzuki.\nCapirossi jako trvalé bydliště uvádí Monako. Rád si pochutná na pizze, těstovinách a zmrzlině. Oblíbené pití je víno a voda. Rád poslouchá pop music a country. Z filmové nabídky upřednostňuje akční filmy. Loris je ženatý s Ingrid a 2. 4. 2007 se jim narodil syn Riccardo.\n\n"}
{"id": "305854", "url": "https://cs.wikipedia.org/wiki?curid=305854", "title": "Tuleň leopardí", "text": "Tuleň leopardí\n\nTuleň leopardí (\"Hydrurga leptonyx\"), přezdívaný také mořský levhart, je druh tuleně z čeledi tuleňovití (Phocidae). Jde o jednoho z největších tvorů žijících v antarktických mořích. Tuleň leopardí stojí spolu s kosatkou dravou na vrcholu potravního řetězce Antarktidy. Je považován za antarktickou obdobu ledního medvěda. Někdy je také nazýván žralokem Antarktidy.\n\n\nNěkteří jedinci dosahují délky až 4 m o hmotnosti bezmála 500 kg. Tuleň leopardí je jediný druh z rodu tuleňovitých, kde je samice větší než samec. Pohybuje se rychle a mrštně. Čelisti má velmi pohyblivé, což mu umožňuje je široce rozevřít, uchopit a poté polykat velkou kořist. Plave pomocí předních ploutví, což je u tuleňů neobvyklé.\n\nŽije při pobřeží Antarktidy v Jižním oceánu.\n\nNejvětší podíl potravy mladých jedinců tvoří kril. Dospělci se živí především tučňáky, které loví zpravidla při jejich skocích do vody. Zachytí je pomocí zubů a drží je až do jejich vyčerpání. S kořistí pak mrská o hladinu, čímž se zbavuje nechtěného ptačího peří. Často se nad tímto savcem objevují racci, dychtící po zapomenutém zbytku potravy. Tento způsob lovu uplatňuje hlavně v období, kdy se tučňáci stahují na břeh Antarktidy, aby vyvedli mláďata (listopad – březen). Další jejich potravou jsou krunýřovky, ryby, hlavonožci, ptáci a mladí tuleni jiných druhů. Je známo několik případů útoků na člověka. V roce 2003 stáhl tuleň leopardí pod vodu britskou bioložku. Po vytažení jejího těla na břeh se už nepodařilo přivést ji zpět k životu. V roce 2006 byl nedaleko vědecké stanice Rothera na konci Petermannova ostrova tuleněm leopardím zabit jeden britský potápěč.\n\nZnámým predátorem je kosatka dravá. Zcela výjimečně může tuleně leopardího zabít i velký rypouš sloní.\n\n"}
{"id": "305856", "url": "https://cs.wikipedia.org/wiki?curid=305856", "title": "Sportovní gymnastika na Letních olympijských hrách 2000", "text": "Sportovní gymnastika na Letních olympijských hrách 2000\n\nSportovní gymnastika na Letních olympijských hrách 2000 se konala za velkého zájmu publika v hale Sydney Superdome od 17. do 25. září.\n\nPo vítězství čínského týmu se ve finále víceboje jednotlivců prosadil Rus Alexej Němov. Číňan Jang Wej sice vyrovnal jeho vítěznou známku z kvalifikace, která proběhla bez české účasti, Němov ale přidal další víc než desetinu bodu navíc. Rus měl před olympijskými hrami plán doplnit svou sbírku na šest zlatých medailí, pokazil mu ho nejspíš výkon jeho kolegů v družstvu, které obsadilo až třetí místo. Výhrou v těsném finále na hrazdě v poslední den soutěží vybojoval svou šestou medaili v Sydney a navlas stejně zopakoval svou bilanci z předchozích olympijských her v Atlantě.\n\nNa bradlech vyprchala poslední naděje na olympijskou medaili pro legendárního Bělorusa Ivana Ivankova, který obsadil páté místo. V době své nejlepší výkonnosti nestartoval v Atlantě kvůli zranění.\n\nV soutěži žen se představily v kvalifikaci dvě Češky, Jana Komrsková obsadila 33. místo a kvalifikovala se do finále, Kateřina Marešová byla 63. Ve finále nastoupila Komrsková se zraněním předloktí, ale obsadila 29. místo a porazila šest svých soupeřek.\n\nKvalifikaci víceboje vyhrála Ruska Světlana Chorkinová, ale ve finále pokazila přeskok a otřesená pak spadla ze svých oblíbených bradel. Poté se ukázalo, že výška nářadí na přeskok byla nastavena chybně a všechny závodnice, které skákaly přes špatně nastaveného koně, měly možnost svůj pokus opakovat. Chorkinová už tuto příležitost nevyužila. Víceboj se tak stal suverénní záležitostí Rumunek, které obsadily první tři místa.\n\n25. září ale vyšlo najevo, že Andreea Răducanová měla po svém vítězství pozitivní dopingový test. V odevzdaném vzorku byl nalezen zakázaný pseudoefedrin. Chybu způsobil lékař rumunského týmu, který jí předepsal nevhodný lék proti chřipce. Rozhodnutí MOV potvrdil později i Sportovní arbitrážní soud v Lausanne. \n\nRaducanové zůstala zlatá medaile ze soutěže družstev a stříbro z přeskoku. Rumunsko ji ale uvítalo i jako šampionku ve víceboji a získala i všechna ocenění jako ostatní rumunští olympijští vítězové. Simona Amanarová, která získala zlato místo ní, hned po hrách ukončila kariéru.\n\nChorkinová ve finálovém bloku na nářadích na bradlech zlato získala, ale úspěšnější byla její krajanka Jelena Zamolodčikovová, která vyhrála přeskok a Chorkinovou porazila v prostných.\n\nZvláštností olympijského programu v Sydney byla společná exhibice olympijských vítězů ve sportovní gymnastice a skocích na trampolíně a zástupců některých neolympijských gymnastických disciplín, která proběhla 26. září.\n\nV souvislosti s případem, který se objevil na olympijských hrách 2008 v Pekingu, vyšlo najevo také to, že jedna z Číňanek, jež vybojovaly bronzovou medaili v soutěži družstev, nesplňovala předepsaná věková kritéria. Tung Fang-siao mělo být v době konání soutěže pouze 14 let. Mezinárodní olympijský výbor začal případ šetřit a na počátku roku 2010 média oznámila, že je pravděpodobné, že Čína o bronz přijde. Mezinárodní olympijský výbor o tom definitivně rozhodl v dubnu 2010, bronz tak získaly původně čtvrté Spojené státy americké.\n\n\"Poznámky:\"\n\n"}
{"id": "305860", "url": "https://cs.wikipedia.org/wiki?curid=305860", "title": "Ante Pavelić", "text": "Ante Pavelić\n\nAnte Pavelić (14. července 1889 – 28. prosince 1959) byl chorvatský nacionalista a politik, spoluzakladatel a vůdce organizace Ustaša. V letech 1941–1945 byl vrcholným představitelem (\"poglavnik\" – vůdce národa) Nezávislého státu Chorvatsko, jednoho ze satelitů nacistické Třetí říše. Ante Pavelić měl hlavní podíl na vyvražďování židovského a srbského obyvatelstva na chorvatském území v době druhé světové války.\n\nAnte Pavelić se narodil severně od města Konjic ve vesnici Bradina v Bosně, později součásti Rakouska-Uherska. V mládí se přestěhoval do Záhřebu, kde začal studovat práva a později i pracoval jako právník. Byl přívržencem odštěpení Chorvatska od Rakouska-Uherska a získání jeho nezávislosti.\n\nKdyž skončila první světová válka, stalo se Chorvatsko součásti nově vzniklého Království Srbů, Chorvatů a Slovinců. Pavelić se proto připojil k chorvatským nacionalistům, kteří se snažili nezávislost země dosáhnout. V letech 1927–1929 je poslancem \"Skupštiny\" (parlamentu) za nacionalistickou Stranu práva, ve které zastává také funkci sekretáře. V roce 1929 emigruje do Bulharska poté, co se král Alexandr I. Karadjordjević za politické krize chopil absolutní moci. V nepřítomnosti byl odsouzen k smrti za podíl na protisrbských demonstracích, organizovaných v Sofii.\n\nBěhem svého pobytu v exilu je jedním ze zakladatelů ultrapravicové organizace Ustaša, která se snaží rozbít \"Království Srbů, Chorvatů a Slovinců\". Ustašovcům tehdy pomáhala především Itálie a Maďarsko, kde byly také základny pro výcvik jejich vojáků. V roce 1933 se Ustašovci pokusili překonat Jaderské moře na motorových člunech a provést invazi do Jugoslávie, což se jim ovšem nepodařilo. Dne 9. října 1934 se ustašovcům podařilo výrazně zasáhnout do vývoje Jugoslávie, když se jim během státní návštěvy Francie podařil úspěšný atentát na jugoslávského krále Alexandra I. Karadjordjeviće. Při atentátu jedna z kulek zasáhla a usmrtila také francouzského ministra zahraničí Louise Barthou. Až do svého návratu do Chorvatska se pohyboval především na území Itálie.\n\nDo země se Pavelić vrací až v roce 1941, kdy je Jugoslávie rozbita německou armádou a z Chorvatska a dalších připojených oblastí (Bosna) vzniká fašistický loutkový Nezávislý stát Chorvatsko, jehož vrcholným představitelem se stal Pavelić. Ustašovský režim prováděl tvrdou represi a nakonec i genocidu nechorvatského obyvatelstva – především židů, Srbů a Romů, stejně jako antifašistů a komunistů z řad Chorvatů. Další obětí vyvražďování byli chorvatští pravoslavní křesťané.\n\nPorážka Třetí říše znamenala také konec ustašovského státu, po kterém byl Pavelić nucen opět uprchnout do exilu. Přes Rakousko a Itálii se mu podařilo uprchnout do Argentiny, kde se pokusil založit ustašovskou exilovou vládu. Za válečné zločiny je v nepřítomnosti odsouzen k trestu smrti. V té době jugoslávský soud odhadoval, že byl vinen za smrt 700 000 obětí, přičemž dnešní odhady se pohybují mezi 300 000 až 500 000 obětí. Dne 10. dubna 1957, v den 16. výročí vzniku ustašovského režimu v Chorvatsku, byl Pavelić vážně zraněn při atentátu, který je často připisován jugoslávské tajné službě. O dva týdny později se vláda Argentiny rozhodla vydat Paveliće do Jugoslávie a on se musel začít skrývat. Po nějakou dobu se skrýval na neznámém místě, až se v roce 1959 objevil ve Španělsku, kde strávil několik posledních měsíců svého života pod ochranou frankistického režimu. Umírá 28. prosince 1959.\n\n"}
{"id": "305869", "url": "https://cs.wikipedia.org/wiki?curid=305869", "title": "Socha Kuan-jin v Chaj-nanu", "text": "Socha Kuan-jin v Chaj-nanu\n\nSocha Kuan-jin v Chaj-nanu je 108 metrů vysoká buddhistická socha, která zobrazuje bódhisattvu Kuan-jin, což je čínská obdoba bódhisattvy Avalókitéšvary. Socha se nachází v čínské ostrovní provincii Chaj-nan ve městě San-ja. Její stavba zabrala šest let, přičemž dokončena byla v roce 2005 a slavnostně vysvěcena 25. dubna téhož roku.\n\nSocha má sice jedno tělo, avšak hned tři tváře a má tak posílat poselství míru a bezpečí Číňanům po celém světě.\n\n"}
{"id": "305872", "url": "https://cs.wikipedia.org/wiki?curid=305872", "title": "Gabriela Osvaldová", "text": "Gabriela Osvaldová\n\nGabriela Osvaldová (někdy také Gábina Osvaldová, * 25. července 1953 Praha) je česká herečka a textařka.\n\nPo absolvování herectví na pražském DAMU (1975) vstoupila do povědomí řadou divadelních, seriálových i filmových rolí (např. v seriálu \"My všichni školou povinní\" nebo ve filmu \"Marečku, podejte mi pero!\"), navíc svůj hlas propůjčila mnoha filmům (např. \"Země zaslíbená\").\n\nOd roku 1988 se věnuje především psaní textů. Pro Lucii Bílou už napsala texty ke třem albům, na kterých jsou úspěšné písně jako \"Láska je láska\", \"Most přes minulost\" nebo \"eSeMes\". I proto bývá často označována jako dvorní textařka Lucie Bílé.\n\nVe spolupráci se svým někdejším manželem Ondřejem Soukupem vytvořila pro Divadlo Ta Fantastika představení \"Zahrada rajských potěšení\" nebo texty k muzikálu \"Johanka z Arku\".\n\nV roce 2004 zasedla do poroty historicky prvního ročníku soutěže Česko hledá SuperStar. V té se objevila i o rok později. Poté v roce 2008 usedla po boku Ondřeje Soukupa a Petra Jandy v porotě X Factoru, kde mentorovala kategorii 25+, ve které měla mimo jiné i Jiřího Zonygu, který soutěž nakonec vyhrál. Naposledy se jako porotkyně objevila ve druhém ročníku Česko Slovenské SuperStar.\n\nJejím manželem byl český baskytarista a hudební skladatel Ondřej Soukup, s nímž má syna – českého hudebního skladatele a textaře Františka Soukupa. \n\nJejím otcem byl Ivan Osvald (1916–1986), český scenárista, novinář a pedagog. Její starší sestra Barbora Osvaldová je předsedkyně Komise pro etiku SN ČR, vedoucí Katedry žurnalistiky Institutu komunikačních studií a žurnalistiky FSV UK.\n\n"}
{"id": "305873", "url": "https://cs.wikipedia.org/wiki?curid=305873", "title": "Palazzo Mozzi", "text": "Palazzo Mozzi\n\nPalazzo Mozzi nebo Palazzo de' Mozzi je renesanční palác ve Florencii.\n\nPalác byl postaven rodinou Mozzi mezi lety 1260 až 1273 jako pevnost k Ponte alle Grazie. Budova byla přestavěna ve 14. století v renesančním stylu. Rodina Mozzi zde často hostila takové osobnosti jako papeže Řehoře X. nebo athénského vévodu.\n\nV 16. století byl prodán pozemek za palácem a byl využíván jako olivový háj. V 19. století, kdy budovu koupil Stefano Bardini, byl háj změněn na zahradu. V současnosti vlastní palác italský stát a je prováděna jeho rekonstrukce a transformace na umělecké muzeum.\n"}
{"id": "305881", "url": "https://cs.wikipedia.org/wiki?curid=305881", "title": "Naser Orić", "text": "Naser Orić\n\nNaser Orić (* 3. března 1967, Potočari, SFR Jugoslávie) byl velitelem Armády Republiky Bosny a Hercegoviny (ARBiH) ve Srebrenici během války v Bosně a Hercegovině. Po válce byl vyznamenán řádem Zlaté lilie \"(Zlatni ljiljan),\" který představuje nejvyšší vojenské vyznamenání Armády Republiky Bosny a Hercegoviny, byl vydávaný těm nejodvážnějším a nejstatečnějším vojákům a důstojníkům, těm co taktně vzdorovali agresorovi.\n\nV současné době je podnikatelem, prezidentem Asociace veteránů 28. divize armády Bosny a Hercegoviny a penzistou. Mezinárodní trestní tribunál pro bývalou Jugoslávii v Haagu (\"ICTY)\" ho shledal nevinným a 3. července 2008 jej zprostil všech obvinění.\n\nOrić byl původně členem speciální jugoslávské policejní jednotky pro boj s chemickými a biologickými zbraněmi a propracoval se až k prezidentu Jugoslávie Slobodanu Miloševićovi. Podílel se například na akci dopadení Vuka Draškoviće.\n\nPo vzniku konfliktu v Jugoslávii se stal velitelem potočarské Teritoriální obrany (TO), která bojovala proti Srbům a která se později transformovala do Armády Republiky Bosny a Hercegoviny. Koncem roku 1991 byl jmenován velitelem TO pro Srebrenici (tuto funkci mu potvrdilo i tehdejší předsednictví republiky) a stal se respektovaným velitelem, z něhož měli obavy i bosenskosrbští vojenští velitelé.\n\nOrić poté provozoval diskotéku v Tuzle. V roce 2003 byl v Tuzle zatčen a předán Mezinárodnímu trestnímu tribunálu pro bývalou Jugoslávii. Vrchní žalobkyně OSN Carla del Ponteová žádala pro Oriće 18 let odnětí svobody. Soud proběhl v roce 2006 a Naser Orić byl odsouzen na 2 roky vězení. Vzhledem k tomu, že strávil tři roky ve vazbě, byl okamžitě propuštěn. Žalobkyně Ponteová prohlásila dvouletý trest za příliš nízký, 3. července 2008 byl rozsudek nakonec zcela zrušen a Orić očištěn s tím, že se obvinění proti němu neprokázala. \n\n"}
{"id": "305891", "url": "https://cs.wikipedia.org/wiki?curid=305891", "title": "Salieri", "text": "Salieri\n\nSalieri může být:\n\n"}
{"id": "305892", "url": "https://cs.wikipedia.org/wiki?curid=305892", "title": "Belidae", "text": "Belidae\n\nBelidae je čeleď brouků nazývaných belidy nebo primitivní nosatci protože mají přímá tykadla, na rozdíl od \"pravých nosatců\" kteří mají tykadla zahnutá (klikovitá). Dalším poznávacím znakem je protáhlé tělo cylindrického tvaru. Belidae se dnes objevují pouze v oblasti Austrálie a Jižní Ameriky. Hojněji rozšířeni byli v období od pozdní Jury do rané Křídy, asi před 161-100 miliony let, kdy se vyskytovali ve střední Asii, Španělsku a Brazílii, v těchto lokalitách jsou dnes nacházeny fosilie těchto brouků.\n\n\n"}
{"id": "305895", "url": "https://cs.wikipedia.org/wiki?curid=305895", "title": "Silent Stream of Godless Elegy", "text": "Silent Stream of Godless Elegy\n\nSilent Stream of Godless Elegy (v překladu \"Tichý proud bezbožné elegie\") je moravská doom/folk metalová kapela založena roku 1995 v Hranicích. Řadí se mezi významné hráče na poli pomalého depresivního metalu. Pozornost si získala již svým prvním albem \"Iron\" (1996) s výraznými melodiemi a dobře rozpoznatelným growlingem tehdejšího kytaristy a zpěváka Petra Staňka. Debutová deska dodnes patří mezi nejlepší nahrávky na tuzemské doommetalové scéně, ale směle snese srovnání i s mezinárodní produkcí. Na druhém albu \"Behind the Shadows\" skupina rozšířila svůj repertoár o výraznější rytmické i stylistické postupy, díky čemuž se SSOGE dostali do širšího (mezinárodního) posluchačského povědomí. První etapa kapely byla uzavřena třetí a patrně nejprogresivnější deskou \"Themes\" (2000), kombinující doom metal s death a blackmetalovými prvky, hymnickými vokály i chytlavými, téměř až „popovými“ momenty. Po personálních otřesech a odchodu nejvýraznější postavy první generace, frontmana Petra Staňka, skupina začala více akcentovat moravský folklór, nejprve na albu \"Relic Dances\" (2004), poté na desce \"Návaz\" (2011) i posledním albu \"Smutnice\" (2018). Sympatickým vstřícným krokem k českému posluchačstvu bylo vydání alba \"Osamělí\" (2006), koncipovaného primárně z českých (a polských) textů.\n\n\n\n\n"}
{"id": "305902", "url": "https://cs.wikipedia.org/wiki?curid=305902", "title": "Attalovci", "text": "Attalovci\n\nAttalovci byla helénistická královská dynastie, která vládla městu Pergamon na severozápadě Malé Asie. Jeden z velitelů diadocha Lýsimacha jménem Filetairos, jehož otcem byl Makedonec Attalos a matkou Paflagoňanka Boa, ovládl v roce 282 př. n. l. tvrz Pergamon. Toto datum se tudíž považuje za okamžik počátku panování dynastie. Jeho následníci posílili vliv Pergamu, který proměnili ve významné kulturní centrum a mocné království. Ve třicátých letech 3. století př. n. l. se Attalos I. prohlásil jako první příslušník dynastie králem, když předtím zvítězil nad Galaty. Attalovci panovali Pergamu až do roku 133 př. n. l., kdy zemřel Attalos III., jenž ve své závěti odkázal pergamské království římské republice. Zřejmě tak chtěl zabránit následnictví svého nevlastního bratra Aristoníka.\n\nVe vnitřní části Velkého Diova oltáře v Pergamu se nachází vlys, znázorňující život Héraklova syna Télefa, jehož Attalovci velebili jako zakladatele města a dokonce ho prohlásili za svého prapředka, čímž se v podstatě označovali za potomky bohů. Touto legendou chtěli Attalovci upevnit pozici Pergamu v řecké mytologii, neboť jeho historie nebyla tak dlouhá a velkolepá jako v případě jiných významných řeckých měst období helénismu.\n\n\n"}
{"id": "305906", "url": "https://cs.wikipedia.org/wiki?curid=305906", "title": "Chajim Weizmann", "text": "Chajim Weizmann\n\nChajim Azri'el Weizmann (: חיים עזריאל ווייצמן;‎ 27. listopadu 1874, Motal – 9. listopadu 1952, Rechovot) byl sionistický vůdce, prezident Světové sionistické organizace a v letech 1948 až 1952 první prezident Státu Izrael.\n\nMimo politiku a diplomacii byl rovněž uznávaný vědec v oblasti chemie a akademik. Vystudoval univerzity v Německém císařství a Švýcarsku a posléze přednášel na univerzitách v Ženevě a Manchesteru. Za svůj život publikoval na sto vědeckých prací a nechal si zapsat přes sto patentů. Jeho nejvýznamnějším objevem se stala metoda syntetické výroby acetonu prostřednictvím bakteriálního kvašení. Tento způsob výroby výrazně pomohl mocnostem Dohody během první světové války. Stal se duchovním otcem Balfourovy deklarace z roku 1917, v níž britská vláda vyjádřila své sympatie zřízení židovské národní domoviny v Palestině. Stál u zrodu nejstarší izraelské vysokoškolské instituce – Hebrejské univerzity v Jeruzalémě, kterou pomáhal založit společně s Albertem Einsteinem, Sigmundem Freudem a Martinem Buberem. Významně se také zasadil o vznik vědeckého výzkumného institutu ve městě Rechovot, které se na jeho počet jmenuje Weizmannův institut věd.\n\nNarodil se ve vesnici Motal poblíž Pinsku v tehdejším Ruském impériu (dnešním Bělorusku) jako třetí z patnácti dětí obchodníka se dřevem. V dětství získal klasické židovské náboženské vzdělání (cheder) a v jedenácti letech nastoupil na střední školu v Pinsku. V roce 1891 odmaturoval a o rok později odjel studovat chemii do Německého císařství a Švýcarska. Vystudoval Polytechnický institut v Darmstadtu a Freiburskou univerzitu, kde v roce 1899 získal doktorát z chemie. O rok později začal přednášet na Ženevské univerzitě a začal se zabývat výzkumem organické chemie, konkrétně pak barvivy a aromatickými uhlovodíky. Téhož roku se seznámil se studentkou medicíny Věrou Kacmanovou, se kterou se o čtyři roky později oženil. V roce 1904 i s manželkou emigroval do Spojeného království, kde se stal profesorem biochemie na Manchesterské univerzitě.\n\nV roce 1910 mu bylo uděleno britské státní občanství a během první světové války se stal ředitelem laboratoří britského Královského námořnictva. Mezi jeho nejslavnější objev patří syntetický způsob výroby acetonu. Významným byl především proto, že se aceton používal k výrobě výbušnin a byl jej nedostatek, neboť se v té době získával pouze přírodní cestou z hornin. Weizmannova metoda syntetické výroby spočívala v bakteriálním kvašení za pomoci bakterie \"clostridium acetobutylicum\", později na jeho počet pojmenované \"Clostridium acetobutylicum Weizmann\" (tzv. Weizmannův organismus). Celkem za svůj život publikoval na 100 vědeckých prací a nechal si zapsat 110 patentů.\n\nK sionismu se dostal ještě za svého pobytu ve Švýcarsku a již od druhého sionistického kongresu se stal významnou postavu sionistického hnutí. V roce 1901 pomáhal v rámci hnutí založit Demokratickou frakci a na šestém sionistickém kongresu v srpnu 1903 patřil mezi mladé oponenty Herzlova kompromisního plánu na zřízení židovské národní domoviny v Ugandě. V souvislosti s tímto návrhem prohlásil, že „bez Sijónu není sionismu.“ Tentýž rok rovněž lobboval za založení Hebrejské univerzity; jeho návrh však byl přijat až v roce 1913. O rok později emigroval do Spojeného království, kde se stal vůdcem britských sionistů. V roce 1907 byl na osmém sionistickém kongresu přijat jeho plán takzvaného „syntetického sionismu,“ který měl být podle Weizmanna průsečíkem politických aktivit a osidlování Palestiny. Ještě téhož roku Palestinu poprvé navštívil.\nDíky objevení způsobu syntetické produkce acetonu se dostal do kontaktu s předními britskými politiky, jako například s Winstonem Churchillem, Lloydem Georgem či Arthurem Balfourem. Tyto kontakty posléze využil, v rámci svého diplomatického úsilí, k představení myšlenky sionismu britským politikům a intelektuálům. Jeho snahy vyvrcholily Balfourovou deklarací z 2. listopadu 1917, v níž britská vláda vyjádřila svou podporu sionistickému úsilí v Palestině. V deklaraci bylo konkrétně uvedeno, že \"„vláda Jeho Veličenstva pohlíží příznivě na zřízení národní domoviny židovského lidu v Palestině…“\"\n\nV roce 1918 byl britskou vládou jmenován předsedou Sionistické komise a poté vyslán do Palestiny, aby prošetřil tamější situaci a následně britským úřadům podal zprávu společně se svým doporučením pro budoucí rozvoj země. Během své cesty mimo jiné slavnostně položil základní kámen Hebrejské univerzity a 4. června se setkal k bilaterálním jednáním s emírem Fajsalem (pozdějším iráckým králem). Tato jednání vyvrcholila 3. ledna 1919 v podepsání Fajsal-Weizmannovy dohody, podle které měl emír podpořit sionistickou myšlenku výměnou za sionistickou podporu arabského státu v Sýrii i proti vůli Francie. Součástí dohody však byl i dodatek, že Fajsal nepodpoří židovské přistěhovalectví do založení vlastního státu v Sýrii. Dohoda se nakonec stala neplatnou, neboť Spojené království nedodrželo svou dohodu s Araby a Sýrii ponechalo Francouzům.\nWeizmann byl v roce 1920 na londýnské sionistické konferenci zvolen prezidentem Světové sionistické organizace. Téhož roku bylo na konferenci v San Remu území Palestiny, v duchu Balfourovy deklarace, svěřeno do mandátní správy Spojenému království. Od roku 1921 začal společně s Albertem Einsteinem shromažďovat peníze na založení Hebrejské univerzity, kterou v roce 1925 společně se Sigmundem Freudem a Martinem Buberem založili. Téhož roku Weizmann neochotně přijal Churchillovu bílou knihu, která omezovala židovské přistěhovalectví do mandátní Palestiny na „ekonomickou kapacitu země.“ Když však Spojené království v roce 1930 vydalo Passfieldovu bílou knihu ještě více omezující židovskou imigraci, Weizmann rozčíleně rezignoval na post prezidenta Světového sionistického kongresu a vrátil se až poté, co mu britský ministerský předseda Ramsay MacDonald zaslal dopis, v němž Spojené království opětovně potvrdilo své závazky vůči židovské národní domovině.\nV roce 1931 Weizmann neuspěl na sedmnáctém sionistickém kongresu při obhajobě funkce prezidenta Světové sionistické organizace. Během následujících čtyř let věnoval své úsilí především vědě, avšak i nadále pokračoval v podpoře sionistické myšlenky. Podnikal fundraisingové cesty po Spojených státech a Jihoafrické republice a rovněž se zasazoval o záchranu židovských uprchlíků. V roce 1934 napomohl založení Institutu Daniela Sieffa ve městě Rechovot, který byl finančně podporován baronem Jisra'elem Sieffem, jenž jej pojmenoval po svém zesnulém synovi. Do vědeckého institutu, který se zaměřoval zejména na organickou chemii, byli zváni židovští vědci z celého světa. Téhož roku se přestěhoval do domu, který si nechal postavit v areálu institutu.\n\nV roce 1935 se opět stal prezidentem Světové sionistické organizace. Až do roku 1937 zastával umírněnou politiku vůči Arabům a podporoval politickou spolupráci v rámci Palestiny, aniž by bral v úvahu demografické rozdíly. V témže roce představila Peelova komise plán na rozdělení Palestiny mezi Židy a Araby, který sice nebyl podle sionistických představ, ale který Weizmann podporoval se slovy „lepší polovina bochníku než žádný.“ V roce 1939 byla Spojeným královstvím přijata MacDonaldova bílá kniha, která výrazně omezila počet židovských přistěhovaleců, pro něž zavedla kvótu 75 tisíc osob do roku 1944. To přimělo Weizmanna, aby zůstal v Londýně a věnoval veškeré své úsilí ke změně nepřátelské britské politiky. Navzdory této politice se totiž Weizmann stále domníval, že židovské národní domoviny může být dosaženo pouze za přispění Spojeného království. Jeho umírněný a tolerantní postoj vůči Britům však vzbudil odpor v rámci sionistického hnutí a zejména pak mezi Židy v jišuvu.\n\nBěhem druhé světové války se zasazoval o vytvoření židovské brigády, která byla nakonec vytvořena v rámci britských ozbrojených sil až v roce 1944. Počátkem roku 1942 odletěl do Spojených států, aby pomohl vyřešit problém s výrobou syntetické pryže. Krátce před odletem se dozvěděl o smrti svého syna Michaela, který byl jako pilot britského Královského letectva sestřelen nad Biskajským zálivem. V květnu téhož roku se před Biltmorskou konferencí projevily názorové rozpory mezi Weizmannem předsedajícím Světové sionistické organizaci a Davidem Ben Gurionem předsedajícím Židovské agentuře. Weizmann doufal, že jednání s Brity povedou k vytvoření židovské armády a zrušení omezení způsobených MacDonaldovou bílou knihou a za každou cenu se chtěl vyhnout konfrontaci s britskou vládou. Ben Gurion naproti tomu zastával názor, že Židé se již v otázce zřízení národní domoviny nemohou opírat o Spojené království, a že by Židovská agentura měla v Palestině vládnout namísto mandátní správy. Weizmann, který v té době v mandátu nežil, byl navíc odtržen od reálné situace a jeho vliv v sionistických kruzích postupně slábl. To se projevilo na 22. sionistickém kongresu 1946, kdy nebyl opětovně zvolen prezidentem.\n\nV červnu 1944 Weizmann navrhl britskému ministerstvu zahraničí, aby Královské letectvo bombardovalo plynové komory koncentračního tábora Auschwitz-Birkenau. V září téhož roku mu však bylo řečeno, že Královské letectvo jeho návrh z „technických důvodů“ zamítlo.\n\nV květnu 1947 ustavilo Valné shromáždění OSN zvláštní komisi pro Palestinu (UNSCOP), která následně odcestovala do Palestiny a po pěti dnech vypracovala zprávu vyzývající k ukončení britského mandátu a rozdělení země na židovský a arabský stát. Dne 29. listopadu 1947 schválilo Valné shromáždění plán výboru na rozdělení Palestiny, načež Spojené království oznámilo, že správu nad mandátem ukončí 14. května 1948. Židovští představitelé ve Spojených státech požádali Chajima Weizmanna, aby do USA přijel a pokusil se přesvědčit prezidenta Harryho S. Trumana, aby podpořil vznik Izraele. Po velkém úsilí byl Weizman 18. února 1948 přijat v Bílém domě. Nakonec se Weizmannovi podařilo Trumana přesvědčit a Spojené státy uznaly nezávislost Izraele bezprostředně po jejím vyhlášení 14. května 1948. Nadto se Weizmannovi podařilo získal půjčku od americké vlády ve výši 100 milionů dolarů.\n\nV září 1948 byl zvolen předsedou Prozatímní státní rady a v únoru 1949, měsíc po prvních parlamentních volbách, byl stranou Mapaj nominován do prezidentských voleb, v nichž se utkal s Josefem Klausnerem nominovaným Cherutem. Volby Weizmann vyhrál v poměru 83:15 a stal se tak prvním izraelským prezidentem. Slavnostní přísahu složil v Knesetu 16. února téhož roku. V roce 1949 byl také Sieffův institut, se souhlasem Sieffovy rodiny, přejmenován na jeho počest na Weizmannův institut věd. V dubnu 1949 navštívil Spojené státy, kde ho přivítaly velké davy lidí a při této cestě převzal výtěžek z veřejné sbírky pro Izrael, který činil 23 milionů dolarů.\nWeizmann byl zklamán ceremoniálností prezidentského úřadu. Přesto však byl aktivním prezidentem a díky svým dobrým vztahům s britskými politiky pomohl dosáhnout oficiálního uznání Izraele Spojeným královstvím de facto již v lednu 1949, de iure pak v dubnu 1950. V roce 1950 vážně onemocněl a musel omezit svou aktivitu. I nadále však přijímal zahraniční návštěvy a sledoval aktuální dění. V listopadu 1951 byl opětovně zvolen prezidentem (tehdy bylo funkční období prezidenta závislé na funkčním období Knesetu), avšak prezidentskou přísahu již nesložil v Knesetu, ale ve svém domě v Rechovotu.\n\nZemřel po dlouhé a bolestivé nemoci 9. listopadu 1952 a na vlastní přání byl pochován na zahradě u svého domu. Jeho státního pohřbu se zúčastnilo přes čtvrt milionu lidí. Jeho prostý hrob ročně navštíví stovky tisíc lidí.\n\nV krocích svého strýce pokračoval i Weizmannův synovec Ezer Weizman, který se v letech 1993 až 2000 stal sedmým izraelským prezidentem.\n\n\n"}
{"id": "305920", "url": "https://cs.wikipedia.org/wiki?curid=305920", "title": "Billunžská marka", "text": "Billunžská marka\n\nBillunžská marka (německy \"Billunger Mark\") bylo v 10. a 11. století pohraniční území na severovýchodě Saského vévodství. Jméno nesla po německém rodu Billungů, který ji ovládal.\nHranice marky tvořila na jihu řeka Labe, na severu Baltické moře a na východě řeka Peene a rozkládala se zhruba v oblasti dnešního východního Holštýnska a Meklenburska.\n\nBillunžská marka vznikla roku 936, když císař Ota I. Veliký udělil Hermannu Billungovi titul \"princeps militiae\" a svěřil mu ostrahu severní a severovýchodní hranice říše před Obodrity a Dány.\nHerman Billung měl v marce téměř plnou samostatnost a proto byl občas označován za \"vévodu saského\", ačkoliv mu tento titul císař udělil až roku 961.\n\nPo povstání Polabských Slovanů roku 983 byla Billunžská marka začleněna do Saského vévodství.\n\n"}
{"id": "305926", "url": "https://cs.wikipedia.org/wiki?curid=305926", "title": "Tereza Brdečková", "text": "Tereza Brdečková\n\nTereza Brdečková (* 10. února 1957, Praha) je česká spisovatelka, scenáristka, a filmová publicistka, dcera scenáristy a režiséra Jiřího Brdečky. S manželem Jiřím Dědečkem vede od roku 2013 rodinné nakladatelství Limonádový Joe zaměřené na ilustrované knihy a filmovou literaturu. \n\nRoku 1976 maturovala na pražském Gymnáziu Jana Nerudy, poté vystudovala obor střihová skladba na FAMU (1977–1982).\n\nPo revoluci pracovala jako dramaturgyně Filmového studia Barrandov (1990–1992). V roce 1992 byla programovou ředitelkou MFF Karlovy Vary. V letech 1999–2003 byla programovou ředitelkou, později (2004–2006) hlavní dramaturgyní Febiofestu. \n\nV roce 1995 obdržela cenu Českého literárního fondu \"Stříbrná křepelka\" za nejlepší kulturní publicistiku. Její novinářská práce byla spjatá především s Týdeníkem Respekt, s Lidovými novinami, Českým rozhlasem a Radio Suisse Romande. Přispívala do novin a časopisů Cinema, Český deník, Film a doba, Hospodářské noviny, Literární noviny, Nová Přítomnost, Pražský deník, Prostor, Scéna, Tvar. Opakovaně zasedala v porotě mezinárodní kritiky FIPRESCI na festvalech v Cannes, Berlíně, Locarnu a dalších.\n\nV České televizi letech 1996 - 2012 natáčela s režisérem Zdeňkem Tycem cyklus \"Ještě jsem tady, rozhovory\" s podtitulem \"Tereza Brdečková hovoří s lidmi, kteří mají víc za sebou než před sebou\".\n\nV letech 2012 - 2016 zasedala jako radní Ve Fondu kinematografie. Od roku 2017 působí jako kmenová pedagožka na FAMU, obor scénaristika a dramaturgie. \n\nJejí nejznámější prací je vysokorozpočtový televizní seriál Bohéma o českých hercích a filmařích v době Protektorátu a v raných padesátých letech.\n\nV literatuře i ve filmu se Brdečková zajímala vždy o propojení faktů a fikce, o vzájmené vztahy magického a konkrétního, o postavy lapené v tenatech dějinných zvratů.\n\n\n\nV roce 2004 kandidovala ve volbách do Evropského parlamentu jako nestranice za Cestu změny (na 5. místě společné kandidátky \"Unie liberálních demokratů\"). Do zrušených parlamentních voleb na podzim 2009 byla nominována na 2. místě středočeské kandidátky Strany zelených.\n\n"}
{"id": "305928", "url": "https://cs.wikipedia.org/wiki?curid=305928", "title": "Střevle potoční", "text": "Střevle potoční\n\nStřevle potoční (\"Phoxinus phoxinus\") z čeledi kaprovitých je drobná, obvykle asi 6 - 10 cm dlouhá ryba s velmi malými šupinami a často neúplnou postranní čárou.\n\nHřbetní ploutev má posunutou dozadu. Hřbet má hnědozlatý, světleji zelené boky se často zlatavě lesknou. Břicho má bílé nebo narůžovělé. Na hřbetě a na bocích má tmavé skvrny, které se někdy slévají v podélný pás, jindy tvoří větší počet příčných pásů. V době tření od dubna do června jsou samci pestří, mají velmi tmavý hřbet, zlaté boky, červené břicho, okraje rtů i základny párových ploutví a ploutev řitní. V době tření mají samci třecí vyrážku. Střevle žijí v hejnech v čistých potocích a horských tocích s písčitým nebo kamenitým dnem, často spolu se pstruhy.\n\nŽiví se drobnějšími bezobratlými živočichy.\n\nStřevle potoční je rozšířena po celé Evropě od severního Španělska a severní Itálie na východ, nenajdeme ji v severní Británii, v jižních oblastech Španělska a v Portugalsku, ve střední a jižní Itálii, v Řecku a v severnějších oblastech Skandinávie. Ve východní Evropě v povodí Odry žije příbuzná a podobná Phoxinus percnurus.\n\nStřevle žije ve většině čistých potoků a řek, místy i v čisté vodě jezer - např. v Morském oku na Vihorlatě ve Slovenské republice.\n\n"}
{"id": "305932", "url": "https://cs.wikipedia.org/wiki?curid=305932", "title": "Panské Mlýny", "text": "Panské Mlýny\n\nNázev Panské Mlýny má více sídel:\n"}
{"id": "305933", "url": "https://cs.wikipedia.org/wiki?curid=305933", "title": "Konzilium", "text": "Konzilium\n\nKonzilium je odborný medicínský termín, jímž označujeme poradu lékařů různých specializací. Slovo se užívá zejména v případech výskytu nějakého závažnějšího komplikovaného nebo i málo obvyklého onemocnění, kdy je nutná porada specialistů vícero různých oborů a specializací. Může se také jednat o vyšetření u lékaře, odborníka-specialistu jiného lékařského oboru, kupříkladu v případě neurologického vyšetření u nějakého očního onemocnění apod.\n\nLékař čí lékařka účastnící se nějakého konzilia se pak nazývá konziliář či konziliářka.\n\nKonziliární (vyšetření) pak ve smyslu poradní vyšetření.\n"}
{"id": "305935", "url": "https://cs.wikipedia.org/wiki?curid=305935", "title": "Cancún", "text": "Cancún\n\nCancún () je lázeňské město na pobřeží státu Quintana Roo na jihovýchodě Mexika. Je omýváno vodami Karibského moře. Politicky je správním střediskem okrsku Benito Juárez a státu Quintana Roo. Je mezinárodně uznávané jako turistická destinace. Během posledních 37 let se Cancún bouřlivě rozvíjel a nyní je městem s největším počtem hotelových pokojů v Mexiku. Počet obyvatel města v roce 2005 byl 526 701 a aglomerace tvořená okrsky Benito Juárez a Isla Mujeres seskupovala 584 120 lidí, což ji řadí na 26. místo mezi největšími velkoměsty Mexika, ale na 3. místo, co se týče ročního přísrůstku, s 4,1% za rok (za Playa del Carmen s 20% a Reyonosou s 4,2%).\nPokud by růst nadále pokračoval jako v období 2000 - 2005, očekáválo se, že město mělo 1. července 2007 880 000 a okrsek 890 930 obyvatel.\n\nExistují dvě možnosti původu názvu, které se mění v souladu s výslovností mayského jazyka:\n1. První a rozšířenější nám říká, že jméno města v mayštině znamená \"hadí hnízdo\".\n2. Druhá verze značí, že původní název v mayštině je Ka'an Ku´un, což znamená \"žlutý had\". Tato teorie je podporována tím, že ostrovní část Cancúnu (mezinárodně známá jako hotelová oblast) má tvar pokrouceného C, které při úsvitu připomíná žlutého hada vytvořeného Sluncem, které ozařuje lesknoucí se písek.\n\nHistorie města je velmi krátká. Bylo založeno 23. ledna 1970 mexickou vládou jako turistické středisko a pojmenováno podle přilehlého ostrova. V té době na ostrově žili pouze tři lidé a v nedaleké vesnici Puerto Juárez dalších 117 obyvatel. Od té doby až dodnes prochází město velmi bouřlivým růstem.\n\nOblast Cancúnu spadá do tropického vlhkého podnebí. Teplota města je vysoká, snižovaná mořským vánkem, který cirkuluje třídami města. Denní teplota obvykle stoupá na 26 °C až 36 °C, přičemž těch nejvyšších dosahuje v letních měsících mezi květnem a srpnem. V létě se objevují občasné a přechodné silné tropické lijáky. Od září do listopadu se můžou vyskytnout deště a silný vítr. Průměrné roční srážky jsou 1 200 mm. Mezi listopadem a dubnem se obloha neobyčejně vyjasní.\nObdobí bouří a hurikánů přichází v červenci a trvá až do listopadu. Hurikán Wilma za sebou zanechal velké ztráty v turistickém sektoru. Podobným způsobem bylo město zasaženo hurikánem Gilberto v září 1988.\n"}
{"id": "305936", "url": "https://cs.wikipedia.org/wiki?curid=305936", "title": "Krakovské ghetto", "text": "Krakovské ghetto\n\nKrakovské ghetto bylo ghetto vytvořené nacisty v Krakově pro obyvatele židovského původu. Patřilo mezi jedno z pěti největších, které Němci v Generálním gouvernementu během 2. světové války založili.\n\nZaloženo bylo na základě nařízení gubernátora krakovské oblasti Otta Wachtera ze dne 3. března 1941. Podle tohoto nařízení mělo být ghetto otevřeno 21. března.\n\nGhetto vzniklo ve čtvrti Podgórze, v níž do té doby žilo asi 3 000 osob. Mělo rozlohu 20 ha a zahrnovalo 15 ulic (nebo jejich částí). Asi 320 domů (s 3167 pokoji) bylo ohraničeno plotem z ostnatého drátu. V dubnu 1941 byla zahájena výstavba vysoké zdi v podobě židovských náhrobků (macev).\n\nDo ghetta vedly 4 brány, které byly v těchto místech:\nVšechna okna, která vedla na \"árijskou\" stranu města byla zazděna nebo zamřížována.\n\nDo ghetta bylo přestěhováno obrovské množství lidí – tam, kde dříve žilo asi 3 tisíce osob, jich bylo naměstnáno 16 tisíc. Pro jednu osobu tak zůstával prostor pouhé 2 m².\n\nOd 15. října 1941 bylo ghetto oficiálně uzavřeno. Projít na árijskou stranu města bylo možné pouze se speciální propustkou. Za nepovolené opuštění ghetta hrozil trest smrti.\n\nGhettem vedly dvě tramvajové linky, avšak pouze jím projížděly. V ghettu nebyly žádné zastávky.\n\nOd 30. května 1942 začalo systematické vyvážení osob do koncentračních táborů. V následujících měsících byly vyvezeny tisíce osob.\n\n27. října 1942 bylo 5 tisíc osob (včetně nemocných a dětí ze sirotčince) odvezeno do vyhlazovacího tábora v Bełżci. O den později bylo dalších 6 tisíc osob odvezeno nebo odvedeno do koncentračního tábora v Płaszowě.\n\nKe konci roku 1942 bylo ghetto rozděleno na dvě části – část A – určenou pro osoby schopné práce a část B – pro děti, nemocné a staré. Mezi oběma částmi se dalo pohybovat pouze na propustku, kterou bylo velmi obtížné získat. V březnu 1943 byly osoby z části A na příkaz velitele koncentračního tábora v Płaszowě Amona Götha převedeni do jeho tábora.\n\nKe konečné likvidace ghetta došlo 13.–14. března 1943. Operaci řídil SS-Sturmbannführer Willi Haase. Asi 8 tisíc Židů, kteří byli uznáni jako práceschopní, bylo převedeno do tábora v Płaszowě. Přibližně 2 tisíce osob bylo zabito Němci přímo při likvidaci ghetta, zbytek byl transportován do KL Auschwitz - Birkenau.\n\nKrátce před zahájením druhé světové války žilo v Krakově asi 64 tisíc osob židovského původu. Konce války se dožilo necelých tisíc z nich.\n\n"}
{"id": "305939", "url": "https://cs.wikipedia.org/wiki?curid=305939", "title": "Tilo Wolff", "text": "Tilo Wolff\n\nTilo Wolff (* 10. července 1972 ve Frankfurtu nad Mohanem) je německý hudebník, žijící ve Švýcarsku\n\nRoku 1990 založil skupinu Lacrimosa, která začínala se žánrem Dark-Wave a Gothic a později přešla na Metal. Ve stejném roce jako skupinu založil také hudební vydavatelství „Hall of Sermon“. Díky tomu, že vlastní vlastní hudební vydavatelství se stal nezávislým na renomovaných vydavatelstvích a může dát průchod své kreativitě. K tomu také podporuje ostatní skupiny „Černé scény“.\n\nNavíc od roku 2004 řídí ještě vedlejší projekt s názvem Snakeskin, který od Lacrimosy muzikálně zřetelně odbočuje.\n\nOd roku 2007 je Wolff spolu s Ericem Burtonem manažerem skupiny Cinema Bizarre.\n\nKromě toho působí jako DJ na různých festivalech a klubech po celé Evropě.\n\n"}
{"id": "305942", "url": "https://cs.wikipedia.org/wiki?curid=305942", "title": "Kopírování", "text": "Kopírování\n\nKopírování může být :\n\n\n\n\n"}
{"id": "305943", "url": "https://cs.wikipedia.org/wiki?curid=305943", "title": "Skoky na trampolíně na Letních olympijských hrách 2000", "text": "Skoky na trampolíně na Letních olympijských hrách 2000\n\nSkoky na trampolíně se na Letních olympijských hrách 2000 poprvé představily v olympijském programu. V hale Sydney Superdome.\n\nUž v kvalifikaci žen skončily naděje české reprezentantky Petry Vachníkové, která obsadila celkové 11. místo. Kvalifikaci vyhrála Němka gruzínského původu Anna Dogonadzeová, ale finálovou sestavu přerušila hned po prvním skoku. První olympijskou vítězkou v tomto sportu v historii se tak stala s převahou Ruska Irina Karavajevová.\n\nJejí krajan Alexandr Moskalenko se vrátil ke skokům na trampolíně po tříleté pauze, když se dověděl, že trampolíny budou v olympijském programu. Zhubl 24 kilogramů a rok před hrami vyhrál počtvrté v životě (poprvé po pěti letech) mistrovství světa jednotlivců. Finále zvládl s neobvyklou suverenitou a získal zlato. 15 000 diváků ve vyprodaném Superdomu ale nadchl překvapivě druhý Australan Ji Wallace.\n\nZvláštností olympijského programu v Sydney byla společná exhibice olympijských vítězů ve sportovní gymnastice a skocích na trampolíně a zástupců některých neolympijských gymnastických disciplín, která proběhla 26. září.\n\n"}
{"id": "305944", "url": "https://cs.wikipedia.org/wiki?curid=305944", "title": "Indre (departement)", "text": "Indre (departement)\n\nIndre je francouzský departement ležící v regionu Centre-Val de Loire.\n\nIndre je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "305946", "url": "https://cs.wikipedia.org/wiki?curid=305946", "title": "Podgórze", "text": "Podgórze\n\nPodgórze je dnes historickou částí Krakova. V letech 1784–1915 byla tato část centrální a současně nejstarší část samostatného města Podgórze. Od roku 1915 se stala součástí Krakova. V letech 1915–1991 byla centrem větší administrativní části Krakova, do níž spadaly kromě dnes existující městské části XIII Podgórze i další městské části: Dębniki, městská část IX Łagiewniki-Borek Fałęcki, městská část X Swoszowice, městská část XI Podgórze Duchackie a městská část XII Bieżanów-Prokocim. \n\nDnes je Podgórze centrem městské části XIII Podgórze, do které jsou navíc zahrnuty další krakovské čtvrti: Łutnia, Mateczny, Płaszów, Przewóz, Rybitwy, Zabłocie. \nRozloha Podgórza je 130,9 km². Na jeho území se nachází např. důležitý železniční uzel Kraków-Płaszów, krakovské televizní centrum (Telewizja Polska Kraków), univerzitní dětská nemocnice atd.\n\nV letech 1941–1943 zde bylo vytvořeno ghetto, v němž byli soustředěni všichni krakovští Židé. Zlikvidováno bylo v březnu 1943 a jeho obyvatelé byli odeslání do koncentračních táborů.\n\n\n\n"}
{"id": "305947", "url": "https://cs.wikipedia.org/wiki?curid=305947", "title": "Boršov (Kyjov)", "text": "Boršov (Kyjov)\n\nBoršov, dříve samostatná obec, od roku 1960 součást města Kyjova v okrese Hodonín v Jihomoravském kraji. Obcí protéká potok Kyjovka. Od roku 2005 tudy prochází naučná stezka Kyjov – Bohuslavice.\n\nObec Boršov existovala před rokem 1355, kdy se podle obce psal Benedikt z Boršova. V roce 1384 získal Boršov markrabě Jošt, který ji hned věnoval brněnským augustiniánům za mlýn na Svratce u Brna. Těm již patřil i sousední Kyjov.\nV roce 1855 zde byla postavena škola, v roce 1949 nová škola. 1885 hřbitov. 1901 založen Sbor dobrovolných hasičů. 1954 zřízena škola pro nedoslýchavé. V letech 1959–1960 zde byl vybudován závod Kyjovan.\n\n4. ledna 1988 na severním okraji obce vyhořel sklad chemikálií ZZN a požár je považován ze jednu z nejhorších ekologických katastrof v Československu. Ošetření muselo vyhledat přes 600 lidí.\nNa konci roku 2018 bylo zahájeno kompletní odstranění staré ekologické zátěže uloženého odpadu. Začátkem roku 2019 byla celá akce dokončena a dotčené území bylo rekultivováno do původního stavu.\n\n\n\n"}
{"id": "305948", "url": "https://cs.wikipedia.org/wiki?curid=305948", "title": "Rhabdoviridae", "text": "Rhabdoviridae\n\nRhabdoviridae jsou čeledí RNA virů. Viry této čeledi mají tyčinkovitý tvar (řecky \"rhabdos\" = tyč, hůl), virové partikule jsou na jednom konci zaoblené, na druhém ploché. Rhabdoviry se množí v cytoplazmě bez intermediární DNA. Mezi nejznámější rhabdoviry patří virus vztekliny (Lyssavirus) a virus vezikulární stomatitidy.\n"}
{"id": "305949", "url": "https://cs.wikipedia.org/wiki?curid=305949", "title": "Jarmúk", "text": "Jarmúk\n\nJarmúk ( , \"Nahr al-Jarmúk\"; , \"Nahar ha-Jarmuch\"; starořecky \"Hieromax\") je největší a nejvýznamnější přítok řeky Jordán, jeden z jeho tří přítoků mezi Galilejským jezerem a Mrtvým mořem. Tvoří hranici mezi Izraelem a Jordánskem a také hranici mezi Jordánskem a Sýrií. Hluboce zařízlý kaňon řeky ohraničuje z jihu Golanské výšiny. V letech 1930 až 1948 existovala při soutoku Jordánu a Jarmúku vodní elektrárna Naharajim, která byla zničena během izraelské války za nezávislost.\n\nV této důležité bitvě (20. srpna 636 n. l.), odehravší se na pláni na severní straně řeky, byla muslimskými Araby poražena Byzantská říše, což znamenalo konec její nadvlády v oblasti Syropalestiny a počátek expanze islámu a arabské nadvlády na Blízkém východě. Křesťanský charakter této oblasti poté postupně zaniknul.\n\n"}
{"id": "305951", "url": "https://cs.wikipedia.org/wiki?curid=305951", "title": "Hávnatkotvaré", "text": "Hávnatkotvaré\n\nHávnatkotvaré (Peltigerales) je řád lišejníků z podtřídy Lecanoromycetidae.\n\n"}
{"id": "305952", "url": "https://cs.wikipedia.org/wiki?curid=305952", "title": "Nova Roma", "text": "Nova Roma\n\nNova Roma je mezinárodní nezisková organizace, zabývající se římskou historií, náboženstvím a kulturním dědictvím, stejně jako i praktikování římského způsobu života a víry.\n\nOrganizaci založili Joe Bloch a William Bradford roku 1998 (neboli MMDCCLI A. U. C., podle římského kalendáře). Struktura organizace připomíná strukturu Římské republiky se senátem, tribuny lidu, konzuly a podobně. Členové si musí zvolit římská jména, pod kterými mohou vystupovat na různých fórech zabývajících se historií Starověkého Říma. Oficiálním jazykem organizace je Latina, spolu s ní je oficiálním jazykem i angličtina, přičemž se lokálně používají i národní jazyky. Mezi hlavní činnosti organizace patří i vystupování na různých historických festivalech (často v historických kostýmech) a návštěva historických památek.\n\nI počítání roků (jak lze vidět u založení organizace) je ovlivněno římskou tradicí. A. U. C. znamená \"AB URBE CONDITA\" neboli „od založení Města“ přičemž Městem je pochopitelně míněn Řím. Za datum založení Říma je bráno tradiční datum 21. 4. 753 před křesťanským letopočtem, ovšem pro počítání letopočtu je důležitý jenom rok. Tedy jednoduchým převodem je rok 2000 pro „NovoŘímany“ rokem MMDCCLIII čili 2753.\n\nNova Roma přijala za své náboženství starých Římanů a to v podobě tzv. státního kultu, ale zároveň respektuje náboženskou svobodu svých členů. Nicméně při vstupu do některé z vyšších funkcí musí přísahat věrnost \"RELIGIO ROMANA\" – tj. starořímskému náboženství, a nebo v případě jiného vyznání přísahat respektování \"RELIGIO ROMANA\".\n\nAdministrativní struktura kopíruje strukturu Římské republiky. Zahrnuje tzv. magistráty, kteří jsou volení na 2 roky a senát se stálými členy (jmenují je cenzoři, většinou z vyšších magistrátů).\n\n\nNova Roma je celosvětová organizace, rozdělená na provincie. Každou provincii vede Propraetor, nebo Proconsul. V mnohých provinciích se uskutečňují setkání členů, kteří organizují římské hry (často v dobových kostýmech), existují dokonce vojenské jednotky legionářů, kteří jsou více či méně spojeni s organizací Nova Roma.\n\nZcela v duchu starověkého Říma je i Nova Roma rozdělena na provincie. Jedna provincie se může skládat z jednoho, nebo více států, či naopak může být jeden stát rozdělený na několik provincií. Tyto provincie však nejsou zcela pevně vymezené a Senát Nova Roma může libovolně provincie slučovat nebo rozdělovat v závislosti na situaci v dané oblasti (lex Vedia provincialis).\n\nV současnosti se Nova Roma sestává z 27 provincií, které se rozprostírají téměř po celém světě. Jediné kontinenty, které nenáleží k Nova Roma ani tou nejmenší provincií jsou Afrika a Antarktida.\n\n"}
{"id": "305953", "url": "https://cs.wikipedia.org/wiki?curid=305953", "title": "Děvičky", "text": "Děvičky\n\nDěvičky (též Dívčí hrady nebo Maidenburg) jsou zřícenina gotického hradu tvořící dominantu severního okraje hřebene masívu Děvín, nejvyššího vrcholu Pavlovských vrchů na jižní Moravě. Nachází se na vápencové skále vypínající se do nadmořské výšky 428 metrů. Od roku 1964 je chráněn jako kulturní památka.\n\nHrad je poprvé zmiňován roku 1222 pod názvem \"Dewiczky\" jako pomezní zeměpanský hrad v královském držení. Dochovalo se i jméno jeho prvního purkrabího. Byl jím Štěpán z Medlova († 1235), zakladatel šlechtického rodu Pernštejnů a zároveň správce hradu Veveří. Po něm se stali purkrabími rakouský šlechtic Lipolt z Hardeggu a v roce 1244 Crha z Ceblovic. Během jejich správcování přišla do kraje skupina německých kolonistů. Podle zprávy z Pulkavovy kroniky byl Crha Rakušany zajat a přesto, že mu bylo vyloupnuto oko, hrad nepříteli nevydal.\n\nZprvu byla stavba pravděpodobně dřevěná. Mezi roky 1247-1294 není o tomto zeměpanském hradě zmínky a zdá se, že mohl být zničen při nájezdech Kumánů v roce 1253. Hrad byl obnoven na konci 13. století za vlády krále Václava II. Roku 1334 udělil král Jan Lucemburský hrad lénem Lichtenštejnům. V tomto období zde došlo pravděpodobně k přestavbě a ke zbudování nevelkého předhradí. Při obléhání Vídně Turky v roce 1529 došlo k posílení opevnění. V roce 1572 koupil celé mikulovské panství Adam z Ditrichštejna. Jeho syn Zikmund jako své sídlo hrad přestavěl a upravil hlavně obytné prostory. Při přestavbě bylo použito i velké množství cihel. Vznikla tak nepravidelná obdélná stavba o délce asi 65 metrů, jejíž plášť měl na šířku až 2 m. Na blízké skalce byla přistavěna renesanční bašta.\n\nZa třicetileté války byl hrad obsazen švédskými vojsky, která táhla po vítězné bitvě u Jankova na Vídeň. Při odchodu švédské osádky byl vypleněn a zapálen. Ditrichštejnové se postarali o nejnutnější opravy a hrad byl až do požáru v roce 1744 používán jako strážní pevnůstka. Potom sloužil jako strážnice k hlášení požárů. K jeho konečnému opuštění došlo nejpozději na začátku 19. století. Poté postupně zchátral.\n\nZachovány jsou obvodové zdi a renesanční bašta se střílnami. Romantická stavba se nachází v chráněné krajinné oblasti Pálava a je v oblasti dominantní stavbou. Přístup je po červené turistické značce od železniční zastávky v obci Popice, trasa dlouhá přes 7 km. Nebo po zelené turistické značce od parkoviště aut v obci Pavlov, v tomto případě má trasa zhruba 1,2 km\n\n\n"}
{"id": "305956", "url": "https://cs.wikipedia.org/wiki?curid=305956", "title": "Krásníkotvaré", "text": "Krásníkotvaré\n\nKrásníkotvaré (Teloschistales) je řád vřeckovýtrusných lišejníků z podtřídy Lecanoromycetidae.\n\n"}
{"id": "305960", "url": "https://cs.wikipedia.org/wiki?curid=305960", "title": "Heredia (provincie)", "text": "Heredia (provincie)\n\nHeredia je jedna ze sedmi kostarických provincií. Rozprostírá se na severu země na hranici s Nikaraguou. Je nejmenší provincií Kostariky. Většina obyvatelstva této provincie je soustředěna v jižní části provincie. Města na jihu provincie jsou součástí největší kostarické aglomerace okolo hlavního města San José.\n\nTato provincie se skládá z 10 kantonů:\n"}
{"id": "305962", "url": "https://cs.wikipedia.org/wiki?curid=305962", "title": "Benedikt z Nursie", "text": "Benedikt z Nursie\n\nSvatý Benedikt z Nursie (asi 470 – asi 543) byl katolický mnich, zakladatel západního mnišství. Podle tradice je autorem tzv. Benediktovy řehole a podle legendy sepsané papežem Řehořem I. Velikým založil okolo roku 529 klášter na Montecassinu ve střední Itálii. Benediktova řehole se časem za podpory papeže i císaře rozšířila po celé Evropě. Později s nástupem nových reformních směrů, jako jsou například cisterciáci, se pro původní mnichy vžilo označení benediktini (jinak také \"černí mniši\"). Vznikl tak Řád svatého Benedikta – nejstarší mnišský řád západního křesťanství. Benedikt byl prohlášen za svatého v roce 1220. Jeho svátek se slaví 11. července. V roce 1964 jej papež Pavel VI. prohlásil za patrona Evropy.\nRelikvie sv. Benedikta jsou uchovávány od roku 660 v kryptě opatského kostela v Saint-Benoît-sur-Loire a v Germigny-des-Prés ve Francii, poblíž Orléans.\n\nBenediktův život se ohraničuje roky 470–547. Narodil se v Nursii ve střední Itálii v měšťanské rodině. Rok jeho narození je pouhou domněnkou. Údajů o jeho životě není mnoho a obecně se uznávají dva prameny k jeho životu. Prvním je dílo papeže Řehoře Velikého Dialogy (593–594). Je dílem hagiografickým, znázorňuje tedy Benedikta jako světce a tvůrce 40 zázraků. Nejsou zde zmíněny žádné chronologické mezníky. Neexistuje ani soudobý zdroj potvrzující Řehořovu zprávu. Navíc je pravdivost příběhů kvůli hagiografické povaze díla zpochybňována. Druhým zdrojem informací o Benediktově životě je jeho řehole.\nV Řehořových Dialozích se dočteme následující: Benedikt byl poslán do Říma, aby tam studoval svobodná umění. Zklamání ze zhýralého života velkoměsta jej ale zahnalo do 30 km vzdáleného Enfide. Když mu bylo asi 20 let, uchýlil se do samoty v Subiaku v Sabinských vrších, kde žil 3 roky. Chlebem ho zásoboval mnich Romanus z blízkého kláštera a poučoval jej o praktickém naplňování askeze. Mniši z komunity ve Vicovaru ho požádali, aby se stal jejich opatem. Souhlasil, ale vrátil se do Subiaka poté, co mniši odmítli jeho přísnou askezi a pokusili se ho otrávit. Otravě se Benedikt podle legendy vyhnul tak, že požehnal pohár s otráveným vínem a ten se roztříštil. Postupně zorganizoval 12 malých komunit po 12 mniších na různých místech a v každém jmenoval opata. Číslo 12 mělo symbolizovat úplnost a schopnost tvořit společenství. Asi v roce 529 se přesunul do Montecassina, kde se usídlil na úpatí 500 m vysoké hory a založil zde klášter. Tam uvedl v život svá řeholní pravidla. Původně zde byl pohanský Apollónův chrám, který Benedikt přetvořil na kostel zasvěcený sv. Martinovi. Tam se začala utvářet komunita, které Benedikt sloužil jako opat.\nKdyž se přiblížila jeho smrt, přenesli Benedikta do kaple, kde přijal svátost a zemřel vestoje s rozpaženýma rukama, podpírán svými žáky. Bylo to mezi roky 543 a 550. Byl pohřben v Montecassinu do stejného hrobu jako jeho sestra Scholastika. Jeho atributy jsou rozbitá číše a havran.\n\nMnišský řád jako takový samozřejmě nebyl v Benediktově době novinkou. Již dříve existovala jistá pravidla, podle Pachomia či Basila Velikého. Je pravděpodobné, že Benedikt si pro svou řeholi od Basila vypůjčil funkci opata. U Pachomia se zase Benedikt inspiroval v oddálení požadavků na nováčky až na samotný vstup do kláštera.\nNa Benediktovu řeholi měli vliv také církevní otcové. Z Augustina si bere otcovskou koncepci autority opata. Najdeme i podobnost s tehdejšími zvyky v Římě, například fakt, že opat má být vybrán radou starších (seniore consilio).\nNejdůležitější zdroj řehole pocházel z mnišské tradice, jejíž chronologické a geografické počátky jsou nejasné, tzv. Řehole Mistrova. Jedná se o propracovanou latinsky psanou řeholi, uspořádanou do 95 kapitol, sestavenou v 6. stol. Benedikt ji kopíruje v prvních sedmi kapitolách z celkových 73. Všechny nejpodstatnější prvky Benediktovy řehole nejdeme v Mistrově.\n\nVstup k benediktínům byl dovolen všem bez rozdílu společenské vrstvy. Nově získávaní členové byli často z nižších vrstev a rekrutovali se z vesnic a měst, kde benediktíni působili. V komunitě poté využívali své dovednosti, např. řemeslné.\nKlášter, jak je popsán v řeholi, byl autonomní, hospodářsky soběstačnou jednotkou, která neměla žádné podstatné vazby na jakýkoli jiný klášter. Benedikt prosazoval absolutní primát řehole. Jedině ta měla vždy poslední slovo a podle ní se rozhodovalo. Bylo povinné se jí držet ve všech bodech.\nPrvním benediktínským klášterem v českých zemích byl ženský klášter sv. Jiří na Hradčanech (976). Prvním mužským pak klášter v Břevnově. Ten byl založen druhým pražským biskupem sv. Vojtěchem a Boleslavem II. roku 993.\n\n\n\n"}
{"id": "305964", "url": "https://cs.wikipedia.org/wiki?curid=305964", "title": "Vzpírání na Letních olympijských hrách 2008", "text": "Vzpírání na Letních olympijských hrách 2008\n\nVzpěračské soutěže na Letních olympijských hrách 2008 probíhaly od 9. do 19. srpna. Závodilo se v Pekingu v tělocvičně Pejchangské univerzity (; \"Pekingská univerzita letectví a kosmonautiky\") s kapacitou 5 400 diváků. Poprvé v historii bylo na olympijských hrách uplatněno tzv. „kilové pravidlo“, praktikované na světových vzpěračských soutěžích od roku 2005.\n\nVe vzpírání soutěžili reprezentanti 84 zemí, přičemž 5 zemí bylo ve vzpírání zastoupeno vůbec poprvé v historii (byly to Jihoafrická republika, Kypr, Tádžikistán, Tuvalu a Vietnam). Celkový počet zemí, které se kdy účastnily vzpěračských soutěží na Olympijských hrách, tak v roce 2008 vzrostl na 142. Česká republika na hry vyslala 1 reprezentanta, Libora Wälzera, který obdržel divokou kartu Mezinárodní vzpěračské federace a v kategorii do 105 kg obsadil čtrnácté místo.\n\nNejúspěšnější zemí ve vzpírání byla domácí Čína, která z 10 startovních míst dokázala vytěžit 5 zlatých a 1 stříbrnou medaili.\n\nPři soutěžích byly používány činky domácích značek. Muži používaly činky značky Zhangkong, ženy činky Double Happiness Sports.\n\nVe vzpírání bylo rozděleno 15 sad medailí, z toho o 8 bojovali muži a o 7 ženy. Medaile byly udělovány v následujících váhových kategoriích: \n\nMedaile byly udělovány pouze za výsledek v dvojboji (součet výkonů z trhu a nadhozu). V jedné váhové kategorii mohli startovat maximálně dva reprezentanti jedné země.\n\nStartovní místa na OH mohly jednotlivé reprezentace získat na základě předvedených výkonů na mistrovství světa v letech 2006 a 2007, v menší míře pak také na kontinentálních mistrovstvích v roce 2008. V obou případech byla startovní místa přidělena na základě týmového hodnocení národnímu olympijskému výboru, který je mohl následně využít podle svého uvážení. Kromě toho mohli být sportovci na hry pozváni na základě vysokého postavení ve výkonnostním žebříčku nebo obdržením divoké karty.\n\nMezinárodní olympijský výbor přidělil vzpírání celkem 260 startovních míst, z nichž 170 připadlo mužům a 90 ženám. Jeden stát mohl vybojovat až 10 účastnických míst (pro 6 mužů a 4 ženy). Čína, jako hostitelská země, automaticky získala možnost nominovat 10 reprezentantů.\n\nVzpěračské soutěže bezprostředně po skončení olympijských soutěží nezasáhly skandály spojené s dopingem. Jediným pozitivně testovaným sportovcem byl Ukrajinec Ihor Razoronov, 38letý stříbrný medailista z předchozích Olympijských her, který ve hmotnostní kategorii do 105 kilogramů obsadil šesté místo.\n\nV roce 2009 se objevily informace o pozitivním testu Yuderqui Contrerasové z Dominikánské republiky, která v kategorii do 53 kilogramů obsadila páté místo. Sportovkyně nicméně byla po analýze „B“ vzorku očištěna a zůstala na svém místě v oficiálních výsledcích.\n\nJiž v roce 2008 bylo avizováno, že odebrané kontrolní vzorky pro zkoumání přítomnosti zakázaných látek v tělech sportovců budou uchovány a opětovně testovány po dobu osmi let. Na konci tohoto období, 6. června 2016, bylo oznámeno, že první vlnou opakovaných testů neprošlo dalších 10 závodníků.. O dvanáct dní později, v souladu s antidopingovou politikou Mezinárodní vzpěračské federace, bylo zveřejněno 7 jmen pozitivně testovaných sportovců:\n\n7. července 2016 byla zveřejněna zbylá tři jména:\n\nPo ukončení první vlny opakovaných analýz zadal Mezinárodní olympijský výbor k opětovné analýze další vzorky. Z nich vzešlo dalších 15 jmen pozitivně testovaných závodníků, jež byla zveřejněna 24. srpna 2016, krátce po skončení Her v Riu de Janeiru:\n\nVšech 25 uvedených případů odhalených v roce 2016 bylo s konečnou platností uzavřeno diskvalifikací.\n\n\n"}
{"id": "305967", "url": "https://cs.wikipedia.org/wiki?curid=305967", "title": "Anne Nurmi", "text": "Anne Nurmi\n\nAnne Marjanna Nurmi (* 22. srpna, 1968 v Tampere) je finská zpěvačka, skladatelka a klávesistka, členka skupiny Lacrimosa, v současnosti žijící ve Švýcarsku\n\nKdyž byla mladší zpívala v kostelním sboru a začala hrát na klávesy.\n\nV roce 1987, Anne a zpěvák jménem Jyrki založili gothic rockovou skupinu Noidat (fin. Čarodějnice). Roku 1989 se přidali ke skupině další dva členové. Skupina poté změnila své jméno na Two Witches a začala psát texty v angličtině.\n\nV roce 1993 podnikly Two Witches turné s Lacrimosou, při této příležitosti se Anne seznámila s německým hudebníkem Tilo Wolffem. Ten byl tak fascinován jejím hlasem, že ji přemluvil aby se přidala k jeho projektu a v roce 1994 se stala členem Lacrimosi.\n\n"}
{"id": "305971", "url": "https://cs.wikipedia.org/wiki?curid=305971", "title": "Smíchovská střední průmyslová škola", "text": "Smíchovská střední průmyslová škola\n\nSmíchovská střední průmyslová škola (SSPŠ) byla založena roku 1901 a v nyní má přes 600 žáků ve 20 třídách. V současné době probíhá výuka oborů informační technologie, kybernetická bezpečnost a technické lyceum. Jedná se o výběrovou školu. V přijímacím řízení v roce 2018 bylo přijato 48% uchazečů o studium na této škole.\n\nŠkola je známá především pro svoji projektovou výuku. Studenti se postupně specializují do různých podoborů, mezi nejčastější patří: vývoj aplikací, virtuální a rozšířená realita, kybernetická bezpečnost, multimédia, internet věcí, robotika a webové aplikace. \n\nFinančně se na výstavbě nové budovy podílela obec města Jinočany. Ve škole se nacházela oddělení: technické, strojnické a stavitelské.\n\nV 90. letech byla škola vybavena výpočetní technikou a začala nabízet nové studijní programy ukončené maturitní zkouškou. Jednalo se o obory strojírenství, výpočetní technika a obchodní management ve strojírenství.\n\nKe stému výročí založení školy byla vyrobena speciální edice vína. Tomuto vzdělávacímu ústavu se v prvním desetiletí 21. století podařilo získat grant Evropské unie na obor Informační technologie, díky němuž se jí stále daří udržovat kvalitní hardwarové vybavení.\n\n\n\n"}
{"id": "305979", "url": "https://cs.wikipedia.org/wiki?curid=305979", "title": "Dolní Přím", "text": "Dolní Přím\n\nDolní Přím () je obec nacházející se asi 10 km západně od Hradce Králové. Žije v ní obyvatel. Skládá se z pěti místních částí – Dolní Přím, Probluz, Horní Přím, Nový Přím a Jehlice. Je zde registrováno 234 domů, z toho v samotném Dolním Přímu 80. Místostarostou obce je Roman Fejfar.\n\nLehce nepravidelná zástavba Dolního Přímu vznikla podél hlavní ulice, která v mírném zvlnění běží od západu k východu a za rozcestím na Hradec Králové se stáčí k severu, kde tato ulice tvoří osu místní části Probluz. Ta se dnes s Dolním Přímem stavebně prakticky spojila. Ve střední části Dolního Přímu se nachází rozsáhlý areál bývalého hospodářského dvora se zámkem a parkem.\n\nV místní části obce (Probluz) se nachází v současné době i základní škola, která slouží žákům 1. stupně a jedná se o školu ,malotřídní.\" V současné době je ředitelkou školy Mgr. Olga Marečková.\n\nPrvní písemná zmínka o současné obci, zvané tehdy \"Nízký Přín\", pochází z roku 1352, kdy ji vlastnili vladykové z Přínu. Jejich majetkem byl \"Přín\" do roku 1415. Poté se majitelé často střídali až do roku 1677, kdy bezdětný rytíř Rudolf z Vinoře odkázal \"Přím\" i celé přilehlé panství hradeckým jezuitům. Ti zde vybudovali barokní zámek sloužící nejen správě panství, ale také jako venkovská jezuitská rezidence. Po zrušení řádu roku 1773 se majitelé opět střídali a roku 1879 panství koupil hrabě Jan Harrach. Harrachům panství patřilo až do roku 1945, kdy jim byl celý rozsáhlý majetek včetně nedalekého zámku Hrádek u Nechanic na základě Benešových dekretů zabaven.\n\n\n"}
{"id": "305982", "url": "https://cs.wikipedia.org/wiki?curid=305982", "title": "Doupovské hory", "text": "Doupovské hory\n\nDoupovské hory () jsou geomorfologický celek na jihu Krušnohorské soustavy. Pohoří leží převážně na pravém břehu řeky Ohře a jen malá část mezi Ostrovem a Kláštercem nad Ohří zasahuje také na břeh levý. Název získaly podle zaniklého města Doupov.\n\nPohoří se nachází v oblasti \"Podkrušnohorského zlomového prolomu,\" kde se kříží \"Podkrušnohorský zlom\" s \"Jáchymovským zlomem.\" Nejstarší částí pohoří, která vznikala ve svrchním eocénu v době před téměř 38 milióny lety, je tufy tvořená jihovýchodní část v okolí Dvérců. Naopak nejmladší horniny z doby před 22 milióny lety (spodní miocén) se nacházejí u Vojkovic. Doupovské hory jsou tvořeny třetihorními sopečnými materiály: lávou (tefrity, leucitity) a tufem. Historicky se předpokládalo, že Doupovské hory jsou zbytek stratovulkánu, z něhož se však dochovala již jen erozí značně rozrušená kaldera. Novější stupeň poznání napovídá, že se spíše jednalo o štítovou sopku, přesněji o vulkanicko-sedimentární komplex. Sopečná centra se nacházela v oblastech Pustého zámku, Jehličné, Houšťky nebo Turče.\n\nV geomorfologickém členění jsou Doupovské hory geomorfologickým celkem Podkrušnohorské oblasti v Krušnohorské soustavě. Dělí se do tří okrsků: Hradišťská hornatina, Jehličenská hornatina a Rohozecká vrchovina.\n\nPohoří má podobu ploché hornatiny kruhovitého půdorysu, jejíž nejvyšší vrcholy o výšce 700 až 934 m obklopují oválnou erozní sníženinu ležící v úrovni přibližně 550 m. Na lávových proudech vznikly strukturní plošiny, v sypkých pyroklastických uloženinách se vytvořily příkré svahy. Snížená centrální část se otevírá směrem k východu a je odvodňována říčkou Liboc, která se k východu prořezává hlubokým údolím. Jádro pohoří je obklopeno (především na východě) oddělenými nižšími kopci, které mají podobu sopečných kup a kuželů či tabulových hor se stupňovitými svahy.\n\n\nHlavním vodním tokem území je Ohře, která odvodňuje největší část Doupovských hor, téměř 500 km². Na území Doupovských hor má délku toku 129,5 km. Přitéká ze Sokolovské pánve a na území Doupovských hor vstupuje u obce Šemnice. Území opouští pod vodní nádrží Kadaň a dále pokračuje v Mostecké pánvi. Při severozápadním okraji protéká Ohře mohutným průlomovým údolím hlubokým až 400 m.\n\nV Doupovských horách ústí do Ohře zleva několik menších levostranných přítoků Ohře, pramenících v Krušných horách. Největším z nich je říčka Bystřice, ovšem na území Doupovských hor je její povodí pouze 9,6 km². Dalšími menšími levostrannými přítoky Ohře v území jsou Plavenský potok, Pekelský potok a Hučivý potok. Největší část Doupovských hor odvodňují pravostranné přítoky Ohře. Prvním z nich je při západní hranici Lučinský potok na jehož soutoku s nepojmenovaným potokem (lokálně \"Svatoborský potok\") se nachází zajímavý dvojitý vodopád, označovaný jako \"Lučinsko–svatoborské vodopády\".\n\nDalší vodní toky, které pohoří odvodňují, jsou většinou krátké a některé často vysychají. Vodní toky na vnějších svazích pohoří vytvořily radiální (prstencovitou) říční síť. Centrální a východní část odvodňují řeky Liboc a Blšanka do povodí Ohře. Vodu z jižní části hor odvádí Malá a Velká Trasovka do povodí Berounky.\n\nNejvýznamnější a největší vodní nádrží v Doupovských horách je vodní nádrží Kadaň o vodní ploše 65,4 ha s objemem vody 2,62 mil. m³. Na území se nachází asi 50 rybníků, z nichž největší je rybník \"Velký Rohozec\" na Doláneckém potoce jihovýchodně od obce Podbořanský Rohozec o vodní ploše 9,2 ha s objemem vody 166 tis. m³.\n\nPřírodní mineralizované kyselky se nacházejí pouze v severní části Doupovských hor v úseku od Kyselky do zaniklé vesnice Žebletín u Kadaňského Rohozce. \nNejvýznamnější výskyty při pravém břehu Ohře jsou u v širším okolí Kyselky a Korunní. Pod obchodní značkou Mattoni se prodává studená minerální voda z mnoha vrtů v okolí Kyselky, veřejnosti je přístupný pramen Otto. Obdobná studená minerální voda, ovšem s vyšším obsahem vápníku a naopak nižší obsahem sodíku, se prodává pod obchodní značkou Korunní. Jímací vrty se nacházejí v areálu plnírny a nejsou veřejnosti přístupné. Volně přístupný je pramen v údolí v blízkosti železnice. Při levém břehu Ohře jsou významné vývěry minerálních vod u jihozápadního okraje Klášterce nad Ohří. Prameny \"Evženie\", \"Městský pramen\" a \"Klášterecký pramen\" jsou jímány vrty a využívány v přilehlých lázních.\n\nV údolní nivě potoka Lomnice se jímají minerální vody prodávané pod značkou Aquila.\n\nCelé Doupovské hory jsou chráněny jako významná ptačí oblast soustavy Natura 2000 o rozloze 63 116 ha. Na území je také vyhlášeno významné ptačí území o rozloze 63 000 ha. Na východním okraji se nachází přírodní park Doupovská pahorkatina a do západní části zasahuje přírodní park Stráž nad Ohří.\n\n\nVíce než polovinu plochy pohoří zabírá pro veřejnost nepřístupný Vojenský újezd Hradiště. Turistické stezky proto vedou pouze po okrajových částech hor.\n\n\n"}
{"id": "305985", "url": "https://cs.wikipedia.org/wiki?curid=305985", "title": "Dřišťál Thunbergův", "text": "Dřišťál Thunbergův\n\nDřišťál Thunbergův (\"Berberis thunbergii\") je okrasný opadavý keř z čeledi dřišťálovitých. Je původní v Japonsku, pěstuje se ale na celém světě a mnohde zplaněl či zdomácněl.\n\nDřištál se velmi hustě větví a dorůstá výšky až 1,5 m. Na větvích jsou trny. Listy jsou jednoduché, vejčité až kopisťovité. Čepel je celokrajná. Listy rostou ve svazečcích po 2–6, v úžlabí (paždí) trnů a na podzim dostávají červený až fialový odstín.\n\nKvěty jsou bleděžluté (či mírně do červena), souměrné, mají 5–8 mm v průměru, rostou v převislých hroznovitých květenstvích po 2–5. Doba kvetení je od jara do časného léta (květen, červen). Opylovány jsou hmyzem, častá je též autogamie. Plod je červená, elipsoidní, až 1 cm dlouhá bobule, obsahující jediné semeno. Bobule dozrávají v pozdním létě.\n\nExistuje mnoho kultivarů, které se navzájem liší zejména barvou listů (žluté až fialové).\n\nDřišťálům se daří v propustné humózní půdě, která však není podmáčená. Preferuje světlo či polostín, jinak je spíše nenáročný.\n\nDá se množit vegetativně (řízky) nebo pohlavně (semena). Semena se sází přímo do půdy na podzim, vyklíčí na jaře.\n\nDřišťál je vhodný jako půdní kryt, do živých plotů a v protihlukových stěnách.\n\nV České republice má dřišťál Thunbergův status přechodně zavlečeného neofyta. Na řadě míst je nalezán zplanělý mimo kulturu.\n\n"}
{"id": "305991", "url": "https://cs.wikipedia.org/wiki?curid=305991", "title": "Dymnivka dutá", "text": "Dymnivka dutá\n\nDymnivka dutá (\"Corydalis cava\") je vytrvalá bylina z čeledi makovitých, původní čeleď zemědýmovité byla taxonomickým systémem APG III zrušena. Celá rostlina, zejména hlíza, je jedovatá. Obsahuje až 6% alkaloidů v sušině. Z dymnivky duté se tak dá vyrobit silný opiát.\n\nDymnivka dutá dorůstá výšky asi 15 – 30 cm. Je to trvalka - každý rok raší z duté kulovité hlízy. Na přímé lodyze bývají většinou dva střídavě postavené, dvakrát trojčetné sivozelené krátce řapíkaté listy.\n\nKvětenství je bohatý hrozen, jednotlivé kvítky vyrůstají z úžlabí listenů. Květy jsou špinavě růžové nebo nažloutle bílé. Stavba květu je charakteristická pro bývalou čeleď zemědýmovité - mají dva pysky s dlouhou zakřivenou ostruhou. Dymnivka kvete v březnu až květnu, je totiž rostlinou jarního aspektu - využívá doby, kdy stromy nejsou olistěné.\n\nPlodem jsou podlouhlé, 2 – 2,5 cm dlouhé, tobolky obsahující několik kulovitých, hladkých černých semen o průměru 2 – 3 mm.\n\nBlúd, dýmnica, dýmnivka, holubí vole, holvorc, housátka, hrbolec, hulvor, husičky, hužvor, jablko vlčí, kohouti, kohoutky, kukačka, kukučky, pižmo, podrazec, podražec, podražec bílý, podražej, podražek bílej, podražec okrouhlý, podražec červený, podražica dutá, polní rutka planá, rostoka, séreček, slepičky, smetaník, sračky, tvarožník, zeměžluč.\n\nDymnivka dutá preferuje vlhké, kypré a humózní půdy. Proto je svým výskytem vázána na parky či světlé lesy a křoviny, někdy i zahrady, okraje potoků a louky. Hlízy jsou uloženy hluboko v zemi a proto je to rostlina stálá a těžce vyhubitelná.\n\nVyskytuje se v celé Evropě, vyjma západu a severu, přibližně po 55° s. š., na východ po povodí Donu a na jihovýchod po pohoří Kavkaz.\n\nV ČR nejčastěji roste v jižní polovině Čech, ale též v západních Čechách a na jihozápadní a severní Moravě. Ve vyšších polohách je vzácná.\n\nObsahuje více než 20 alkaloidů, Základní z nich je bulbokapnin, vedle toho korydalin, korybulbin, korybuterin, korydin aj. Jejich množství závisí na životních podmínkách rostliny.\n\nDroga snižuje krevní tlak a tlumí střevní peristaltiku. Působí na ústřední nervovou soustavu, ochrnuje činnost předního mozku a prodloužené míchy Větší dávky vyvolávají stavy podobné zánětu mozkových blan. Extrakt má spasmolytické účinky.\n\nČistý bulbokapnin obvykle zasahuje CNS a navodí katatonický stav směřující k omezení motorické aktivity a k potlačení všech volních a reflexních pohybů. V tomto stavu svalstvo zcela ochabne a končetiny zůstávají v bizarních polohách. Bulbokapnin je antagonistou serotoninu, noradrenalinu a katecholaminů v mozku.\n\nKdysi se v terapii používala sušená hlíza jako spazmolytikum a anthelmintikum, dnes se nepoužívá ani v lidovém léčitelství. Droga se používala také (pouze v rukou lékaře) při těžkých nervových poruchách, závratích a při duševních nemocech. Dnes pouze k izolaci alkaloidů. Bulbokapnin se aplikuje při třesu a protože je považován za inhibitor bílkoviny amyloidu beta, slibuje potenciál v terapii Alzheimerovy choroby.\n\nHlíza se sbírá v době vegetačního klidu. Očistí se a rychle usuší. Droga je omamného pachu, chuti ostře hořké. Nevykupuje se. Ostatní druhy dymnivek se v léčitelství nevyužívají, ačkoli také obsahují alkaloidy. Proto je i s nimi třeba zacházet opatrně.\n\nJe dobrou nektarodárnou i pylodárnou rostlinou. Snůška z dymnivky je významnou podněcovací snůškou v jarním období.\n\n\n"}
{"id": "305996", "url": "https://cs.wikipedia.org/wiki?curid=305996", "title": "Edmond Thieffry", "text": "Edmond Thieffry\n\nEdmond Thieffry (28. září 1892, Etterbeek, Belgie – 11. dubna 1929, Belgické Kongo) byl belgický stíhací pilot, letecké eso a právník. Stal se třetím nejúspěšnějším belgickým stíhačem první světové války s 10 potvrzenými a 5 pravděpodobnými sestřely.\n\nThieffry se narodil v městečku Etterbeek poblíž Bruselu 28. září 1892. Studoval právo na Katholieke Universiteit Leuven, když byl roku 1912 povolán ke službě do armády. Ke studiu se vrátil v lednu 1914 a úspěšně jej zakončil několik dnů před vypuknutím první světové války. Na počátku bojů byl v řadách \"10e Régiment de Ligne\" zajat Němci, ale vzápětí se mu podařilo uprchnout na ukradeném motocyklu do neutrálního Nizozemska. Tam byl nejprve internován, ale díky znalosti práva se domohl propuštění. Vrátil se ke své jednotce, kde se rozhodl, že se stane letcem.\n\nPilotní křidélka získal v Etampes 21. září 1915. Nejprve létal na průzkumných strojích Voisin a Farman u \"4e Escadrille\". Po asi 80 bojových letech, byl vzhledem ke svému agresivnímu způsobu pilotování, přeřazen k jednomístným stíhačům. 11. prosince 1916 se připojil k \"5e Escadrille\" vyzbrojené Nieuporty 11. Už 15. března sestřelil svého prvního protivníka – dvoumístný německý letoun. O osm dní později svůj úspěch zopakoval. Když byla na počátku léta 1917 jeho jednotka přezbrojována letouny Nieuport 17, měl už na svém kontě 4 sestřely. S novým letounem 3. července sestřelil najednou hned dva Albatrosy D.III severně od Dixmude a stal se tím leteckým esem. \n\n15. srpna 1917 dostala 5e Escadrille první z 15 nových SPADů S.VII a hned následující den s ním Thieffry sestřelil dvoumístný Albatros. 22. srpna sestřelil německý stíhací letoun a další o čtyři dny později. 31. srpna se osamocený Thieffry utkal se dvěma Albatrosy D.V na západ od Dixmude. V souboji byl jeho SPAD zasažen do nádrže, která začala okamžitě hořet. Thieffry se z této životu nebezpečné situace dokázal dostat tím, že celou nádrž odhodil (SPADy disponovaly touto v té době unikátní možností) a havaroval při nouzovém přistání za belgickými liniemi. Poté co mu byl přidělen nový SPAD sestřelil u Merckemu 16. října další nepřátelský stíhač. 9. listopadu sestřelil dvoumístný letoun, který mu ale nebyl oficiálně přiznán, protože nemohl být ověřen dalšími svědky. Mimo 10 oficiálně uznaných sestřelů to byl poslední z Thieffryho pěti pravděpodobných sestřelů. 23. února 1918 při útoku na průzkumný letoun byl Thieffryho SPAD sestřelen a Thieffry padl do zajetí. Do Belgie se vrátil až 6. prosince 1918.\n\nPo válce se sice vrátil k praktikování práva, ale i nadále nevynechal jedinou příležitost k létání. 12. února 1925 se spolu s Léopoldem Rogerem vydal na historicky první let z Bruselu do Léopoldvillu v tehdejším Belgickém Kongu. Místo plánovaným sedmi dní cesta vinou počasí a technických problémů trvala 51 dní, ale po návratu do Belgie byli oba letci uvítáni jako hrdinové.\n\nThieffry se nadále věnoval rozvoji letecké dopravy mezi Belgií a její kolonií v Africe. Ale 29. dubna 1929 se jeho letoun Avimeta CM 92 dostal do tropické bouře a havaroval 150 mil od Albertville v Belgickém Kongu. Thieffry spolu se spolupilotem Gastonem Julienem při havárii zahynul.\n\nNa počest Edmonda Thieffryho byla jedna ze stanic bruselského metra na lince 1A v městské části Etterbeek pojmenována \"Thieffry\" (otevřena 20. září 1976).\n\n"}
{"id": "305997", "url": "https://cs.wikipedia.org/wiki?curid=305997", "title": "The Principle of Moments", "text": "The Principle of Moments\n\nThe Principle of Moments je v pořadí druhé sólové album zpěváka Roberta Planta a vyšlo v roce 1983.\n\nDruhé sólové album natočil Robert se stejnou sestavou jako své první album, jen na místo bubeníka Cozy Powella zasedl bubeník skupiny Jethro Tull Barriemore Barlow. Deska vyšla v červenci 1983 na Robertově vlastní značce Es Paranza u firmy Atlantic, se kterou podepsal novou smlouvu po ukončení činnosti značky Swan Song. V americkém albovém žebříčku dosáhla deska nejvýše na 8 pozici, v britském pak na příčku 7. Z této Robertovy sólové desky vzešel jeho první singlový hit, píseň \"\"Big Log\"\". Robert Plant se díky této skladbě, která dosáhla 11. příčky britského singlového žebříčku, dostal do britské televizní hitparády \"\"Top of the Pops\"\". Dalším singlovým úspěchem se stala skladba \"\"In the Mood\"\".\nReedice alba z roku 2007 obsahuje celkem čtyři bonusy, tři živé nahrávky a jednu předtím nikdy nevydanou skladbu. Živé nahrávky pocházejí z Robertova prvního sólového turné z koncertu v Houstonu, který\nse uskutečnil v roce 1983, mezi nimi zaujme především méně známé reggae Boba Marleyho \"Lively Up Yourself\". Stejné zastoupení má album také na kompilaci \"\"Nine Lives\"\" vydané v září 2006.\n\n\nBonusové skladby na reedici alba z roku 2007\n\n\n"}
{"id": "306000", "url": "https://cs.wikipedia.org/wiki?curid=306000", "title": "Hazlovská pahorkatina", "text": "Hazlovská pahorkatina\n\nHazlovská pahorkatina je podcelek pohoří Smrčin. Nachází se v Chebském okrese, na linii Libá, Hazlov, Vojtanov, Skalná, Plesná.\n\n"}
{"id": "306002", "url": "https://cs.wikipedia.org/wiki?curid=306002", "title": "HC Technika Brno", "text": "HC Technika Brno\n\nHC Technika Brno (celým názvem: Hockey Club Technika Brno) je český klub ledního hokeje, který sídlí v brněnské Ponavě v Jihomoravském kraji. Založen byl v roce 1963 pod názvem VŠTJ Technika Brno. Svůj současný název nese od roku 2015. Až do konce sezóny 2003/04 byla Technika členem krajského přeboru. Roku 2004 byla odkoupena druholigová licence od Žraloků z Vyškova a od sezóny 2004/05 hrálo mužstvo 2. ligu ve skupině Východ.\n\nRoku 2009 došlo ke sloučení klubů VSK Technika Brno a HC Blansko na úrovni dorostu, juniorů a druholigových mužů. Původní kluby však nezanikly a fungovaly na úrovni přípravky a žáků. Sloučený klub nesl název VSK Technika Blansko. VSK Technika dodávala finance a HC Blansko dodávalo zázemí (hrálo se na blanenském stadionu). Oba kluby potom dodaly hráče. Po roce se tato fúze vyhodnotila a kluby se rozhodly dále nepokračovat. Pro sezónu 2010/11 se kvůli tomu musel klub přestěhovat do Rosic. Až konečně od sezóny 2011/12 mohla Technika hrát konečně opět v Brně.\n\nPo sezóně 2016/2017 se celek rozhodl z finančních důvodů prodat svou druholigovou licenci týmu HC Letci Letňany, který pouhých několik týdnu předtím vyhořel v druholigové kvalifikaci. Několik týdnů po převodu se mluvilo o možné účasti Techniky v nižších rakouských soutěžích, nicméně v následující sezóně její seniorský tým nenastoupil do žádné ligy.\n\nSvé domácí zápasy odehrává v Hokejové hale dětí a mládeže (Sportcentrum Lužánky Brno) s kapacitou 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "306006", "url": "https://cs.wikipedia.org/wiki?curid=306006", "title": "Holub hřivnáč", "text": "Holub hřivnáč\n\nHolub hřivnáč (\"Columba palumbus\"), lidově též kachní holub, je velký druh holuba, ptáka z řádu měkkozobých.\n\nRozlišuje se 5 poddruhů: holub hřivnáč azorský (\"Columba palumbus azorica\"), žijící na Azorech, h. h. evropský (\"C. p. palumbus\"), obývající evropskou část areálu, h. h. íránský (\"C. p. iranice\"), žijící v Íránu na sever po Kopet Dag a na východ po Zagros, a h. h. středoasijský (\"C. p. casiotis\"), obývající území na východ v Himálaji, na jih do Paňdžábu a po Balúčistán a na sever do Turkestánu. Poslední z poddruhů, h. h. madeirský (\"C. p. maderensis\"), který žil na Madeiře, vyhynul pravděpodobně do poloviny 20. století.\n\nS délkou těla 38-43 cm je holub hřivnáč největším druhem holuba ve střední Evropě. V rozpětí křídel měří 68-77 cm a jeho hmotnost se pohybuje mezi 350-680 g. Opeření je převážně šedé s vínově červenou hrudí a výraznou bílou skvrnou po stranách krku. Ve všech šatech a zvláště v letu je typický také široký bílý pruh na svrchní straně křídel. Oči jsou světlé žluté. Obě pohlaví se zbarvením neliší, mladí ptáci nemají světlou skvrnu po stranách krku, která se u nich začne objevovat v závislosti na době vylíhnutí v srpnu až prosinci.\n\nOzývá se hlubokým drsným „húú-hrúú“, hnízdní revír vyznačuje dutým pětislabičným „duu-duu-doo-doo du“ (hu – hů – hu hu – hů) s důrazem na prvním slabiku (). Při vzlétání většinou tleská křídly.\n\nVyskytuje se téměř v celé Evropě vyjma nejsevernějších oblastí, východně zasahuje také do západní Sibiře a jižně na Blízký východ a do severní Afriky. V 19. století začalo docházet zřejmě vlivem oteplování klimatu a změn zemědělského hospodaření ke zvyšování početnosti a šíření na západ, od počátku 20. století se navíc začal šířit i na sever. V současnosti je evropská populace odhadována na 7,7-15,5 milionu párů, z nichž je většina soustředěna do západní Evropy, z jednotlivých zemí pak připadá největší počet (téměř 2,3 milionu) na Velkou Británii. Částečně tažný druh. Ptáci ze severní a střední Evropy a západní Sibiře jsou vesměs tažní s hlavními zimovišti ve Středomoří, ptáci hnízdící v západní a jižní Evropě jsou přelétaví nebo stálí a populace z Britských ostrovů a severozápadní Afriky pouze stálé.\n\nHnízdí v lesích všech typů i velikostí, hlavně v blízkosti zemědělské půdy, v souvislosti s probíhající urbanizací čím dál častěji také v centrech velkých měst. V mimohnízdním období se zdržuje na polích a jiných otevřených prostranstvích.\n\nV ČR hnízdí početně na celém území od nížin až po horní hranici lesa. Jeho populace roste i na našem území; celková početnost byla v letech 1985-89 odhadnuta na 120 000-240 000 párů, zatímco v letech 2001-03 již na 150 000-300 000 párů. Osídlování center měst je u nás známé od 80. let, není však jasné, zda se jedná o urbanizaci české populace nebo o expanzi hřivnáčů ze západoevropských měst směrem na východ. Podle Tomiałojćovy studie se jako pravděpodobnější jeví druhá možnost (Tomiałojć 1976).\n\nPřílet na naše území začíná již v druhé polovině února, odlet probíhá od srpna do října.\n\nPotrava je téměř výhradně rostlinná. Na jaře (a v zimě) v ní převažují lístky jetele a jiných bylin, méně jsou zastoupeny listy, květy a pupeny dřevin a vyseté zrní. V létě a na podzim je tvořena především obilím a v menší míře i luštěninami, semeny a plody různých dřevin (třešněmi, žaludy), také semeny plevelů. Ojediněle požírá i malé měkkýše (patrně kvůli obsahu vápníku v ulitách), žížaly a hmyz. Ve městech se živí také chlebem a jiným pečivem. Potravu sbírá zpravidla na zemi na otevřených prostranstvích, méně často i na stromech nebo keřích.\n\nPáry vytváří krátce po návratu ze zimovišť. Během toku samec často vrká na vyvýšených místech a předvádí typické lety, při kterých příkře vystoupá vzhůru do více než dvaceti metrů nad své teritorium, v kulminačním bodu zpravidla tleskne křídly a poté se klouzavým letem vrací dolů. Součástí námluv bývá také pronásledování samice s roztaženým ocasem a nafouklým voletem a vzájemné probírání peří na hlavě a krku.\nNejčastěji hnízdí na stromech nebo v hustých keřích, raději při krajích lesních a stromových porostů, ale i uvnitř nich. V posledních letech přibývá též případů hnízdění na budovách. Hnízdo staví samice ze suchých větviček přinášených samcem. Je ploché a obvykle velmi řídké, často natolik, že je v něm zespodu vidět snůška. Hnízdí většinou 2x ročně, vzhledem k dlouhé hnízdní sezóně (březen-červenec) však může mít za vhodných podmínek i 3 nebo 4 snůšky do roka. Samice snáší 2 bílá vejce o rozměrech 40,6 x 29,4 mm, o něž se starají oba rodiče. Doba sezení je 15-17 dnů, mláďata se líhnou v rozmezí zhruba 1 dne. Holubí partneři zpočátku krmí své mladé hmotou vyvrženou z volete podobající se hustému mléku s obsahem vitamínů. Mládě zanoří hlavu do jícnu rodiče a pije ji. Teprve po 5-6 dnech začínají přivykat normální stravě. Hnízdo opouštějí ve věku 3-4 týdnů a vzletnosti dosahují ve stáří 33-35 dnů. Pohlavně dospělá jsou v následujícím roce. Po vyhnízdění se rodiny shromažďují do hejn, která později táhnou do zimovišť. Nejvyšší známý věk je 16 let a 4 měsíce.\n\nV ČR je stejně jako v řadě jiných evropských zemí lovnou zvěří. Silný nárůst úlovků byl na našem území zaznamenán po roce 1965, kdy bylo až do roku 1970 ročně uloveno i více než 110 000 jedinců, později však jejich počet opět poklesl. Škody, které působí v zemědělství, nejsou příliš významné. Holub hřivnáč je hostitelem ptačí trichomonózy, již přenáší na zpěvné ptáky, zvláště zvonky zelené. Z toho důvodu není žádoucí, aby hřivnáči navštěvovali ptačí krmítka.\n\n"}
{"id": "306009", "url": "https://cs.wikipedia.org/wiki?curid=306009", "title": "Dřevořez", "text": "Dřevořez\n\nDřevořez je stará grafická technika tisku z výšky. Na rozdíl od \"dřevorytu\" se tisková matrice připravuje z podélného řezu dřeva.\n\nDřevořez se tiskne z vyhlazené dřevěné desky (štočku), která je řezaná ze dřeva podél kmene, po létech. Proto bývá u dřevořezových tisků patrná kresba dřeva a je tím také ovlivněn směr a způsob rytí, protože rytí po létech je mnohem snazší než proti nim. Grafik vybírá různými dlátky a noži ze štočku to, co má být ve výsledném tisku bílé.\n\nPůvodním dřevořezovým postupem je odebírat okolí kresby a vytvářet tak žebrovitě vystupující černou linii pozdějšího tisku, která musí být poměrně silná, aby se zamezilo jejímu prasknutí. Od 15. století se ale objevují dřevořezy, na kterých je odřezána linie kresby a pozadí je tmavé, tzv. dřevořezy bílé linie. Za vynálezce této techniky je považován Švýcar Urs Graf (1485-1528). V moderní době se kombinují oba přístupy.\n\nVe snaze přiblížit dřevořez tónované plastické kresbě na barevném papíře byl počátkem 16. století zaveden šerosvitový dřevořez (chiaroscuro, fr. clair-obscur, camaieu). Barevných půltónů bylo dosaženo soutiskem z několika desek v jediné barvě nebo kombinací více barev. Prvenství je připisováno Jostu de Negkerovi (1508) v Nizozemsku a Ugo da Carpimu (1516) v Itálii. Za nejvýznamnější tvůrce, kteří pracovali touto technikou jsou považováni Hans Burgkmair starší, Hans Baldung Grien v Německu, Hendrick Goltzius v Nizozemí, Auguste-Louis Lepère a Camille Pissarro ve Francii, z českých grafiků Karel Vik a J. Rambousek.\n\nDeska se před tiskem naválí barvou, přiloží se na ni papír a grafika se mírným tlakem a třením otiskne. K tisku lze použít lis, ale dodnes se často tiskne i ručně, tlakem ruky nebo tiskařské kostice. Při takovém způsobu tisku se deska tolik neopotřebovává, nehrozí ulomení reliéfní linie a grafik může ještě ovlivnit výslednou podobu tisku, takže každý list je svým způsobem unikát.\n\nDřevořez byl znám už od starověku. Mezi první předchůdce dřevořezu patřila podobně jako u kamenorytu různá razítka starých Egypťanů a Babylóňanů. Staří Římané používali tzv. „tesserae signatoriae“, kterými označovali své jmění. Pestrý tisk vzorů na látky byl znám v Orientu již od 4. stol. př. n. l., ale rozvoj techniky dřevořezu nastal po rozšíření výroby papíru. Kolem roku 650 byly dřevěné štočky užity poprvé k tisku budhistických textů za dynastie Tchang (618–906 n. l.). Doklady využití dřevořezového štočku k tisku v Koreji pocházejí z roku 751 n. l. Nejstarší dochovanou knihou s dřevořezovými ilustracemi je \"Diamantová sútra\" z roku 868. Součástí čínské kultury a buddhismu v Japonsku se technika dřevořezu stala koncem 8. století a mezi prvními tisky byly hrací karty. Odtud se karty obchodními cestami dostaly do Indie, Íránu a kolem roku 1 000 do Egypta. Do Evropy se dostaly prostřednictvím mořeplavců ve 13. století přes Španělsko.\n\nPrvní užití dřevořezu v Evropě bylo k tisku karet, iniciál v knihách a výjevů s náboženskou tematikou. Patrně nejstarším dokladem je fragment \"Ukřižování\" z let 1370-1380, nalezený v Mâconu ve Francii. První evropské dřevořezy vznikaly již kolem roku 1400 v okolí Bavorska a Solnohradska. Měly nahradit barevné miniatury v rukopisech a byly proto určeny ke kolorování. Z českých zemí patrně pochází dřevořez \"Kristus v Getsemanské zahradě\" (konec 14. stol.) a \"Odpočinek na útěku do Egypta\" (kolem 1410). V roce 1461 vytiskl německý knihtiskař činný v Bambergu Albrecht Pfister (ca 1420–před 1466) sbírku bajek \"Der Edelstein\" (Drahokam) švýcarského mnicha Ulricha Bonera (latinsky Bonerius, působícího v Bernu v letech 1324–1349). Tato publikace, obsahující cyklus 203 obrysových dřevořezů, je považována za nejstarší knihu ilustrovanou dřevořezem. V 15. století techniku využíval Johannes Gutenberg k ilustračnímu tisku knih.\n\nVynález knihtisku kolem roku 1440 přinesl pravý rozkvět dřevořezu. Souvisel s rozvojem výroby a rozšířením papíru. Zásluhou dřevořezu a knihtisku přestávalo být umění přepychem a bylo dosažitelné i pro průměrného měšťana. Grafiky byly nejprve do knih vlepovány, protože tehdejší doba neuměla v tisku technicky zvládnout různou výšku liter a štočku. Hlavními centry ilustrovaných knih byla německá města Augsburg, Ulm a později Norimberk. Z této tradice vyšel i geniální grafik Albrecht Dürer. Mezi jeho hlavní dřevořezové cykly patří \"Malé pašije\", \"Velké pašije\", \"Apokalypsa\", \"Život Mariin\". Mezi tzv. malé mistry (\"Nürnberg Kleinmeister\") je počítán Hans Schäufelein, Lucas Cranach starší, Hans Holbein mladší, Lucas van Leyden.\n\nTechnika dřevořezu dále přetrvávala v lidové a pololidové tvorbě a byla znovu oživena na konci 19. stol., kdy umělcům (jako byl Paul Gauguin) vyhovovala jeho plošnost, jednoduchost, přírodní materiál a starobylost. Dřevořez byl velmi oblíben mezi expresionisty (Edvard Munch, Die Brücke, Der Blaue Reiter). Zcela specifickou odnož dřevořezu tvoří japonský dřevořez.\n\n\n"}
{"id": "306011", "url": "https://cs.wikipedia.org/wiki?curid=306011", "title": "Marion King Hubbert", "text": "Marion King Hubbert\n\nMarion King Hubbert (5. října 1903 – 11. října 1989) byl geolog, který pracoval ve výzkumných laboratořích společnosti \"Shell\" v Houstonu v Texasu. V oblasti geologie a geofyziky publikoval několik významných příspěvků, nejznámějším z nich je Hubbertova teorie ropného vrcholu, který měl silné politické dopady. V citacích se lze setkat většinou s jeho jménem zkráceným na \"King Hubbert\" nebo \"M. King Hubbert\".\n\nHubbert se narodil v San Sabě v Texasu. Prošel Chicagskou Univerzitou, kde v roce 1926 získal titul B.S., titul M.S. v roce 1928 a titul Ph.D. v roce 1937. Studoval zde geologii, matematiku a fyziku. Pro \"Amerada Petroleum Company\" pracoval dva roky jako geolog-asistent a během této doby obdržel titul Ph. D. V roce 1943 vstoupil do Shell Oil Company, kde setrval až do roku 1964. Po odchodu z \"Shellu\" začal pracovat jako vrchní geofyzik USGS (\"United States Geological Survey\" – \"Geologický průzkum Spojených států\"), kde zůstal až do důchodu v roce 1976. Zastával také pozici profesora geologie a geofyziky na Stanfordově univerzitě od roku 1963 do roku 1968 a profesora na \"University of California\" v Berkeley od 1973 do 1976. V roce 1962 byl prezidentem Geological Society of America.\n\nV druhé polovině 50. let publikoval svou teorii ropného vrcholu (teorii o tom, že těžba ropy v rámci jak jednotlivého ropného pole, naleziště, státu, zemského regionu i v rámci celého světa opisuje křivku logistické funkce a má své období růstu, svůj vrchol a období poklesu). Tato teorie se ale v době vydání setkala pouze s ignorací, popřípadě výsměchem – ve Spojených státech těžba ropy stoupala každým rokem, navíc začaly produkovat některá tehdy nově objevená velká ropná pole Blízkého východu. O něco později King předpověděl, že ropná produkce Spojených států bude kulminovat na začátku 70. let 20. století a svou teorii i rozšířil na možná řešení, jak ropný vrchol co nejvíce pozdržet a tuto surovinu využívat se znalostí jejího budoucího nedostatku. Pozornost mu začala byla věnována až v polovině 70. let, několik let poté, co se jeho teorie dočasně potvrdila.\n\n\n"}
{"id": "306013", "url": "https://cs.wikipedia.org/wiki?curid=306013", "title": "Hrádek u Nechanic (zámek)", "text": "Hrádek u Nechanic (zámek)\n\nHrádek u Nechanic je neogotický zámecký objekt ležící na mírné vyvýšenině 800 m severozápadně od centra vsi Hrádek, 2,8 km jihovýchodně od města Nechanice a 11,5 km západně od Hradce Králové v okrese Hradec Králové. Z územního hlediska zámek stojí na katastru Lubno u Nechanic, části města Nechanice; hranice mezi Nechanicemi a Hrádkem těsně míjí zámeckou budovu z východní strany, přičemž se dotýká konce jejího východního křídla. Zámek je ve vlastnictví státu (správu zajišťuje Národní památkový ústav) a je přístupný veřejnosti.\n\nV roce 1829 koupili sádovské panství spolu s Nechanicemi od Schaffgotschů Harrachové a rozhodli se na tzv. Lubenském vrchu postavit nový zámek. Zámek byl postaven v letech 1839–1854 jako hlavní, reprezentativní sídlo hrabat z Harrachu Františkem Arnoštem hrabětem z Harrachu. Projekt zámecké budovy ve stylu romantické neogotiky, tzv. Tudorské gotiky byl vypracován dle nerealizovaného projektu přestavby anglického zámku Crewe Hall od E. B. Lamba z poloviny 17. století. Projekt upravil a v detailech provedl významný rakouský architekt Karel Fischer. Ten také navrhoval veškeré interiéry zámku. Okolí zámku bylo současně s výstavbou upraveno jako anglický park. V části vznikla též obora a bažantnice.\n\nNedlouho po dostavbě zámku byla svedena v okolí bitva u Hradce Králové. V samotném zámku byl tehdy zřízen vojenský lazaret.\n\nV roce 1945 se stal zámek sídlem generálmajora Govorova, náčelníka jedné z armád Ukrajinského frontu Rudé armády. Roku 1945 byl zámek na základě tzv. Benešových dekretů znárodněn. Od roku 1953 je zpřístupněn veřejnosti. Roku 2001 byl prohlášen národní kulturní památkou.\n\nZámek tvoří dvojice patrových křídel, vzájemně svírajících úhel cca 110° a vybíhajících z ústřední, věžovité části tak, že půdorys zámku připomíná široce otevřené písmeno „V“. Půdorys je dále ozvláštněn řadou rizalitů. Silueta zámku je bohatě promodelována pomocí cimbuří a dalších quasifortifikačních prvků. Zámek má velmi ploché, střechy, které jsou navíc skryty za atikovými nástavci. V levé části zámku siluetu doplňuje věž.\n\nReprezentativní interiéry zámku jsou řešeny a vybaveny nejen množstvím soudobého nábytku, ale také řadou starožitných prvků, převezených na zámek zejména z Itálie a Rakouska. Jedná se přitom jak o stavební prvky, například portály či kompletní dřevěné vyřezávané stropy, tak o starožitný nábytek a další umělecké předměty. Jsou zde instalovány vzácné obrazy německých mistrů z konce 15. století v zámecké kapli Svaté Anny. Pozoruhodný je též soubor obrazů anatomických anomálií z 18. století.\n\nZámek je nejen nejmladším neogotickým zámkem v České republice, ale patří k nejmladším zámeckým stavbám v České republice vůbec.\n\nTechnicky zajímavé je řešení ústředního podlahového vytápění vytápějící všechny místnosti.\n\nRomantická podoba zámku je zajímavá též pro filmaře. Roku 1964 byly v parku zámku natáčeny scény z filmu \"Atentát\". O dva roky později se zde natáčela část filmu \"Hotel pro cizince\" a v roce 1978 část pohádky \"Princ a Večernice\". Z novodobé produkce pak filmy \"Milenec lady Chatterleyové\", \"Tmavomodrý svět\", Troškova romance \"Andělské oči\", detektivky \"Panství\" či \"Z pekla\" s Johnny Deppem, dále \"Noc lučištníka\" či v pohádkách nebo v seriálu o komisaři Maigretovi.\n\n"}
{"id": "306016", "url": "https://cs.wikipedia.org/wiki?curid=306016", "title": "2. česká hokejová liga 2007/2008", "text": "2. česká hokejová liga 2007/2008\n\n2. česká hokejová liga v sezóně 2007/2008 byla 15. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny podle geografické polohy, a to západní, střední a východní. Každé z těchto skupin se účastnilo 12 týmů. Základní část čítající 34 kol měla dvě fáze. V té první se týmy v rámci skupin utkaly každý s každým dvakrát (22 kol). Ve druhé fázi se sudé týmy ze skupiny západ utkaly se všemi lichými týmy ze skupiny střed dvoukolově, sudé týmy ze skupiny střed s lichými ze skupiny západ taktéž dvakrát. Sudé týmy skupiny východ se dvakrát utkaly s lichými celky v rámci východní skupiny. Druhá fáze měla tedy 12 kol.\n\nPo základní části přišlo na řadu play-off, do kterého postupovalo z každé skupiny 8 nejlepších týmů, přičemž skupiny západ a střed měly play off společné. Skupina východ měla pouze play off v rámci skupiny. Veškeré série play off se hrály na 3 vítězná utkání.\n\nVe společném play off skupin západ a střed nejprve přišlo na řadu osmifinále, kde čekal první tým skupiny západ osmý tým skupiny střed, první tým skupiny střed osmý tým skupiny západ, druhý tým skupiny západ sedmý tým skupiny střed, atd. Vítězové osmifinále postoupili do čtvrtfinále, z něhož vedla cesta pro nejlepší 4 celky do semifinále. Dva vítězové semifinále postoupili do kvalifikace o účast v 1. lize.\n\nPlay off skupiny východ bylo podobné. Vítěz skupiny východ ve čtvrtfinále narazil na osmý tým skupiny východ, druhý na sedmý, atd. Vítězové čtvrtfinále postoupili do semifinále, ze kterého vedla cesta pro dva nejúspěšnější celky do finále. Vítěz finále postoupil do kvalifikace o účast v 1. lize.\n\nTříčlenná kvalifikace o účast v první lize se hrála dvoukolově každý s každým (celkem tedy 6 kol - jeden tým měl v každém kole volno). První dva celky kvalifikace přímo postoupily dalšího ročníku 1. ligy. Třetí celek zůstal ve druhé lize.\n\nTři dvanácté celky jednotlivých skupin po základní části přímo sestoupily do krajských přeborů.\n\n\n\n\nTýmy Benátek a Chrudimi postoupily do kvalifikace o účast v 1. lize.\n\n\n\n\nTým Techniky Brno postoupil do kvalifikace o účast v 1. lize.\n\n\n\n\n"}
{"id": "306025", "url": "https://cs.wikipedia.org/wiki?curid=306025", "title": "Generální seminář", "text": "Generální seminář\n\nGenerální semináře byly státní učiliště pro výchovu katolických kněží, jež zavedl v rámci svých reforem rakouský císař Josef II. roku 1783 a které byly zrušeny jeho nástupcem a bratrem Leopoldem II. roku 1790. Pro České země byly zřízeny dva generální semináře: v Praze a v Hradisku u Olomouce.\n\nŠkolské reformy Marie Terezie a obecný studijní plán, vypracovaný břevnovským opatem Rautenstrauchem roku 1776, měly modernizovat a centralizovat vysokoškolské studium v celém Rakousku a podřídit je moci státu. Důležitým krokem v pokračování těchto reforem bylo zrušení biskupských a řádových seminářů, kde se vzdělávali kněží, a nahrazení dvanácti generálními semináři podle Rautenstrauchova projektu: Vídeň, Praha, Olomouc, Bratislava (\"Pressburg\"), Budapešť (\"Pest\"), Innsbruck, Freiburg, Lvov (\"Lemberg\", pro kněze řeckého a latinského obřadu), Lovaň a Pavia. Vzdělávání kněží tak přešlo z pravomoci biskupů do rukou státu, který je pak také platil jako své zaměstnance. \n\nGenerální semináře byly připojeny k univerzitám jako zvláštní konventy, výuka byla v němčině, zavedlo se povinné studium hebrejštiny a řečtiny, semináře však měly i své vlastní přednášky. Po dobu pětiletého studia žili studenti v kněžských domovech nebo v klášterech. \n\nProti tomu se ostře postavily hlavně řády a církevní nadace, v Belgii (Brabantsku) došlo dokonce k ozbrojenému povstání. Nicméně určité organizační aspekty josefinského modelu se prosadily a v České republice trvají s menšími změnami dodnes, výuka se ovšem vrátila zpět do rukou církve (stalo se tak ještě v roce 1790).\n\n\n\n\n"}
{"id": "306029", "url": "https://cs.wikipedia.org/wiki?curid=306029", "title": "Dusitan sodný", "text": "Dusitan sodný\n\nDusitan sodný NaNO je sodnou solí kyseliny dusité. Je to světle nažloutlá krystalická látka, hygroskopická, velmi dobře rozpustná ve vodě. Používá se ke konzervaci masa či jiných potravin (E 250), ale jelikož jde o prudký jed, který je zároveň v podezření, že jde i ve velmi malých dávkách o látku způsobující rakovinu , bývá jeho doposud časté používání v potravinách považováno ze zdravotního hlediska za velmi nevhodné .\n\nDusitan sodný je oxidační činidlo hojně využívané v organické syntéze k tvorbě diazoniových solí. Je dobře rozpustný ve vodě a i v jiných polárních rozpouštědlech jako methanol, ethanol a glycerol. Je také mírně rozpustný v nepolárních rozpouštědlech jako například pyridinu. Požití 0,5 až 1 g dusitanu sodného vyvolává u dospělých osob lehčí otravu,\n1 až 2 g těžkou otravu a asi 4 g smrt.\n\nLze ho vyrobit například tepelným rozkladem dusičnanu sodného.\n\nDusitan sodný (E250) se používá jako konzervant v masných výrobcích (především uzeninách), kde má zajistit delší trvanlivost a stálost barvy. Spolu s ním nebo místo něj se k tomuto účelu používá ještě dusitan draselný (také pravděpodobně rakovinotvorný), dusičnan sodný a dusičnan draselný. Dusičnany se během pochodů v těle na dusitany přeměňují.\n"}
{"id": "306033", "url": "https://cs.wikipedia.org/wiki?curid=306033", "title": "Vrubořez", "text": "Vrubořez\n\nVrubořez nebo linkořez je řemeslná technika zdobení dřeva, kterými jsou nejčastěji zdobeny běžné dřevěné předměty určené pro domácnost. Někdy se tyto techniky užívají společně s technikou intarzie nebo marketerie.\n\nOzdobné motivy se nejprve na opracovávané dřevo předkreslí a poté se podle této kresby motivy postupně vydlabávají speciálními dláty a řezbářskými noži.\n\n"}
{"id": "306039", "url": "https://cs.wikipedia.org/wiki?curid=306039", "title": "Mongoloidní rasa", "text": "Mongoloidní rasa\n\nMongoloidní je historické označení pro skupiny původních obyvatel východní Asie, střední Asie, jihovýchodní Asie, severní Asie, Polynésie a Ameriky vzniklé na základě historicky vyvrácených rasových teorií. Ty byly představeny v 80. letech 17. století a tradičně lidi dělily do tří rasových skupin (europoidní, mongoloidní a negroidní), podobných například psím plemenům, na základě jejich více či méně sdílených charakteristik a vlastností, u kterých se předpokládalo, že mají společný genetický základ. Rozvoj molekulární biologie nicméně tyto teorie vyvrátil kvůli značné genetické inhomogenitě v rámci skupin označovaných jako „mongoloidní“. Aby bylo možné prokázat existenci lidských ras, po vzoru psích plemen, muselo by být velké množství genů v rámci jedné konkrétní rasy zcela shodných a zároveň výrazně odlišných od ras jiných. Tyto faktory nicméně žádná z historicky popisovaných „lidských ras“ nenaplňuje, protože vzhledové rozdíly mezi „mongoloidními“ a jinými „rasami“ reprezentují jen zlomek dědičných znaků DNA, které u lidí vznikaly nezávisle postupnou adaptací na klima a prostředí. I přesto, že je tak rasové dělení občas stále používáno v rámci forenzní antropologie pro popis tělesných rozdílností, jakými může být barva kůže, typ vlasů nebo tvar lebky, ve vědeckých kruzích je všeobecně jakožto sociální konstrukt považováno za problematické a překonané, přičemž už samotná snaha dělit lidi do samostatných lidských ras může být považována za nevhodnou a rasistickou.\n\nLidé v rámci mongoloidních populací často sdílí podobné fenotypní znaky jako epikantus, lopatovitě tvarované řezáky a neotenii. Také mají největší předpoklad pro vznik tzv. mongolské skvrny, která obvykle do 3–5 let po narození vymizí. Mezi další tradičně sdílené znaky patří rovné černé vlasy, mandlovitě tvarované tmavě hnědé oči, slabé terciární tělesné ochlupení a světlá kůže s nažloutlým nebo načervenalým nádechem v důsledku zvýšeného množství karotenu v pokožce.\n\nSamotné slovo \"mongoloid\" vzniklo z demonyma \"mongolský\" a řecké koncovky \"eidos\" („mající podobný vzhled“).\n"}
{"id": "306043", "url": "https://cs.wikipedia.org/wiki?curid=306043", "title": "Václav Pilát", "text": "Václav Pilát\n\nVáclav Pilát (14. března 1889 v Ploskovicích - ?) byl český stíhací pilot sloužící za první světové války ve francouzském letectvu. Během války mu byl uznán 1 sestřel nepřátelského upoutaného balónu a 2 neověřené sestřely.\n\nNa počátku první světové války sloužil Václav Pilát nejprve jako pěšák ve francouzské armádě. Během zdravotní dovolené po těžkém zranění absolvoval pilotní výcvik, jenž ukončil v březnu 1916 v Pau. Od května už létal nad frontou jako průzkumník u jednotky C 104. Poté byl přeložen ke stíhačům a v květnu 1917 sestřelil německý upoutaný balón. 4. července byl ve vzdušném souboji raněn a následující dva měsíce strávil v nemocnici. Později byl převelen k jednotce SPA 124, kde létal na letounech SPAD S.VII a SPAD S.XIII. Za dobu své služby u Francouzského letectva byl několikrát citován v armádních rozkazech a třikrát vyznamenán, z toho jednou nejvyšším vyznamenáním, které mohl francouzský voják získat – Médaille militaire.\n\n"}
{"id": "306047", "url": "https://cs.wikipedia.org/wiki?curid=306047", "title": "2. česká hokejová liga 2001/2002", "text": "2. česká hokejová liga 2001/2002\n\n2. česká hokejová liga v sezóně 2001/2002 byla 9. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny, a to západní, střední a východní. Každé z těchto skupin se účastnilo 12 týmů. Základní část ve skupinách západ a střed čítající 34 kol měla dvě fáze. V té první se týmy v rámci skupin utkaly každý s každým dvakrát (22 kol). Ve druhé fázi se sudé týmy ze skupiny utkaly se všemi lichými týmy dané skupiny dvoukolově. Druhá fáze měla tedy 12 kol. Ve skupině východ se celky utkaly čtyřkolově každý s každým.\n\nDo playoff postoupilo z každé skupiny 8 nejlepších týmů, přičemž skupiny západ a střed měly playoff společné. Skupina východ měla pouze playoff v rámci skupiny. Veškeré série playoff se hrály na 2 vítězná utkání.\n\nVe společném playoff skupin západ a střed nejprve přišlo na řadu osmifinále, kde čekal první tým skupiny západ osmý tým skupiny střed, první tým skupiny střed osmý tým skupiny západ, druhý tým skupiny západ sedmý tým skupiny střed, atd. Vítězové osmifinále postoupili do čtvrtfinále, z něhož vede cesta pro nejlepší 4 celky do semifinále. Dva vítězové semifinále postoupili do baráže o 1. ligu.\n\nPlayoff skupiny východ bylo podobné. Vítěz skupiny východ ve čtvrtfinále narazil na osmý tým skupiny východ, druhý na sedmý, atd. Vítězové čtvrtfinále postoupili do semifinále, ze kterého vedla cesta pro dva nejúspěšnější celky do finále. Vítěz finále postoupil do baráže o 1. ligu.\n\nČtyři nejhorší celky každé skupiny hrály dvoukolově o udržení (ve východní skupině se žádná skupina o udržení nehrála). Poslední celky skupin o udržení musely svoji druholigovou příslušnost hájit v baráži, aby zabránily sestupu do krajských přeborů.\n\n\n\n\n\n\nTýmy Mostu a Mladé Boleslavi postoupily do baráže o 1. ligu.\n\n\n\n\nOrlová postoupila do baráže o 1. ligu.\n\n\n"}
{"id": "306048", "url": "https://cs.wikipedia.org/wiki?curid=306048", "title": "Villeurbanne", "text": "Villeurbanne\n\nVilleurbanne je město ve Francii, ležící v regionu Auvergne-Rhône-Alpes, v metropoli Lyonu.\n\nSousední obce: Caluire-et-Cuire, Vaulx-en-Velin, Bron a Lyon.\n\nÚzemí města bylo osídleno od 6. tisíciletí př. n. l.. V římském období zde byla zemědělská oblast, zásobující město Lugdunum (Lyon), od toho název \"Ville\" \"Urbane\" - (městský statek, villa). Součástí Francouzského království se Villeurbanne stalo v roce 1349.\nV 19. století se ve městě začal rozvíjet průmysl, zejména textilní, strojírenský a chemický. Obrovský rozvoj prožilo Villeurbanne v první polovině 20. století, kdy počet obyvatel vzrostl z 3000 v roce 1928 na 82 000 v roce 1931.\n\n\"Počet obyvatel\"\n\n\n"}
{"id": "306050", "url": "https://cs.wikipedia.org/wiki?curid=306050", "title": "Václav Kahovec", "text": "Václav Kahovec\n\nVáclav Kahovec (30. července 1887 ve Viticích na Vodňansku) – 26. března 1933 v Trnavě), byl český stíhací pilot sloužící za první světové války ve francouzském letectvu.\n\nNa počátku první světové války sloužil Václav Kahovec jako dobrovolník ve francouzské armádě. Pilotní křidélka získal 17. května 1917 v letecké škole Nieuport v Istres-Miramas. Od 2. prosince 1917 až do března 1919 byl příslušníkem SPA 75, kde létal na stíhacích strojích SPAD S.VII. Během bojů byl dvakrát těžce raněn a vyznamenán francouzským \"Croix de Guerre 1914–1918\" a \"Československým válečným křížem 1918\".\n\n\n"}
{"id": "306052", "url": "https://cs.wikipedia.org/wiki?curid=306052", "title": "Snovačka jedovatá", "text": "Snovačka jedovatá\n\nSnovačka jedovatá (\"Latrodectus mactans\"), široce známá také pod názvem černá vdova, je vysoce jedovatý pavouk z čeledi snovačkovitých rozšířený v Severní a Střední Americe.\n\nSnovačka jedovatá je dlouhonohý pavoukovec s velkým zadečkem a výrazně menší hlavohrudí. Samice jsou podobně jako u jiných pavouků výrazně větší než samci (bez končetin jsou až 3 cm dlouhé, s končetinami 4–5 cm) a mají leskle černé tělo s oranžově až červeně zbarvenou skvrnou na zadečku připomínající tvar přesýpacích hodin. Samci jsou až o polovinu menší než samice (měří až 0,9 cm, s končetinami 2 až 3 cm), mají delší končetiny a menší hlavohruď, obvykle jsou tmavě hnědí a na rozdíl od samice postrádají oranžovou až červenou skvrnu na zadečku. Mladí jedinci mají o něco tlustější hlavohruď a kratší končetiny.\n\nNápadné zbarvení na zadečku samic slouží jako výstraha pro masožravé živočichy. Případy, kdy nějaký větší živočich snovačku napadne a zkonzumuje, nejčastěji končí úmrtím nebo vážnými zdravotními potížemi.\n\nSnovačka jedovatá se nejčastěji vyskytuje poblíž lidských obydlí, nejčastěji na půdách, ve sklepech, skladech, parcích nebo na zahradách, kde má snáze dostupnou potravu a úkryt.\n\nPodobně jako ostatní pavoukovci žije většinu roku samotářským způsobem života a partnera vyhledává pouze v období páření.\n\nNa chytání potravy si staví trojrozměrnou síť s lepkavým středem, do které chytá nejčastěji mouchy, kobylky, sarančata, můry nebo motýly. Loví však i pozemní živočichy, jako např. mnohonožky, stonožky, štíry, nebo jiné druhy menších pavoukovců. Poté, co se kořist zaplete do sítě, opustí snovačka jedovatá svůj úkryt, svou kořist zabalí do pevných lepkavých vláken a nakonec do ní vpustí jedním kousnutím vysoce účinný jed, který začne působit zhruba po deseti minutách. Než se tak stane, svou obalenou kořist pevně drží svými dlouhými končetinami. Poté, co ucítí, že se její puls zastavil, svou kořist pomalu zkonzumuje.\n\nSnovačka jedovatá se množí pohlavně. Samice před spářením vypouští zvláštní výměšek, který přitahuje samce žijící v okolí. Po spáření samce zabije, díky čemuž dostala i svůj alternativní název \"černá vdova\". Svá vejce ukládá do kulovitého útvaru z jemných vláken, kde jsou dobře zamaskována a chráněna před vnějšími podmínkami. Během jednoho léta může naklást čtyři až devět snůšek, přičemž může každá obsahovat i více jak 200 vajíček.\n\nJejich inkubační doba trvá obvykle dvacet až třicet dnů. I přesto, že klade vysoké množství vajíček, jich přežívá obvykle méně jak sto. Počet mláďat závisí především na dané teplotě, množství dostupné potravy a účinnosti úkrytu, ve kterém pobývají. Samostatná jsou již ve dvou až čtyřech měsících, ale plně nezávislá na matce jsou až po šesti až devíti měsících života. Samice se mohou dožívat i více jak čtyř let, průměrná délka života samců je výrazně nižší.\n\nI přes její malou velikost je její jed vysoce účinný a patří mezi jeden z nejúčinnějších v řádu pavouků (bývá dokonce označován za silnější než jed chřestýšů, kober nebo korálovců). Podobně jako u mnohých jedovatých pavouků nemá přitom příliš silné a velké chelicery. V případě kousnutí od dospělé samice se do kůže dostane až jeden milimetr z celé jedné chelicery, přičemž se tak do těla dostane dávka jedu postačující k usmrcení. Výrazně menší samci mají i menší jedovou účinnost a v případě kousnutí od samce většinou smrt nehrozí, ale objevují se vážné a nepříjemné zdravotní problémy, které bývají zvláště výrazné u starších lidí a dětí.\n\nJed snovaček začne působit již po několika minutách a v postižené oblasti se může objevit otok velký až 15 cm. I přes její rozsáhlý areál rozšíření jsou však smrtelná kousnutí vzácná a vyskytují se pouze v 5 % případů, například mezi lety 1950 až 1959 jich bylo ve Spojených státech amerických zaznamenáno 63. Kvůli dopravě se občas dostane i do jiných částí světa, kousnutí bylo již zaznamenáno např. v Dánsku nebo ve Švédsku.\n\n"}
{"id": "306053", "url": "https://cs.wikipedia.org/wiki?curid=306053", "title": "Černá vdova", "text": "Černá vdova\n\nVýraz černá vdova může mít následující významy\n"}
{"id": "306055", "url": "https://cs.wikipedia.org/wiki?curid=306055", "title": "San José (provincie)", "text": "San José (provincie)\n\nSan José je jednou ze sedmi kostarických provincií. Rozprostírá se na středu země. Je nejrozvinutější kostarickou provincií. V okolí hlavního města San José se rozprostírá několik dalších větších měst, která spolu vytváří aglomeraci. Tato provincie má vhodné klima pro pěstování kávovníku, cukrové třtiny, kukuřice a různého tropického ovoce a zeleniny.\n\nTato provincie se skládá z 20 kantonů:\n"}
{"id": "306056", "url": "https://cs.wikipedia.org/wiki?curid=306056", "title": "Jarkon", "text": "Jarkon\n\nJarkon ( , [Nachal ha-Jarkon]) je řeka protékající Centrálním distriktem Státu Izrael. Její celková délka je 27,5 km. Jedná se o nejdelší izraelskou řeku vlévající se do moře.\n\nPramení severně od města Petach Tikva a ústí do Středozemního moře. Protéká sedmi městy aglomerace Tel Avivu, včetně města Ramat Gan, a chráněnou oblastí park Jarkon v Tel Avivu. Těsně před ústím do Středozemního moře přijímá zleva tok Nachal Ajalon, který sem byl přeložen ve 20. století z původní trasy, kdy ústil do Středozemního moře samostatně, poblíž Jaffy.\n\nVýrazným pravobřežním přítokem Jarkonu je vádí Nachal Kana, které pramení na Západním břehu Jordánu.\n\nV 50. letech byla řeka velmi znečištěná, což se přikládá výstavbě elektrárny poblíž jejího pramene. Nedlouho poté se však situace zlepšila. V roce 1955 došlo opět ke značnému zhoršení kvality vody, když začala být část toku odváděna vodními čerpadly Národního rozvaděče vody do jižních oblastí státu za účelem zavlažování Negevské pouště. Dílčím úbytkem vody došlo k zvýšení poměru splaškových vod, které vedly ke zničení přirozeného výskytu některých rostlinných a živočišných druhů.\n\nZa účelem zlepšení nastalé situace byla v roce 1988 založena Správa řeky Jarkon. Dnes je Správa odpovědná za čištění, obnovu a rozvoj řeky, stejně jako kontrolu kvality vody. Při čištění řeky byly odstraněny stovky tun smetí, došlo k také k čištění břehů, podél nichž vznikly stezky pro pěší.\n\nV období Osmanské říše tvořila řeka jižní hranici vilájetu Bejrút.\n\n16. července 1997 zahynuli čtyři členové australské delegace Makabejských her, v důsledku zřícení provizorního mostu pro pěší přes řeku Jarkon.\n\n"}
{"id": "306057", "url": "https://cs.wikipedia.org/wiki?curid=306057", "title": "Kemet", "text": "Kemet\n\nKemet může odkazovat na:\n"}
{"id": "306059", "url": "https://cs.wikipedia.org/wiki?curid=306059", "title": "Kaňk", "text": "Kaňk\n\nKaňk (něm \"Gang\") je jedna ze dvanácti místních částí a jedno ze sedmi katastrálních území města Kutná Hora. Nachází se 3 km severně od centra Kutné Hory. V současné době je zde registrováno asi 312 domů. PSČ je 284 04.\n\nKaňk vznikl ve druhé polovině 13. století současně s nedalekou Kutnou Horou v souvislosti s objevem rozsáhlých nalezišť arsenu, stříbra a také mědi. Původní hornická osada tvořící předměstí Kutné Hory byla Ferdinandem II. roku 1621 povýšena na město se stejnými právy, jaká měla samotná Kutná Hora. Těžební činnost probíhala v okolí Kaňku až do 20. století, kdy se zde těžily zinkové a olověné rudy. Těžba také dala Kaňku jméno, neboť německý název \"Gang\" znamená mj. důlní chodbu.\n\nRoku 1950 byly obce Kaňk, Perštejnec a Sedlec připojeny ke Kutné Hoře.\n\n\n"}
{"id": "306063", "url": "https://cs.wikipedia.org/wiki?curid=306063", "title": "Joseph Walker", "text": "Joseph Walker\n\nJoseph Albert Walker (10. února 1921 ve Washingtonu, Pensylvánie, USA – 8. června 1966 tragicky v Kalifornii) byl americký pilot a astronaut, držící řadu světových leteckých rekordů.\n\nNa univerzitě Washington and Jefferson College získal titul bakaláře fyziky v roce 1942. Během 2. světové války byl vojenským pilotem.\n\nK NACA (později přejmenované na NASA) nastoupil v roce 1951 jako testovací pilot na základně Edwards v Kalifornii. Létal s letouny značek D-558, X-1, X-3, X-4, X-5, X-15, B-47, F-100, F-101, F-102, F-104. Zúčastňoval se experimentálních letů s cílem pokořit světové rekordy rychlosti letounů. Např. na X-1E letěl Walker celkem jednadvacetkrát, přičemž při sedmnáctém letu dne 8. října 1957 dospěl k M = 2,24. V květnu 1960 se stal světovým rekordmanem za dosažení rychlosti 3397 km/h na letounu North American X-15.\n\nOd července 1962 začal s testovacími lety v experimentálním raketoplánu North American X-15 (předchůdce kosmických raketoplánů) dokázal 19. července a 22. srpna 1963 jako první člověk překonat s okřídleným dopravním prostředkem výšku 100 km, která je považována Mezinárodní leteckou federací (FAI) za hranici vesmíru. Je proto kvůli svým letům zařazován neoficiálně mezi astronauty. Jeho rekordních 107,8 km dokázal překonat až v roce 2004 raketoplán SpaceShipOne. Výšku 100 km překonal dvakrát (105,9 a 107,8 km), a je tak prvním člověkem, který byl s letounem dvakrát v kosmu.\n\nZemřel tragicky nad kalifornskou leteckou základnou Edwards ve svých 45 letech při srážce svého letounu F-104 s letounem XB-70 při reklamním natáčení pro firmu General Electric.\n\nNorth American XB-70 Valkyrie\n\n"}
{"id": "306065", "url": "https://cs.wikipedia.org/wiki?curid=306065", "title": "Jidam", "text": "Jidam\n\nJidam (; dosl. \"„přísaha, slib, ujištění“\", někdy jako \"„aspekt buddhy“\"; skt. \"dévata\") je ve vadžrajánovém buddhismu označení pro osobní meditační aspekt buddhy, jehož charakter odpovídá individuálním psychologickým schopnostem či vlohám adepta. Jedná se o formu buddhy reprezentující určitý aspekt osvícené mysli, se kterou je spojená určitá meditační praxe, která má za cíl dovést praktikujícího k osvobození a osvícení.\n\nPříkladem může být bílá sedící čtyřruká forma buddhy soucitu (skt. Avalókitéšvara, tib. Čänräzig). Praktikující transformuje díky meditaci na tento buddhovský aspekt svůj vnitřní a vnější svět a díky rozvíjení dokonalého soucitu dosáhne stavu Buddhy.\n\nTibetské slovo \"jidam\" doslovně znamená \"svazek s osvícením\" (\"ji\" znamená \"mysl\", \"dam\" znamená \"svazek\", \"spojení\"). Praktikující často disponuje určitou speciální vlastností, např. odvahou, moudrostí, aktivitou. Na určitém stupni rozvoje dostane praktikující od zkušeného učitele - lamy - povolení a odkaz na určitý aspekt buddhy, který odpovídá jeho vnitřnímu nastavení a posiluje jeho speciální vlastnosti. Tento aspekt buddhy poté propojuje praktikujícího se stavem buddhy a doprovází ho nejrychleji k osvícení.\n\nSanskrtské slovo \"dévata\" doslovně znamená \"božstvo\", což může být pro člověka ze Západu matoucí, protože \"aspekt buddhy\" symbolizuje naše vnitřní osvícené vlastnosti, nikoli nějaký vnější aspekt, od kterého něco očekáváme nebo kterého ctíme.\n\nJidam patří do tzv. Třech kořenů vadžrajánového buddhismu. Ostatní dva jsou láma a ochránce.\n\nMeditace na aspekt buddhy, na \"jidam\", patří do pokročilých meditací na cestě vadžrajány. Pro úspěšné praktikování takové meditace potřebuje meditující přijmout tzv. iniciaci od svého učitele - lámy. Podmínkou je také dokončení alespoň jednou tzv. Přípravných praxí.\n\n"}
{"id": "306071", "url": "https://cs.wikipedia.org/wiki?curid=306071", "title": "Kchang-si", "text": "Kchang-si\n\nKchang-si (čínsky \"康熙\" pchin-jin \"Kāngxī\") (* 4. května 1654 - † 20. prosince 1722) byl třetí císař mandžuské Dynastie Čching a druhý císař této dynastie, který vládl nad Čínou.\n\nKchang-si vládl od 18. února 1661 do 20. prosince 1722. Vládl víc jak 61 let a je tak nejdéle vládnoucím čínským císařem v historii. Za jeho vlády došlo k upevnění mandžuské moci nad Čínou, podmanění Vnějšího Mongolska a uzavření Něrčinské smlouvy s Ruským impériem.\n\n"}
{"id": "306072", "url": "https://cs.wikipedia.org/wiki?curid=306072", "title": "Sun-c' (matematik)", "text": "Sun-c' (matematik)\n\nSun-c’ () byl čínský matematik, který žil někdy mezi třetím a pátým stoletím n. l. Zajímal se o astronomii a snažil se vytvořit kalendář. Zabýval se rovněž diofantickými rovnicemi. Jediným jeho známým dílem je \"Sun-c’ suan ťing\" (; \"Sun-c’ovy výpočty\"), kde je zmíněna tzv. čínská věta o zbytcích.\n\nO jeho životě není známo téměř nic, spory se vedou i o století, ve kterém žil. Dříve býval dokonce ztotožňován s vojevůdcem Sun-c’em.\n"}
{"id": "306076", "url": "https://cs.wikipedia.org/wiki?curid=306076", "title": "Česká národní rada", "text": "Česká národní rada\n\nČeská národní rada (zkratkou ČNR) byla od 1. ledna 1969 do 31. prosince 1992 zákonodárným sborem České socialistické republiky, později České republiky. Na území republiky byla nejvyšším orgánem státní moci. 1. ledna 1993 se spolu s osamostatněním České republiky podle čl. 106 odst. 1 Ústavy transformovala na Poslaneckou sněmovnu Parlamentu České republiky.\n\nČeská národní rada vznikla roku 1968 na základě ústavního zákona č. 77/1968 Sb., o přípravě federativního uspořádání Československé socialistické republiky, jako \"„prozatímní orgán ústavní politické reprezentace českého národa“\" se 150 poslanci, který měl na starosti přípravné práce s ustavením budoucí částečně autonomní České socialistické republiky a jejího parlamentu, kterým měla být právě Česká národní rada. První poslanci byli zvoleni 10. července 1968 nepřímo Národním shromážděním na návrh Národní fronty z poslanců Národního shromáždění zvolených v českých krajích a z význačných představitelů českého veřejného života. Zároveň byl zvolen její předseda a 21. července místopředsedové, předsednictvo a výbory. Od svého vzniku sídlila v Thunovském paláci ve Sněmovní ulici na pražské Malé Straně, sídle bývalého zemského sněmu i sídle budoucí Poslanecké sněmovny Parlamentu České republiky.\n\nOd 1. ledna 1969 do 31. prosince 1992 se pak už na základě ústavního zákona č. 143/1968 Sb., o Československé federaci, jednalo v rámci formálně federalizované ČSSR (později ČSFR) o parlament České socialistické republiky (později České republiky), s 200 poslanci volenými na období nejdříve čtyř let, po novelizaci ústavním zákonem č. 43/1971 Sb. pěti let. Dosavadní ČNR byla kooptací doplněna o dalších 50 poslanců 21. prosince 1968, další, už přímé volby se konaly v letech 1971, 1976, 1981, 1986, 1990 a 1992.\n\nČeská národní rada volila a odvolávala své předsednictvo, skládající se z předsedy České národní rady, místopředsedů a z dalších členů. Předsednictvo fungovalo nepřetržitě, v době rozpuštění ČNR bylo oprávněno vykonávat její pravomoce, vyjma přijímání ústavních zákonů a rozpočtu republiky. Namísto zákonů mohlo v takové době vydávat tzv. \"zákonná opatření\", která se vyhlašovala stejně jako zákony a která musela být na nejbližším zasedání ČNR schválena, jinak pozbývala další platnosti. Podstatnou pravomocí předsednictva bylo jmenování a odvolávání předsedy a dalších členů vlády republiky a pověřování je řízením republikových ministerstev. Vyhlašovalo také volby do ČNR. Samotný předseda pak zastupoval Českou národní radu navenek, svolával a řídil její zasedání, podepisoval zákony a přijímal sliby členů republikové vlády. Kromě předsednictva si ČNR zřizovala i různé výbory, např. ústavně-právní, jako své iniciativní a kontrolní orgány.\n\nČeská národní rada mohla vydávat vlastní zákony, pokud nešlo o věci patřící do kompetencí celé federace. Návrh zákona mohli podávat jak poslanci, tak celé výbory i vláda republiky. Rada byla usnášeníschopná, pokud byla přítomna nadpoloviční většina všech poslanců, k přijetí zákona bylo pak potřeba souhlasu nadpoloviční většiny přítomných, u ústavního zákona třípětinové většiny všech poslanců. Přijatý zákon podepisoval předseda ČNR a předseda republikové vlády a vyhlašovalo je předsednictvo. Ovšem zatímco v letech 1969–1971 přijala 33 zákonů, v následujícím období až do roku 1989 už jen 97 zákonů, především každoročních státních rozpočtů a národohospodářských plánů.\n\nDále mohla jednat o zásadních otázkách vnitřní politiky, schvalovat rozpočet a státní závěrečný účet republiky a podávat Federálnímu shromáždění návrhy celostátních zákonů. V období normalizace nicméně nejčastěji volila soudce z povolání. Ve vztahu k republikové vládě platilo to, že ačkoli jejího předsedu a další její členy jmenovalo předsednictvo ČNR, důvěru musela vláda po svém jmenování získat od celé České národní rady. Ta pak mohla činnost vlády kontrolovat, rušit její protizákonné nařízení či usnesení, interpelovat ji i jednotlivé její členy a mohla jí také vyslovit nedůvěru, po níž následovala demise celé vlády. Stejně tak mohla vyslovit nedůvěru i jen jednomu členovi vlády.\n\n18. prosince 1989 rezignovali předseda, místopředsedové, předsedové výborů a další členové předsednictva ČNR, dosavadní předseda Josef Kempný svou rezignaci poslal dopisem ČNR datovaným už 7. prosince 1989. Nové vedení ČNR bylo zvoleno ještě tentýž den (18. prosince), novým předsedou byl zvolen Jaroslav Šafařík (člen ČSS). \n\nPodle ústavního zákona z 23. ledna 1990, č. 14/1990 Sb., o odvolávání poslanců zastupitelských sborů a volbě nových poslanců národních výborů, mohli být odvoláni svou politickou stranou, nebo orgánem Národní fronty v dohodě s Občanským fórem, ti poslanci ČNR, kteří v zájmu vyrovnání rozložení politických sil nebo vzhledem k dosavadnímu působení neskýtali záruky rozvoje politické demokracie. Od 23. ledna do 6. února 1990 rezignovalo 46 poslanců a 18 jich bylo odvoláno. Téhož dne bylo zvoleno nových 64 poslanců.\n\n\nZ prvních 150 poslanců ČNR bylo 85 členů KSČ, 22 ČSS, 22 ČSL a 21 nestranických.\n\n"}
{"id": "306077", "url": "https://cs.wikipedia.org/wiki?curid=306077", "title": "Henri Cochet", "text": "Henri Cochet\n\nHenri Cochet (14. prosince 1901, Villeurbanne – 1. dubna 1987 v Paříži) byl francouzský tenista. Mezi jeho největší úspěchy patří tituly ve dvouhře na grandslamových turnajích French Open (1922, 1926, 1928, 1930, 1932), Wimbledonu (1927, 1929) a US Open (1928), zisk titulu ve čtyřhře na French Open (1927, 1930, 1932 v mužské čtyřhře, 1928, 1929 ve smíšené), Wimbledonu (1927, 1929) a U.S. Open (1928 v mužské, 1927 ve smíšené). Na olympijských hrách v Paříži v roce 1924 získal stříbro ve dvouhře i mužské čtyřhře.\n\nV roce 1976 byl zapsán do Mezinárodní tenisové síně slávy.\n\nS tenisem začínal v tenisovém klubu, kde byl jeho otec tajemníkem.\n\nSpolu s Jeanem Borotrou, Jacquesem Brugnonem a René Lacostem patřil k takzvaným \"Čtyřem mušketýrům\", čtyřem francouzským tenistům, kteří patřili k nejlepším hráčům 20. a 30. let 20. století.\n\nFrancii reprezentoval i v Davisově poháru, odehrál celkem 58 zápasů, z toho 42 v dvouhře (34 výher, 8 proher) a 16 ve čtyřhře (10 výher, 6 proher).\n\n3 roky po sobě byl světovou tenisovou jedničkou (1928-30).\n\n\n"}
{"id": "306089", "url": "https://cs.wikipedia.org/wiki?curid=306089", "title": "Lacrimosa (hudební skupina)", "text": "Lacrimosa (hudební skupina)\n\nLacrimosa je hudební projekt založený roku 1990 Tilo Wolffem. Skupina se už od svého založení řadí mezi nejznámější zástupce tzv. „Nové německé kultury smrti“. Jako znak používá tato skupina harlekýna, který se objevil již na obalu prvního nosiče.\n\nPrvní demo-nahrávka s názvem „\"Clamor\"“ (lat. Nářek) se objevila roku 1990. Protože Tilo Wolff nemohl přesvědčit žádné hudební vydavetelství, založil své vlastní jménem Hall of Sermon, které vydalo i jeho první desku „\"Angst\"“ (Strach).\n\nOd roku 1994 patří k Lacrimose jako stálý člen také Finka Anne Nurmi, která stála u zrodu gothic rockové skupiny Two Witches.\n\nNejvětší hitparádový úspěch Lacrimosy byla píseň „\"Stolzes Herz\"“. Dalšího úspěchu dosáhla Lacrimosa roku 1999 s albem „\"Elodia\"“ které se také dostalo do první desítky. Lacrimosa pořádá vyprodané turné po Evropě a jak po střední, tak i po jižní Americe.\n\nSe svou skladbou „\"Der Morgen danach\"“ se Lacrimosa udržela čtyři týdny na německé oficiální hitparádě.\n\nJméno pochází z poslední sloky křesťanské liturgické písně Dies irae z 12. století, která je součástí rekviemu. Říká se v něm: „\"Lacrimosa dies illa\"'\" , v češtině „Plačtivý je onen den“ (l\"at.lacrima: „slza“, lacrimosus, „plačtivý“\").\n\nNa debutovém albu „\"Angst\"“ jsou použity minimalistické elektronické zvuky umožňující realizační prostředky Tilo Wolffa. Také následující alba „\"Einsamkeit\"“ a „\"Satura\"“ jsou vytvořena v podobném duchu.\n\nOd čtvrtého alba „\"Inferno\"“ je v Lacrimose přítomna již i Anne Nurmi. Od té doby se styl neustále vyvíjí. Inferno stejně jako jeho předchůdce Satura obsahuje rockové a metalové pasáže s elektrickými kytarami. V Infernu poprvé se objevují anglické texty, ale také klasické prvky v závěrečné skladbě „Der Kelch des Lebens“, což je čtrnáctiminutová skladba v které působí symfonický orchestr.\n\nNásledující album „\"Stille\"“ (něm. ticho) obsahuje hit „\"Stolzes Herz\"“, stejně tak jako čtvrthodinovou skladbu s názvem „Die Straße der Zeit“. Tato skladba obsahuje rozsáhlé chorálové pasáže, instrumentální vsuvky a dlouhá kytarová sóla.\n\n„\"Elodia\"“ patří k nejúspěšnějším albům Lacrimosy. Byla nahrána spolu s londýnským symfonickým orchestrem. V první skladbě „\"Am Ende der Stille\"“ se opakuje motiv poslední skladby předchozího alba. Skrz tento počin dosáhl Tilo Wolff takřka cyklického propojení alb. V tomto albu splývají hranice mezi klasickou hudbou a metalem.\n\nAlbum „\"Fassade\"“ do jisté míry leží na třech pilířích. Obě okrajové části alba (to znamená 1. a 3. část) jsou spolu hudebně úzce propojeny. Druhá, ve středu ležící část, vytváří klidný protipól alba. Připomenutíhodná je také skladba „\"Stumme Worte\"“, která je založena jen na Tilově zpěvu, klavíru a smyčcovém kvartetu.\n\n„\"Echos\"“ (něm. ozvěny) začínají čistě klasickou „\"Kyrie\"“, převzatou z Ordinarium Missae, pro chór a orchestr. Toto album je také hodně ovlivněno elektronickou a industriální hudbou, jak je zvláště viditelné na skladbě „\"Ein Hauch von Menschlichkeit\"\".\n\nDeváté album skupiny Lacrimosa Lichtgestalt velkou měrou přebírá klasickou orientaci předchozího alba, ale začíná se také obnovovat rockový prvek. Zvláště je to zřejmé v první skladbě „\"Sapphire\"“, která zpočátku začíná poklidně, ale od druhé poloviny přechází na metal, rychlost hudby se zvyšuje, nastupují kytary a Wolffův hlas se mění ze zpěvu na chrapot. Zbývající skladby představují mix stylů předchozích alb.\n\nV březnu 2008 začali práce na novém albu „Sehnsucht“, které vyšlo 8. května 2009.\n\nV roku 2017 vyšlo zatím jejich poslední album „\"Testimonium\"“.\n\nVšechna alba a DVD byla publikována vlastní společností Tilo Wolffa, Hall of Sermon.\n\n\n\n\n\n\n"}
{"id": "306091", "url": "https://cs.wikipedia.org/wiki?curid=306091", "title": "Jean Borotra", "text": "Jean Borotra\n\nJean Robert Borotra (13. srpna 1898, Domaine-du-Pouy – 17. července 1994, Arbonne) byl francouzský tenista.\n\nSpolu s Henri Cochetem, Jacquesem Brugnonem a René Lacostem patřil k takzvaným \"Čtyřem mušketýrům\", čtyřem francouzským tenistům, kteří patřili k nejlepším hráčům 20. a 30. let 20. století.\nMezi jeho největší úspěchy v tenise patří 5 titulů ve dvouhře na grandslamových turnajích Australian Championships (1928), French Championships (1924, 1931) a Wimbledon (1924, 1926), zisk titulů ve čtyřhře na grandslamových turnajích Australian Championships (1928), French Championships (1925, 1928, 1929, 1934, 1936 v mužské, 1927, 1934 ve smíšené), Wimbledon (1925, 1932, 1933 v mužské, 1925 ve smíšené) a U.S. Championships (1926 ve smíšené). Na olympijských hrách v Paříži v roce 1924 získal bronz v mužské čtyřhře.\n\nV roce 1976 byl zapsán do Mezinárodní tenisové síně slávy.\n\nFrancii reprezentoval i v Davisově poháru, odehrál celkem 54 zápasů, z toho 31 v dvouhře (19 výher, 12 proher) a 23 ve čtyřhře (17 výher, 6 proher).\n\n"}
{"id": "306092", "url": "https://cs.wikipedia.org/wiki?curid=306092", "title": "Hermon", "text": "Hermon\n\nHermon ( جبل الشيخ, \"Džabal aš-Šajch\"; הר חרמון, \"Har Chermon\") je hora v horském pásmu Antilibanon s nadmořskou výškou 2814 m n. m. Vrchol Hermonu je na hranicích mezi Sýrií a Libanonem a je pod syrskou kontrolou. Jižní svahy hory Hermon jsou pod izraelskou kontrolou od Šestidenní války v roce 1967. Tato strana hory byla spolu s většinou Golanských výšin Izraelem jednostranně anektována v roce 1981 zákonem o Golanských výšinách. Izraelem ovládané svahy Hermonu jsou nejvýše položeným místem v Izraeli; hlavní vrchol je nejvyšším bodem Sýrie.\n\nHermon je ve skutečnosti seskupením hor s třemi různými vrcholky stejné nadmořské výšky. Horské pásmo Antilibanon se táhne v délce zhruba 150 km severojižním směrem na pomezí Libanonu a Sýrie.\n\nHora zaujímá oblast o rozloze zhruba 1000 km², z čehož přibližně 70 km² je pod izraelskou správou. Je jedním z nejvyšších vrcholů v této oblasti a kvůli své výšce zachytává velké množství srážek. V určitých ročních obdobích (zima a jaro) pokrývá všechny tři vrcholky hory Hermon sníh. Tající sníh napájí místní potoky a řeky a zvýšená vodní hladina zúrodňuje půdu. Hlavními vodními toky, které z Hermonu stékají do Golanských výšin a Izraele, je Nachal Si'on, Nachal Guvta nebo Nachal Sa'ar. Na úpatí Hermonu pak v lokalitě Banias vzniká řeka Banias (nazývaná též Nachal Chermon).\n\nJe důležité, že vlády mající správu nad Hermonem a navazujícími potoky, si uvědomují svoji zodpovědnost a bojují proti odlesňování a znečištění. Hora Hermon je někdy nazývána „očima Izraele“, protože její nadmořská výška je důležitá pro izraelský systém včasné výstrahy.\n\nHora byla dle Tanachu Amorejci nazývána \"Senír\", Sidónci \"Sirjon\" a Kananejci \"Baal-chermón\". Hora je dále zmiňována jako severní hranice Země izraelské. Vrcholky hory Hermon byly zřejmě využívány Kananejci v kanaánských mytologických rituálech.\n\nV evangeliích je psáno, že Ježíš a jeho učedníci cestovali ze severu z Betsaidy u Galilejského jezera do Cesareje Filipovy, při jižním úpatí hory Hermon. Tam jim údajně Ježíš zjevil svůj záměr vybudovat církev, jít do Jeruzaléma, zemřít a být vzkříšen.\n\nHermon je možným místem údajné Proměny Páně, kam se šli Ježíš a jeho tři učednici (Petr, Jakub a Jan) modlit. Před jejich očima se Ježíš proměnil. Jeho šat byl oslnivě bílý a promluvil s Mojžíšem a Eliášem, kteří se mu zjevili. Učedníci propadli strachu, když se z nebe ozval hlas říkající: „To jest můj milovaný Syn, kterého jsem si vyvolil; toho poslouchejte.“\n\nOd roku 1981 je izraelská oblast spravována podle zákona o Golanských výšinách. Je zde jediné izraelské horské lyžařské středisko s mnoha sjezdovkami všech stupňů obtížnosti. Středisko nabízí služby lyžařské školy, horské služby a mnoha restaurací. Jsou zde také trasy určené pro běžkaře a plochy vymezené pro sáňkování. Zaměstnanci střediska žijí zejména v nedalekém mošavu Neve Ativ a drúzské vesnici Madždal Šams.\n\nIzraelská část hory je intenzivně hlídána izraelskou armádou a policií. Izraelské bezpečnostní služby mají na hoře ve výšce 2 224 m n. m. instalovány vojenská radarová a sledovací zařízení pro monitorování syrských a libanonských vojenských aktivit.\n\nV roce 2005 zveřejnila syrská vláda plány na vybudování mnohamiliardového zimního střediska na své části hory.\n\nPodle legendy v midraších pochází jméno hory od přísahy (hebrejsky \"cherem\", což může znamenat též klatbu), kterou na ní měli uzavřít padlí andělé se svým vůdcem Šemchazajem.\n\n"}
{"id": "306102", "url": "https://cs.wikipedia.org/wiki?curid=306102", "title": "Encephalartos brevifoliolatus", "text": "Encephalartos brevifoliolatus\n\nPíchoš Encephalartos brevifoliolatus je druh cykasu z čeledi zamiovité (\"Zamiaceae\"). Pochází z Jižní Afriky z provincie Transvaal, kde ve volné přírodě již vyhynul. Jedná se o jednu z nejvzácnějších rostlin na světě.\n\nJe velmi podobný druhu \"Encephalartos laevifolius\". Odlišuje se od něj kratšími a širšími lístky se zřetelně podvinutými okraji. Samičí šištice nejsou známy.\n\nJedná se o přísně chráněnou rostlinu, zařazenou do kategorie druh vyhynulý v přírodě na Červeném seznamu IUCN. Druh je zapsán na hlavním seznamu CITES I, který kontroluje obchod s ohroženými druhy – jak s rostlinami, tak i jejich semeny.\n\nEncephalartos brevifoliolatus vyhynul v přírodě a přežívá jen ve sbírkách. Jeho krátká historie je typickou ukázkou osudu cykasů. Druh byl poprvé popsán v roce 1996, kdy bylo nalezeno pět rostlin. Při leteckém průzkumu v roce 2001 objeveno celkem sedm stromů. Při kontrole v roce 2004 byly nalezeny již pouhé dvě a bylo přijato rozhodnutí o jejich přesazení do botanické zahrady. To se ovšem nepodařilo realizovat. Během příprav na stěhování byla jedna rostlina ukradena, druhá byla pytláky rozřezána na části.\n\n\n"}
{"id": "306103", "url": "https://cs.wikipedia.org/wiki?curid=306103", "title": "Jindřich I. Kyperský", "text": "Jindřich I. Kyperský\n\nJindřich I. Kyperský z rodu Lusignanů zvaný Tlustý (francouzsky , řecky , 3. května 1217 – 18. ledna 1253, Nikósie) byl v letech 1218 až 1253 kyperským králem. Jeho otcem byl král Hugo I. a matkou Alice ze Champagne. Jindřich se stal králem již roku 1218, když zemřel jeho otec, bylo mu osm měsíců. Protože nemohl vládnout, stala se jeho matka regentkou království. Jindřich I. byl korunován v katedrále svaté Sofie v Nikósii.\n\nBěhem své vlády Jindřich sloužil jako regent Jeruzalémského království za nezletilého krále Konráda II., který žil v Evropě.\n\nPo Jindřichově smrti roku 1253 se jeho nástupcem na kyperský trůn stal jeho syn Hugo, který vládl jako Hugo II. Král byl pohřben v templářském kostele v Nikósii.\n\nJindřich I. byl ženatý celkem třikrát:\n\n\n\n"}
{"id": "306104", "url": "https://cs.wikipedia.org/wiki?curid=306104", "title": "Sojuz TMA-12", "text": "Sojuz TMA-12\n\nSojuz TMA-12 je označením letu ruské kosmické lodi řady Sojuz k Mezinárodní vesmírné stanici (ISS).\n\n\n\n\n\nNosná raketa Sojuz-FG úspěšně odstartovala 8. dubna 2008 z kosmodromu Bajkonur v Kazachstánu s kosmickou lodí Sojuz TMA-12. Cílem byla Mezinárodní vesmírná stanice ISS, ke které se loď připojila 10. dubna 2008. Dlouhodobou posádku - Expedici 17 doplnil americký astronaut Garrett Erin Reisman, který byl na Mezinárodní kosmickou stanici ISS dopraven raketoplánem Endeavour při misi STS-123. Jihokorejská kosmonautka I So-jon se na Zemi vrátila na palubě kosmické lodi Sojuz TMA-11 19. dubna 2008.\n\n"}
{"id": "306105", "url": "https://cs.wikipedia.org/wiki?curid=306105", "title": "Jiří Hřebec", "text": "Jiří Hřebec\n\nJiří Hřebec (* 19. září 1950 Teplice) je tenisový trenér a bývalý československý profesionální tenista. V průběhu kariéry vyhrál tři turnaje ATP Tour ve dvouhře a čtyři ve čtyřhře. Na žebříčku ATP byl pro dvouhru nejvýše postaven v dubnu 1974 na 25. místě. V období 1973–1977 figuroval na 2. příčce československého singlového žebříčku.\n\nPraktikoval celodvorcový tenis s velmi rychlým pohybem. Slabší stránkou byla horší koncentrace a psychická labilita.\n\nV roce 1968 se stal dorosteneckým mistrem ČSSR ve dvouhře, o rok později (1969) zakončil sezónu na 4. místě světového juniorského žebříčku (do 21 let). Byl členem vítězného reprezentačního družstva v Galeově poháru 1970. Roku 1971 byl mužským mistrem ČSSR jak ve dvouhře, tak i ve čtyřhře a šampionem Skandinávie v hale.\n\nRoku 1973 triumfoval v prvním československém turnaji Grand prix hraném v Praze, kde porazil mj. Jana Kodeše a vyhrál také mistrovství Jižní Austrálie v Adelaide. V roce 1977 zvítězil v San Jose a stal se mezinárodním mistrem ČSSR z Bratislavy.\n\nV československém daviscupovém týmu debutoval v roce 1972 1. kolem evropské zóny proti Belgii, v němž prohráli s Kukalem čtyřhru. V soutěži odehrál kvalitní zápasy, když například v roce 1973 porazil v Melbourne Johna Newcomba a s Rodem Laverem prohrál těsně v pětisetovém zápase. Ve finále Davis Cupu 1975 odehrál proti Švédsku dva singly. Po hladké porážce od Borga porazil Bengtsona. Československo soupeři podlehlo 2:3 na zápasy. Celkem nastoupil k sedmnácti mezistátním utkáním s bilancí 17–12 ve dvouhře a 1–4 ve čtyřhře.\n\nV roce 1981 společně s manželkou emigroval do Německa, zpět do vlasti se natrvalo vrátil až v roce 1997. Studoval na SPŠ zeměměřické, tomuto oboru se nevěnuje a působí jako tenisový trenér.\n\nV září 2010, ve věku šedesáti let, prodělal operaci kyčle. Působí jako trenér mládeže štvanického klubu I. ČLTK Praha. První žena s jeho dcerou a vnukem žijí v Německu. V roce 2004 se mu narodila druhá dcera.\n\n\n\n\n"}
{"id": "306112", "url": "https://cs.wikipedia.org/wiki?curid=306112", "title": "Mazda 323F", "text": "Mazda 323F\n\nMazda 323F je pětimístný pětidveřový osobní automobil s motorem vpředu a pohonem předních kol. Jde o jednu z karosářských variant vozu Mazda 323 patřící do nižší střední třídy osobních automobilů. Vůz se vyráběl v letech 1989 až 2003, karosářská varianta F nemá žádného přímého předchůdce (přestože typ 323 se vyráběl od roku 1964) ani následníka (následníkem typu 323 je Mazda 3). Automobil Mazda 323F se vyráběl ve třech modelových řadách:\n\n\nSoučasně s řadou BA probíhala také výroba třídveřového vozu Mazda Coupé s podobným designem.\n\nŘada BG byla vyráběna od roku 1989. Stejně jako další generace to byl pětidveřový fastback (sedan se plývající zádí). Prodávala se pod názvy Mazda 323F, Mazda 323 Astina nebo Mazda Familia Astina, luxusnější verze se v Japonsku jmenovala Eunos 100. Tato generace má výklopé přední světlomety.\n\nK dispozici byly čtyřválcové motory o objemu 1,6 l a 1,8 l dodávané ve 4 variantách:\n\n!Model\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový objem<br>[cm]\n!Kompresní<br>poměr\n!Max. výkon<br>[kW při ot./min]\n!Max. točivý moment<br>[Nm při ot./min]\n\n</tr>\n\n</table>\n\nRoku 1994 byla výroba ukončena a byla nahranzena řadou BA (Lantis).\n\nVozy Mazda 323F řady BA (kódové označení BA14P2) byly ve světě prodávány také pod označením Lantis, Astina a Allegro Hatchback. Při konstrukci byla za základ použita platforma Mazda CB. Následující údaje vycházejí z informací výrobce v příručce k vozu a jsou pouze orientační (mohou se tedy mírně lišit).\n\nDélka 4250 mm, šířka 1695 mm, výška 1350 mm, rozchod přední nápravy 1430 mm, rozchod zadní nápravy 1435 mm, rozvor 2600 mm. Hmotnost pohotovostní 1155 kg, užitečná 530 kg, celková 1685 kg. Uvedené parametry jsou pro základní provedení a mohou se lišit podle instalované výbavy (např. se podle oficiálního dovozce zvyšovala pohotovostní hmotnost a snižovala užitečná).\n\nV České republice byla Mazda 323F BA dodávána s následujícími atmosférickými zážehovými motory:\n\n!Model\n!Motor\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"11\" |Zážehové motory\n\n</table>\n\nVšechny motory byly vybaveny vícebodovým vstřikováním paliva a řízeným katalyzátorem splňujícím emisní normu EURO 2.\n\nZákladní převodovka manuální, pětistupňová (5 rychlostí vpřed, 1 zpět), plně synchronizovaná, s řadicí pákou umístěnou na středovém tunelu. Dodávala se též automatická převodovka.\n\n\nKaroserie je typu fastback/hatchback/liftback, samonosná, z ocelového plechu opatřeného antikorozní ochranou. Zavazadlový prostor oddělený, s objemem 346 litrů, rozšiřitelný sklopením zadních sedadel.\n\nVůz bylo možno oproti základnímu provedení standardně doplnit touto výbavou: 2 airbagy, ABS, elektrické ovládání oken (předních nebo všech), elektrické ovládání zrcátek, manuální klimatizace, vyhřívání předních sedadel, mlhové světlomety, centrální zamykání.\n\nMazda 323 řady BA patří mezi nadprůměrně spolehlivé vozy. V žebříčku TÜV obsadila 20. místo z 57 vozů (test v roce 2007, vozy stáří 10–11 let), resp. 11. místo z 87 vozů (2005, vozy staré méně než 6 let) či 19. místo z 85 vozů (2004, vozy stáří 6–7 let).\n\nAutomobil Mazda 323F je vybaven standardní bezpečnostní výbavou, případně nadstandardní výbavou (ABS, airbagy). Crashtest podle metodiky Euro NCAP nebyl nikdy proveden.\n\nŘada BJ se vyráběla mezi lety 1998 a 2003.\n"}
{"id": "306114", "url": "https://cs.wikipedia.org/wiki?curid=306114", "title": "Mazda 323", "text": "Mazda 323\n\nMazda 323 nebo Mazda Familia je japonský automobil. Vyráběla se nejdříve v Hirošimě, u novější generace i v Hófu. Kromě Japonska se vyrábí také v Malajsii, Tchaj-wanu, Jihoafrické republice, Kolumbii a na Novém Zélandu. Mezi lety 1964 a 2003 bylo vyrobeno 9 verzí.\n\nPrvní generace byla vyráběna od října 1964. Byla navržena intalským designerem Guigiarem. Této generaci se také říkalo Mazda 800 a Mazda 1000. Má dvě verze - sedan, combi a coupé. Vyráběly se dva typy motorů, oba čtyřválce OHV. Sedan má 720 kg, coupe 790 kg. Výroba přestala roku 1966.\n\nDruhá generace se vyráběla od roku 1966 do roku 1976. Jméno této verze jsou Mazda 1000, Mazda 1300 a Mazda 1200 (pod názvem 1200 byla prodávána v USA). Váha je 810 kg, motory byly 3 - dva OHV a jeden TC. Stejně jako první generace se vyráběla v Hirošimě - ne v Hófu jako některé novější verze. Byla ve verzích sedan a kombi.\n\nVýroba této verze začala v roce 1976. Existuje kupé, sedan a kombi. Vyráběla se se třemi motory.\nVerze pro USA se jmenovaly Mazda 808 a Mazda Mizer. Po třech letech výroby (1976) byla výroba této generace skončena.\n\nČtvrtá verze má samostatný název - Mazda GLC. Vyráběla se 1977-1985. Váha je 812 kg. Do tohoto auta byly montovány tři druhy motorů.\n\nAmerická verze se jmenovala také GLC. Motory pro tuto verzi byly PC, TC a UC.\n\nOd roku 1980 se vyrábí pátá generace. Výroba skončila 1988. Na rozdíl od předchozích verzí se vyráběla i v Hófu.\n\nŠestá generace se vyrábí v letech 1985–1989. Říká se jí také Ford Tonic nebo Sao Penza.\n\nVyráběla se mezi 1989 a 1994. Jméno verze je FF2F. Zakoupit jej bylo možné ve verzích pěti dveřový sedan nebo tří dveřový hatchback. Ostřejší verze GTX a GT-R byly však pouze ve formě hatchbacku (USA i SEDAN).\n\nMazda 323F (F - Fastback) byla ve variantě 5 dveřového hatchbacku s výklopnými světlomety. Byla však vyráběna pouze s motorizací 1,5 L, 1,6 L a 1,8 L bez turbodmychadla. Přesto se však jedná o sportovnější verzi Mazdy 323. V Japonsku je známá pod jménem \"Familia Astina\" a luxusnější verze jako \"Eunos 100\" které bylo vyrobeno pouze 100ks pro JP trh.\n\n\nVyrábí se od roku 1994 do roku 1998. Samostatné jméno je FG3G. Mazda zahájila výrobu opět ve třech karosářských variantách. Jednou z nich byl 3 dvěřový hatchback a sedan. Třetí je 323 s označením F. Ta jako sportovnější varianta měla k dispozici 2,0 L agregát se 6 válci. Jako sportovní verzi ji nebylo možné zakoupit s dieselovým motorem.\n\n\nDevátá generace byla představena v roce 1998. Je postavena na podvozku větší Mazdy 626 GF, která byla představena o rok dříve. Oproti předchozímu modelu 323 bylo nabízeno méně verzí, z nabídky vypadlo sportovní kupé a třídveřový hatchback. Byla vyráběna jen jako pětidveřový hatchback a sedan. \nTato generace byla prodávána po celém světě také pod jmény: Mazda Allegro, Ford Activa, Ford Lynx, Isamu Genki, Ford Laser, Ford Laser Lidea. V roce 2001 byla tato generace modernizována - nové byly motory, přední světla, změněn byl tvar nárazníku a přední maska dostala větší logo. Výroba byla ukončena v roce 2003, kdy byl představen nový model Mazda 3.\n"}
{"id": "306120", "url": "https://cs.wikipedia.org/wiki?curid=306120", "title": "Médaille militaire", "text": "Médaille militaire\n\nMédaille militaire (\"Vojenská medaile\") je vyznamenání Francouzské republiky zavedené princem-prezidentem Louisem-Napoleonem Bonapartem 22. ledna 1852. Jde o nejvyšší vyznamenání za chrabrost pro prosté vojáky a poddůstojníky. Důstojníkům se neuděluje. Udělena ale může být i vrchním velitelům armády nebo námořnictva, proto mezi její nositele patří i Winston Churchill, Franklin Delano Roosevelt a Josip Broz Tito.\n"}
{"id": "306124", "url": "https://cs.wikipedia.org/wiki?curid=306124", "title": "Café de la Régence", "text": "Café de la Régence\n\nV době její největší slávy v 18. a 19. století se v ní scházeli nejvýznamnější francouzští šachisté, ale také šachoví amatéři. Často prý bývala tak přeplněná, že si lidé kvůli šetření místem museli nechávat klobouky na hlavách. Kromě šachu se zde však hrávaly i jiné hry, jako dáma, domino, kulečník či karty.\n\nZe známých šachistů zde působili např. William Schlumberger, který později skrytě obsluhoval šachový stroj Turek, Pierre Charles Fournier de Saint-Amant, Legall de Kermeur, François-André Danican Philidor, Louis-Charles Mahé de La Bourdonnais, Lionel Kieseritzky či Paul Morphy, který zde roku 1858 sehrál svou slavnou simultánní partii naslepo proti 8 soupeřům. Mnoho šachistů si zde vydělávalo na živobytí udělováním lekcí. Takto v kavárně vyučoval např. zmíněný William Schlumberger nebo Ignazio Calvi, který si zde v průběhu čtyř let vydělal 40 000 franků.\nBěhem svého turné po Evropě kavárnu navštívil Wolfgang von Kempelen, majitel Turka, a jeho stroj zde sehrál celou řadu partií. Do kavárny docházelo i mnoho šachových amatérů a tyto návštěvy byly i věcí jisté společenské prestiže. Mezi známé osobnosti, které v kavárně hrávaly, patřili Voltaire (který odtud vedl korespondenční partii s pruským králem Fridrichem II. Velikým), Jean-Jacques Rousseau, Denis Diderot, Maximilien Robespierre, Napoleon Bonaparte či Benjamin Franklin. Podle jedné z pověstí zde proti Robespierrovi hrála dívka převlečená za muže, a poté, co vůdce Francouzské revoluce porazila, odhalila svou totožnost a požádala ho o milost pro svého odsouzeného milence. Přemožený Robespierre jí prý vyhověl.\n\nRoku 1852 se kavárna přestěhovala do ulice (dnes č. 161) a roku 1916 zanikla. Její jméno používá francouzská asociace , kterou roku 2006 založila za účelem propagace šachu skupina politiků, novinářů a obchodníků.\n\n"}
{"id": "306125", "url": "https://cs.wikipedia.org/wiki?curid=306125", "title": "Kalous ušatý", "text": "Kalous ušatý\n\nKalous ušatý (\"Asio otus\") je středně velký druh sovy z čeledi puštíkovitých hnědého a černého zbarvení s charakteristickým prodlouženým opeřením kolem ušních otvorů, díky kterému získal svůj název v mnoha světových jazycích.\n\nV České republice se jedná o jednu z nejhojnějších a nejrozšířenějších sov vůbec. Jejím přirozeným biotopem jsou převážně řídce porostlé otevřené kulturní krajiny, přes den se často zdržuje v lesích. Obývá všechny kontinenty severní polokoule a izolovaně se vyskytuje také v Africe, na svém areálu rozšíření přitom tvoří celkem 4 poddruhy.\n\nJe aktivní za soumraku a v noci, v zimě přes den se přitom často zdržuje v menších skupinách. V jeho potravě se nejčastěji objevují hlodavci, díky čemuž je považován za užitečného, ale požírá také jiné savce, menší druhy ptáků a hmyz. K hnízdění nejčastěji využívá opuštěná hnízda krkavcovitých ptáků, kam klade 3–7 světlých vajec.\n\nKalous ušatý náleží mezi středně velké druhy sov. Co do velikosti je srovnatelný s holubem domácím (\"Columba livia\" f. \"domestica\") nebo s blízce příbuzným puštíkem obecným (\"Strix aluco\"), v porovnání s ním je však zřetelně štíhlejší. Délka jeho těla činí 35–40, průměrně tedy 38 cm a v rozpětí křídel měří 90–100 cm. Hmotnost se u samců pohybuje mezi 220–305 g, u samic pak mezi 260–435 g.\n\nPodobně jako všechny druhy sov má i kalous ušatý skvěle vyvinutý sluch a zrak, svou kořist dokáže dokonce lokalizovat i v naprosté tmě. Významně mu přitom napomáhá asymetrické umístění ušních dutin, kdy levá je výrazně výše položená než ta pravá. Zajímavé je také to, že má zrak uzpůsobený k vidění na větší vzdálenosti, přičemž na blízko vidí špatně. Dalšími znaky typické pro většinu sov jsou ostré drápy na silných končetinách a ostrý zahnutý zobák.\n\nJe porostlý hustým, velmi měkkým peřím světle až tmavě hnědého zbarvení. Vrchní část těla je tmavší s různorodou kresbou, spodina těla je zase posetá množstvím černých podélných skvrn. Jeho charakteristickým znakem jsou dlouhá pera kolem uší, která však, ačkoli tak vypadají, nemají žádný podíl na lepší kvalitě sluchu. Nápadný je také jeho oválný tvar obličeje s dobře patrným bílým peřím v závoji kolem žlutočervených očí ve tvaru písmena X.\n\nObě pohlaví jsou si velmi podobná, samice jsou však na přední straně těla nepatrně tmavší, mláďata v prachovém šatě jsou celá světlá s tmavým opeřením kolem očí a mladí ptáci mají v porovnání s dospělci zase volnější peří.\n\nLétá velmi tiše. V letu se dá rozeznat od jiných sov podle silné hlavy, dlouhých úzkých křídel a pomalého mávání křídel, jeho dlouhá pera na hlavě však patrná nejsou, v letu je totiž drží přitisklé u hlavy.\n\nOzývá se zřídkakdy, ale jeho hlas je většinou slyšitelný i na větší vzdálenost. Samci vydávají krátké, tlumené, pravidelně se několikrát za sebou opakující „hú“, samice se ozývají ještě méně než samci a jejich hlasový projev se podobá pískání na hřeben. Mláďata na hnízdě se pak potravy dožadují naříkavým, kolísavým, pískavým „puí“.\n\nKalous ušatý je velmi rozšířenou sovou vyskytující se na všech kontinentech severní polokoule a izolovaně i na území severní Afriky. Obývá téměř celou Evropu, zcela zde chybí zejména v nejsevernějších oblastech, do Asie zasahuje v podobě širokého pruhu sahajícího od její západní části až po Japonsko, v Severní Americe je pak zastoupen na většině území Spojených států, na severu Mexika a také zejména na jihu Kanady. Vzhledem k značné rozloze není doposud známá velikost jeho areálu rozšíření, přesně vyčíslena není ani jeho globální početnost, je však předběžně odhadována zhruba na 1 500 000–5 000 000 jedinců. Počet hnízdících párů v Evropě, která představuje 25–49 % jeho globálního rozsahu, je pak odhadován na 380 000–810 000, tedy 1 140 000–2 430 000 jedinců.\n\nU jeho globální populace byl v poslední době zaznamenán patrný pokles, není však považován za nijak drastický, a proto je v Červeném seznamu IUCN stále řazen do kategorie málo dotčených druhů. Nejčastějšími příčinami úmrtí tohoto druhu přitom bývají predátoři, ztráta přirozeného biotopu a nedostatek potravy, velmi často i kolize s vozidly.\n\nKalousi ušatí jsou převážně stálí ptáci, severské populace však migrují, a to zejména na území Mexika, Indie, severní Afriky a jižní Evropy.\n\nKalous ušatý přednostně obývá okraje lesů v blízkosti otevřených krajin s nízkou vegetací, jako jsou pole nebo louky, vyskytuje se také v močálech, větších parcích, houštinách a skupinách jehličnatých stromů. V zimě se často stahuje blíže k lidským obydlím a může být proto zaznamenán i ve městech.\n\nV České republice je kalous ušatý po celý rok široce rozšířen. Je také vůbec naší druhou nejhojnější sovou, hned po puštíku obecném; v ČR hnízdí v počtu 4 000–7 000 párů, a to až po nadmořskou výšku 1 000 m. Přes zimu na naše území navíc zalétávají i ptáci ze severní a východní Evropy. Jeho populace je však v současné době zde podobně jako na území mnoha světových států na poklesu. Kalouse ušatého chovají také některé zoologické zahrady v České republice, jako například Zoo Tábor, Zoo Děčín či Zoo Hluboká.\n\nKalous ušatý je velmi skrytě žijící pták s noční aktivitou (výjimku tvoří období, kdy migruje, a období, kdy obstarává potravu pro mláďata). Den tráví většinou vysoko na stromech v těsné blízkosti kmene, kde je díky svému hnědému zbarvení a štíhlému tělu velmi těžce zpozorovatelný. Při přímém ohrožení se načepýří, čímž opticky zvětšuje svou velikost, syčí a klape zobákem. Toto obranné chování lze přitom pozorovat již i u mláďat v hnízdě. V zimě se často sdružuje do malých skupin, které přes den odpočívají v těsné blízkosti u sebe.\n\nKalous ušatý se občas stává kořistí velkých dravců, jako jsou např. orli, jestřábi, sokoli (\"Falco peregrinus\") a občas dokonce i jiných druhů sov, zejména pak výra virginského (\"Bubo virginianus\"). Pro vejce a mláďata v hnízdě pak představují největší hrozbu krkavcovití (Corvidae) a mývalové (\"Procyon lotor\").\n\nVíce než 90 % veškeré potravy kalouse ušatého tvoří drobní hlodavci, nejčastěji hraboši, myšice, norníci, mladí potkani (\"Rattus norvegicus\") a krysy. Dále jsou v jeho potravě zastoupeni i jiní malí savci, jako jsou např. veverky, mladí králíci, rejsci, čipmanci či krtci, ale své menšinové zastoupení zde mají i netopýři, ptáci až do velikosti kosa (\"Turdus merula\") nebo špačka (\"Sturnus\" sp.) (ačkoli zde převládají malí pěvci, jako jsou vrabci (\"Passer\" sp.) nebo pěnkavovití (Fringillidae)), hmyz (např. brouci) a obojživelníci (nejčastěji žáby). Na svou kořist přitom číhá z vyvýšeného místa a poté, co ji zaznamená, na ni velmi rychle útočí. Následně ji usmrcuje pomocí svých ostrých drápů a silného zobáku, a pokud je to možné, tak ji polyká celou najednou; pokud ne, odnáší ji ve svých drápech na vyvýšeného místo, kde ji postupně požírá.\n\nNestravitelných zbytků, jako jsou např. kosti nebo srst, se následně zbavuje zhruba dvakrát za 24 hodin v podobě 5,1 x 1,9 cm velkých, podélných, šedých chuchvalců známých jako vývržky. Tyto vývržky (tzv. plky) jsou nejen dobrým zdrojem informací o jeho hojnosti v různých lokalitách, ale také jde na základě nalezených zbytků v nich zjistit, jaká kořist je v jeho potravě v dané oblasti zastoupena nejpočetněji.\n\nPohlavně dospívá ve věku jednoho roku. Již v listopadu přitom začínají samci vyhledávat vhodné místo k zahnízdění. Při námluvách, které občas začínají již během ledna, samec v těsné blízkosti hnízda ve vzduchu tleská křídly pod tělem a klape zobákem a snaží se tak upoutat pozornost samice. Během hnízdního období kalousi ušatí obhajují jen malé teritorium v těsné blízkosti hnízda, občas hnízdí i několik párů nedaleko od sebe. Jsou monogamní, byla u nich však pozorována již i polygamie.\n\nHnízdí obvykle jednou, v případě velké hojnosti potravy i dvakrát ročně, a to v rozmezí od března do června. Vlastní hnízda téměř vždy nestaví, na místo toho využívá již opuštěná hnízda krkavcovitých ptáků (převážně vran, havranů a strak), ale i kání, veverek a volavek, zřídkakdy zahnízdí také v trhlině ve skále, v dutině stromu nebo na zemi.\n\nSamice klade obden 3–7 bílých, zakulacených, 40 x 32 mm velkých a 23 g těžkých (z toho 7 % tvoří skořápka) vajec, na kterých sedí sama po dobu 27–28 dnů. Jelikož však začíná sedět již na prvním vejci, mezi mláďaty je následně dobře patrný věkový rozdíl. Během období, kdy samice provádí inkubaci, ji samec do hnízda nosí potravu a následně z velké části obstarává potravu i pro již vylíhlá mláďata, zatímco samice se obvykle nevzdaluje daleko od hnízda. V případě, že je v blízkosti hnízda predátor, výhrůžně syčí a načepýří peří nebo předvádí známou obrannou techniku, kdy předstírá neschopnost letu a predátora odláká do bezpečné vzdálenosti od vajec nebo mláďat. Ve věku 3–4 týdnů pomalu začínají mladí kalousi opouštět hnízdo a zdržují se na větvích v jeho blízkosti, po kterých dokáží šplhat také pomocí svého silného zobáku. Ve věku zhruba 5 týdnů jsou již vzletná a o 1–2 týdny později se plně osamostatňují.\n\nKalous ušatý se ve volné přírodě dožívá průměrně 4 let, v zajetí se však může dožít i více než 20 let. Zatím nejstarší ve volné přírodě zaznamenaný jedinec pochází z Finska s věkem celých 17 let a 11 měsíců.\n\nKalous ušatý je typickým zástupcem řádu sov (Strigiformes), čeledi puštíkovitých (Strigidae) a rodu \"Asio\", kam řadíme celkem 7 druhů „ušatých“ sov. Jeho binomické jméno, \"Asio otus\", které druhu přiřkl švédský přírodovědec Carl Linné roku 1758 ve svém díle \"Systema Naturae\", je přitom odvozeno z řeckého \"asio\", názvu použitého při popisu kalouse ušatého Pliniem starším, a \"otus\", latinského výrazu pro sovu s výraznýma ušima.\n\nDle fosilních záznamů se zde přitom vyskytoval již v období poslední doby ledové, tedy před 10 000–120 000 lety. Byl přečten mitochondriální genom kalouse ušatého a pustovky; na základě těchto a dalších dat se zatím jeví jako nepříbuznější kalousovi ušatému druh kalous páskovaný (\"Asio clamator\"), ale podpora je slabá a dat není mnoho.\n\nTvoří celkem 4 poddruhy (některé zdroje však uvádí poddruhů až šest, z toho poslední – \"Asio (otus) madagascariensis\" – bývá některými zoology považován za samostatný druh), z toho 2 jsou zastoupeny na východní a 2 na západní polokouli (v ČR se vyskytuje první zmiňovaný):\n\n\n\n"}
{"id": "306127", "url": "https://cs.wikipedia.org/wiki?curid=306127", "title": "Discovery (album, Mike Oldfield)", "text": "Discovery (album, Mike Oldfield)\n\nDiscovery je deváté studiové album britského multiinstrumentalisty Mika Oldfielda. Vydáno bylo v létě 1984 (viz 1984 v hudbě) a v britském žebříčku v prodejnosti alb se v červenci téhož roku umístilo na 15. příčce. Album bylo nahráno ve Švýcarských Alpách nad Ženevským jezerem poblíž Oldfieldova tehdejšího domova, kde tehdy nějaký čas žil kvůli daním.\n\nAlbum \"Discovery\" má typickou strukturu Oldfieldových alb první poloviny 80. let, i když v tomto případě mírně pozměněnou. Na první půlce alba (první straně LP desky) se nachází zpívané písničky. Druhou část alba netvoří pouze dlouhá instrumentální kompozice, jak je tomu u předchozích alb, ale další dvě písničky a poté teprve na polovinu zkrácená instrumentální skladba.\n\nZ tohoto alba pochází poměrně úspěšná píseň „To France“, kterou zpívá Maggie Reillyová. Ta účinkuje přibližně na polovině písní na \"Discovery\", tu druhou pak zpívá Barry Palmer.\n\n\n\n"}
{"id": "306128", "url": "https://cs.wikipedia.org/wiki?curid=306128", "title": "Barry Palmer", "text": "Barry Palmer\n\nBarry Palmer (* 1958) je britský zpěvák. Ve druhé polovině 70. let 20. století působil byl zpěvákem německé rockové skupiny Triumvirat, v první polovině 80. let působil jako vokalista Mika Oldfielda.\n\nPalmerova hudební kariéra začala roku 1973, kdy nahrál své první dva singly. O rok později nazpíval pod pseudonymem Kenny píseň „The Bump“, která se dostala do evropských hitparád a Palmer za ni obdržel padesát liber, protože nebyl nikde oficiálně uveden jako její zpěvák. Zároveň s „The Bump“ nahrál také cover verzi písně „Maybe I'm Amazed“ od Paula McCartneyho. Tu později slyšel německý skladatel a pianista Jürgen Fritz, kterého zaujal Palmerův hlas. V roce 1975 ho tedy přizval do své skupiny Triumvirat, kde se Palmer stal hlavním zpěvákem a se kterou během následujících let vydal tři alba. Po opuštění Triumviratu se roku 1980 připojil ke skupině Satin Whale, se kterou nahrál album a zúčastnil se turné.\n\nV roce 1983 oslovil Palmera britský multiinstrumentalista Mike Oldfield, který slyšel jedno z alb Triumviratu. Nabídl mu účast na svém turné k právě vydanému albu \"Crises\". Palmer ale pracoval na své sólové desce, takže odmítl. Na konci téhož roku se však Oldfield ozval znovu; Palmer se spoluprací souhlasil a nazpíval pro něj singl „Crime of Passion“. V roce 1984 byl jedním ze dvou hlavních zpěváků na Oldfieldově albu \"Discovery\". V roce 1985 se podílel ještě na Oldfieldově singlu „Pictures in the Dark“. Původní verzi nazpíval sám, definitivní varianta byla přezpívána Anitou Hegerland. Palmer se následně neobjevil ani ve videoklipu k tomuto singlu a na jeho hlas ve sborech předstírá zpěv sám Oldfield.\n\nVe druhé polovině osmdesátých let se Palmer zaměřil na sólovou kariéru. Vydal několik singlů, z nichž menší úspěch slavila pouze píseň „God Bless the Children“, která byla vybrána, aby ji během tehdejšího ročníku soutěže Miss World zazpívaly všechny její účastnice. Po odmlce vydal v roce 2000 singl „Dear John“/„Ghost of a Love“, kde první skladba je poctou Johnu Lennonovi. V roce 2012 vydal své druhé sólové album \"Night Thoughts\" a singl „Innocent“. Na tvorbě písní pro tuto desku se podílel i jeho blízký přítel Dave Duncan.\n\n\n\n"}
{"id": "306129", "url": "https://cs.wikipedia.org/wiki?curid=306129", "title": "Northrop T-38 Talon", "text": "Northrop T-38 Talon\n\nNorthrop T-38 Talon je americký nadzvukový proudový cvičný letoun. Byl prvním nadzvukovým cvičným letounem vůbec a stal se v této kategorii i nejrozšířenějším. Letouny T-38 jsou stále provozovány řadou letectev, včetně USA, které jich dosud provozují nejvíce. Z konstrukce T-38 vychází lehké stíhací letouny Northrop F-5 Freedom Fighter a typy z něj odvozené.\n\nTyp T-38 Talon byl firmou Northrop vyvíjen od poloviny 50. let 20 století jako cvičná varianta lehkého stíhacího letounu označeného N-156. Velení letectva v té době nemělo o lehké stíhací letouny zájem, ale postrádalo náhradu za svůj hlavní cvičný letoun Lockheed T-33 Shooting Star, což o osudu letounu rozhodlo. První ze tří postavených prototypů vzlétl 10. března 1959. Vývoj letounu pokračoval rychle a už v roce 1961 vstoupil typ do služby, kde doplnil letoun pro základní výcvik Cessna T-37. V následujících letech pak bylo postaveno 1 187 sériových kusů T-38. Předpokládá se, že na letounu bylo za dobu jeho služby vycvičeno na 50 000 pilotů. Americké letectvo je jedním z mála, které v současnosti provozuje nadzvukové cvičné letouny.\n\nT-38 má konvenční koncepci s jednoduchou ocasní plochou, malým, tenkým křídlem a příďovým podvozkem. Pilot a instruktor sedí pod společným překrytem v tandemu. Letoun pohánějí dva motory, které mají vstupy vzduchu v kořenech křídel. Pro své vysoké výkony, byl letoun přezdíván \"bílá raketa\" a v roce 1962 vytvořil několik rekordů ve stoupavosti.\n\nNejrozšířenější variantou letounu je T-38A, přičemž menší množství jich bylo upraveno pro cvičné střelby. Tyto letouny, označené AT-38B dostaly střelecký zaměřovač a závěšníky pro podvěšení výzbroje. V roce 2003 americké letectvo stále provozovalo 562 Talonů, které jsou průběžně modernizovány na standard T-38C. Počítá se s tím, že budou vyřazeny až někdy okolo roku 2020. T-38C se liší průhledovým displejem HUD, instalací GPS a dalších systémů. Strategické letectvo používalo letouny T-38 pro kondiční lety především u druhých pilotů strategických bombardérů.\n\nDalšími uživateli letounu jsou německá Luftwaffe, Portugalské letectvo, Turecké letectvo, Letectvo Korejské republiky, Letectvo Čínské republiky a US Navy. Americká NASA a firma Boeing používají T-38 jako pokusný letoun. NASA je používá i k cvičným letům svých astronautů. Malé množství letounů je v soukromých rukou.\n\nLehká stíhací varianta projektu N-156 byla nakonec také realizována a vznikl tak blízký příbuzný T-38, typ Northrop F-5 Freedom Fighter. Mnoho letounů F-5 bylo po vyřazení zpětně přestavěno na cvičné T-38. Nejpokročilejší variantou typu byl Northrop F-20 Tigershark.\n\n\n\n\n"}
{"id": "306132", "url": "https://cs.wikipedia.org/wiki?curid=306132", "title": "Perchta", "text": "Perchta\n\nPerchta je folklórní postava, známá především v jižním Německu a v Rakousku, často ztotožňována s bílou paní. Je spojována s hypotetickou pragermánskou bohyní jménem Frijjō, a srovnávána tak se severskou Frigg a Freyou. Podle Jacoba Grimma a Lotte Motze je Berchta jihoněmeckou obdobou Holdy, s kterou sdílí roli „strážce zvířat“ a zjevování se během Vánoc kdy dohlíží na předení.\n\nJméno této postavy má řadu variant, například \"Perahta\", \"Berchte\", \"Berchta\", \"Behrta\" nebo \"Pehta\". V Bádensku, Švábsku, Švýcarsku a některých oblastech Slovinska je známa jako \"Frau Faste\" „paní půst“ či \"Kvaternica\" což ji spojuje s takzvanými suchými dny. S jejím jménem se často pojí přízvisko paní (německy \"Frau\").\n\nV Česku je Perchta spojována zpravidla s Perchtou z Rožmberka, šlechtičnou žijící v 15. století, která byla po své smrti ztotožněna s bílou paní zjevující se na různých rožmberských sídlech. Rozšíření pověstí a úsloví jako je například \"jako jiná Perchta\" \"chodí\" tedy „pyšně chodí“ ukazuje na to, že se jedná o starší fenomén než je tato historická postava. Perchta, případně perchty, se, stejně jako v německy mluvících zemích, objevovala i v lidových zvycích spojených s Vánocemi jako jedna ze středozimek. Perchty obcházely domácnosti před Vánocemi, obvykle večer v den svaté Barbory či Lucie, byly zahalené v bílém a mívaly strašidelnou masku podobnou psí nebo dračí hlavě s velkými zuby a vyplazeným jazykem. Perchta strašidelně huhlala a v ruce nesla dřevěný nůž, jímž strašila děti, nedodržující půst (hrozila, že je rozpáře a vycpe koudelí) někde dohlížela i na zákaz předení v neděli (jinde se věřilo, že přestoupení tohoto zákazu potrestá rarášek ći jiné strašidlo). \n"}
{"id": "306134", "url": "https://cs.wikipedia.org/wiki?curid=306134", "title": "Viktor Kolář", "text": "Viktor Kolář\n\nViktor Kolář (* 7. září 1941 Ostrava) je český fotograf dokumentární tvorby. Od roku 1960 se jako jeden z mála fotografů soustavně věnuje jednomu tématu, svému rodišti – Ostravě.\n\nNarodil se v Ostravě v roce 1941 v rodině majitele fotoateliéru a prodejny s fotografickými potřebami, což byla jedna z důležitých skutečností, která ho přivedla k fotografování. Po komunistickém převratu v únoru 1948 otci obchod zabavili a rodina se šesti dětmi žila ve velmi stísněných podmínkách. Fotografování průmyslové krajiny Ostravy bylo pro Koláře možností, jak z tohoto prostředí uniknout.\n\nStudoval Pedagogický institut v Ostravě, v roce 1964 zahájil svoji pedagogickou dráhu na základní škole v Ostravě a absolvoval svou první autorskou výstavu. V roce 1968 odešel do Kanady, kde pracoval jako pomocník při těžbě molybdenu a v niklových hutích v Manitobě. Poté se dostal do fotografických laboratoří v Torontu. Díky uměleckým stipendiím nasnímal soubory zachycující nákupní centra v Montrealu, kde také posléze uspořádal v Optical Gallery výstavu. V roce 1973 se však přes Paříž a Londýn vrátil zpět do Ostravy, která se v té době nacházela v hluboké normalizaci. Byl proto vyslýchán policií a následně pracoval jako dělník v Nové Huti (tehdy Klementa Gottwalda) a poté v letech 1975–1984 jako jevištní technik Divadla Petra Bezruče. V té době se oženil s jevištní výtvarnicí Martou Roszkopfovou.\n\nPředevším se ale dále ve svém volném čase zabýval fotografováním a v tomto období vytvořil svá nejsilnější díla. Teprve od roku 1985 se mohl opět věnovat fotografii ve svobodném povolání. V roce 1991 získal cenu Nadace Mother Jones v San Francisku. V roce 1994 začal vyučovat fotografický dokument na FAMU v Praze, kde se v roce 2000 habilitoval na docenta a v roce 2006 byl jmenován profesorem pro obor fotografie. Ve spolupráci s básníkem Jaroslavem Žilou vydal knihu \"Ostrava – obležené město\". Ostravský magistrát však s jejím vyzněním a obsahem nesouhlasil, a proto byla kniha stažena.\n\nDíky Kolářovu unikátnímu souboru fotografií z Ostravy mohou ti, kteří v tomto regionu nežijí, hluboko nahlížet do života obyčejných lidí a vidět život takový, jaký zde doopravdy je. Bez nadsázky zobrazuje konfrontaci místních obyvatel s každodenní realitou, která často není příliš radostná. Z autorových fotografií je cítit jeho láska k rodnému městu a lidem.\n\n\n\n\n"}
{"id": "306135", "url": "https://cs.wikipedia.org/wiki?curid=306135", "title": "Lockheed T-33 Shooting Star", "text": "Lockheed T-33 Shooting Star\n\nLockheed T-33 Shooting Star je americký proudový cvičný letoun. Byl vyvinut firmou Lockheed na konci 40. let 20. století a poprvé zalétnut v roce 1948 pilotem \"Tony LeVierem\". Typ je variantou stíhacího letounu Lockheed P-80 Shooting Star. Původně byl označován jako TP-80C/TF-80C, ale později byl definitivně přeznačen na T-33. Jeden z nejrozšířenějších cvičných letounů byl přes svůj věk dlouho provozován řadou letectev.\n\nT-33 vznikl úpravou stíhacího letounu P-80, oproti kterému má prodloužený trup s druhým sedadlem a ovládacími prvky. Prototyp poprvé vzlétl 22. března 1948. Ještě v témže roce byl přijat do služby a začala sériová výroba. Americké námořnictvo od roku 1949 používalo stroje T-33 jako cvičné letouny při provozu z pozemních základen. Později byla vyvinuta i varianta Lockheed T2V-1/T-1A SeaStar, schopná plného provozu z palub letadlových lodí, nebyla ale sériově vyráběna.\n\nT-33 sloužil především jako cvičný letoun pro pokračovací výcvik, jako letoun pro řízení bezpilotních cílů a také pro vlekání cvičných cílů. Některé letouny byly vybaveny dvojicí kulometů ráže 12,7 mm pro cvičné střelby. Řada zahraničních uživatelů letoun používá jako bojový. Varianta RT-33A byla vyvinuta jako průzkumný letoun pro zahraniční uživatele.\n\nZahraničních uživatelů T-33 je přibližně 30 a v mnoha malých letectvech letoun stále létá. V Kanadě bylo postaveno 656 licenčních letounů Canadair CT-133 Silver Star a v Japonsku dalších 210 ve firmě Kawasaki.\n\nV 80. letech vznikl projekt na komplexní přestavbu a modernizaci letounu. O modernizovaný letoun, označený jako Boeing Skyfox, však nebyl velký zájem a projekt byl proto zrušen.\n\nPoslední exempláře typu T-33 v aktivní vojenské službě se nacházely u Bolivijského letectva, které je definitivně vyřadilo až 31. července 2017.\n\n\n\n\n\n\n\n"}
{"id": "306136", "url": "https://cs.wikipedia.org/wiki?curid=306136", "title": "Perónismus", "text": "Perónismus\n\nPerónismus je politická ideologie uplatňovaná v Argentině.\n\nTato politická ideologie vychází z politické činnosti Juana Dominga Peróna a jeho ženy Evy. Představitelem perónismu byla politická Justicialistická strana.\n\nZakladatelem perónismu byl argentinský generál Juan Domingo Perón. V roce 1943 byl jedním z vůdců červnového vojenského převratu. V období 1943–1944 byl ministrem práce, v roce 1944 se stal ministrem obrany, v červenci 1944 viceprezidentem. Hlavou státu byl v letech 1946 až 1955.\n\nGenerál Perón byl obdivovatelem italského fašismu, který mu byl jednou z inspirací pro argentinské poměry. Perónismus byl orientován na nižší vrstvy a u moci jej držela nejen armáda, ale také podpora dělníků. Vojáky, kteří mu byli věrní, povyšoval Perón na důstojníky bez důstojnických zkoušek. Tím proti sobě poštval část vojáků, kteří vyhlásili neposlušnost a páchali atentáty na dělnická shromáždění.\n\nPerón měl ze začátku podporu v církvi, ta se proti němu však v roce 1946 také postavila. V roce 1955 Perón abdikoval. V roce 1973 byl opět zvolen do čela státu. Volební období skončilo jeho smrtí v roce 1974.\n\n\nVlastní ideologie je založena na nacionalismu a populismu jehož některé prvky byly převzaty z italského korporativismu.\n\n\nPerónismus usiloval o sociální zabezpečení a blahobyt, ale jeho cílem bylo také zajistit Argentině dominantní postavení v Jižní Americe.\n\nMezinárodní politika perónismu se staví proti Británii a USA.\n\nNa Argentinu dopadly neúměrně vysoké výdaje státu při budování průmyslu a rychlé restrukturalizaci hospodářství na úkor velkostatkářů. To časem vedlo k zadlužení Argentiny a hluboké politické a hospodářské krizi.\nK nějaké formě peronismu se kvůli jeho popularitě dnes v Argentině hlásí prakticky všechna politická hnutí. Nejsilnější Justicialistická strana je faktickou pokračovatelkou peronistické politiky, funguje však značně nejednotně. V současné době je u moci Fronta za vítězství, která prosazuje Kirchnerismus, který má s peronismem mnoho společného a podle některých názorů je pouze peronistickým proudem.\n\n\n"}
{"id": "306139", "url": "https://cs.wikipedia.org/wiki?curid=306139", "title": "Pevnost (časopis)", "text": "Pevnost (časopis)\n\nPevnost je časopis vycházející od svého vzniku v roce 2002 jednou měsíčně se zaměřením na science fiction, fantasy a horor.\n\nVydavatelem měsíčníku je v současnosti Ing. Kristina Nowakowska a jeho šéfredaktorem je Martin Fajkus.\n\nPevnost založil Martin Ladýř, který se stal i prvním vydavatelem časopisu, spolu s Janem Hammerem, budoucím prvním šéfredaktorem. Společně dali dohromady první koncept časopisu pod názvem Pevnost, který do značné míry kopíroval jejich původní projekt časopis Artefakt.\n\nV průběhu let vedlo časopis několik šéfredaktorů:\n\n\nKromě povídek českých a zahraničních autorů jsou v časopise rubriky o fantasy a sci-fi filmech, knihách a komiksech, rozhovory s českými i zahraničními spisovateli, reportáže a informace o dění mezi tuzemskými fanoušky fantastiky, informace o počítačových hrách, hrách na hrdiny, deskových a stolních hrách, larpu a anime. Několik úvodních stránek patří tématu čísla, kterým jsou většinou velké filmové hity. Další články jsou zaměřeny na historii a rady a doporučení začínajícím autorům povídek. V rámci této části časopisu radili čtenářům například Ondřej Neff, Petra Neomillnerová, Pavel Renčín, František Kotleta a řada dalších.\n\nV \"Edici Pevnost\" vycházejí pravidelně knižní přílohy časopisu (\"Pevnost Plus\"). Často se jedná o fantastické romány či sbírky povídek českých spisovatelů, cca od roku 2014 přitom roste počet neliterárních příloh - filmových DVD (např. slovenský studentský snímek \"Orfeova píseň\" na motivy komiksové série Sandman britského spisovatele Neila Gaimana), audioknih či komiksů.\n\nDále občasně vychází monotematicky zaměřená příloha \"Pevnost Speciál\" s filmy, plakáty a články.\n\n"}
{"id": "306142", "url": "https://cs.wikipedia.org/wiki?curid=306142", "title": "Rudolf Hlavica", "text": "Rudolf Hlavica\n\nRudolf Hlavica (5. dubna 1897 Vsetín – 3. června 1971 Brno) byl český sochař a řezbář.\n\nVyučil se řezbářem u svého otce Františka Hlavici. Do jara roku 1917 pracoval v otcově dílně, následně odešel na frontu 1. světové války. V srpnu 1917 byl zajat v Soči a poté dezertoval a stal se legionářem v Itálii. Po návratu domů si založil s bratrem Emilem ve Vsetíně firmu \"\"Bratři Hlavicové – výroba dřevěných hraček\"\". Rok pobýval v Užhorodu jako řezbář továrny na nábytek a poté se vrátil zpět do otcovy dílny. V letech 1926 odešel pracovat a studoval do Prahy. Prvně vystudoval \"Všeobecnou školu uměleckých řemesel\", na které absolvoval v roce 1929. Poté následovalo studium na Vysoké škole uměleckoprůmyslové u profesora Štěpána Zálešáka. Studium absolvoval v roce 1932 a vrátil se domů. Poté pracoval jako návrhář v kovolijecké dílně v Blansku a jako gymnaziální profesor v Košicích. Od roku 1936 se usadil v Brně a jezdil na Valašsko do Nového Hrozenkova. Je autorem Štefánikova pomníku v Zarieči na Slovensku a pomníku osvobození ve Vsetíně. Talentu bratrů nedosahoval, ale upoutal podobiznami v kovu a keramikou.\n\n"}
{"id": "306150", "url": "https://cs.wikipedia.org/wiki?curid=306150", "title": "Metrický závit", "text": "Metrický závit\n\nMetrický závit je nejčastěji používaný závit. Rozeznáváme metrické závity s hrubým a jemným stoupáním. Závity s jemným stoupáním mají menší hloubku závitu. Hodí se pro krátké závity, závity na tenkostěnných trubkách, na zátkách a na stavěcích šroubech. Pro hrubé i jemné závity jsou v ČSN uvedeny tři výběrové řady I.,II.,III. Obvyklý je pravý závit, který se utahuje ve směru hodinových ručiček. Levý závit se používá pouze ve zvláštních případech, například plynové potrubí, cirkulární pila. \n\nÚhel profilu činí 60°. Veškeré rozměry závitu se udávají v milimetrech (mm).\n\nOznačování metrického závitu v dokumentech se uvádí písmenem velké M a průměrem v milimetrech, u jemného závitu pak ještě uvedením stoupání v milimetrech. V praxi je třeba dávat pozor na informaci, zda se jedná o závit vnější (tolerance 6g; male - z anglického samec) nebo vnitřní (tolerance 6H; female - samička).\n\nPříklady: Šroub o průměru 10 mm s hrubým závitem má označení \"Šroub M 10\", pokud má závit jemný, pak je označení \"Šroub M 10 × 1,25\". Prodejní označení \"F22x1\" znamená vnitřní metrický závit o průměru 22 mm a stoupání 1 mm, tedy neexistuje žádný závit typu F. Z označení \"M 22 × 1 6g\" vyčteme, že se jedná o šroub, sameček jemného závitu, který se standardně používá například u vodovodních baterií. \n\nSnaha o zavedení metrického závitu souvisela s rozšiřováním metrické soustavy během 2. poloviny 19. století. V té době již existoval v palcích měřený závit Whitworthův (ustanoven 1841). Návrhů na metrické závity se objevilo mnoho. Jako první významnější metrický závit se prosadil Loewenherzův závit v roce 1890 pro průměry 1–10 mm s vrcholovým úhlem 53°8'. V roce 1898 byla pak pro větší průměry závitů schválena mezinárodní soustava SI (Système Internationale) s vrcholovým úhlem 60° pro průměry 6–80 mm. V letech 1911–1923 se postupně ze soustavy SI vyvinula německá metrická soustava závitů. Ta v malých průměrech navázala na Loewenherzův závit tak, aby matice metrické soustavy šly beze změny nasadit na Loewenherzovy šrouby. Pro opačnou kompatibilitu bylo třeba Loewenherzovy matice proříznout metrickým závitníkem a tím z nich udělat metrické matice.\n\nNěmecká metrická soustava závitů byla kompletně převzata normami ISO a ČSN.\n\nISO 261 specifikuje seznam doporučených kombinací průměru závitu \"D\" a jeho stoupání \"P\" \n\nISO 262 specifikuje podmnožinu doporučených rozměrů\n\nNejpoužívanější je \"hrubý\" závit. \"Jemný\" závit se používá ve speciálních případech, například v automobilovém nebo leteckém průmyslu pro jeho vyšší odolnost proti vibracím. Kromě toho se používá například na tenkostěných trubkách, protože hrubý závit by zasahoval příliš hluboko a mohl by snížit mechanickou odolnost trubky.\nTermíny \"hrubý\" a \"jemný\" se vztahují pouze na stoupání (a tím i na hloubku) závitu, v žádném případě se nevztahují na povrchovou úpravu nebo kvalitu.\n\nTabulka vlastností vybraných závitů.\nVnitřní závit tolerance 6H (pro matice)\n\"(D = d, D = d, D = d)\"\n\n"}
{"id": "306151", "url": "https://cs.wikipedia.org/wiki?curid=306151", "title": "Whitworthův závit", "text": "Whitworthův závit\n\nWhitworthův závit je závit, který se označuje písmenem W a vnějším průměrem závitu v palcích (například W 3/8\"). Stoupání se vyjadřuje v počtu závitů na palec délky. Profil závitu je určen vrcholovým úhlem 55°, hloubkou 0,640327s a radiem 0,137329s., kde stoupání s = 25,4/z. V České republice se tento závit používá jen výjimečně při opravách starých zařízení nebo strojů. \n\nVyskytuje se v různých variantách:\n\nWhitworthův závit byl jedním z prvních průmyslových standardů a když ho přijaly britské železnice, rozšířil se po celém světě. Měl velký význam při přechodu od řemeslné výroby k tovární. Vznikl ve Spojeném království roku 1841 a je pojmenován po Siru Josephu Whitworthovi. V průběhu 20. století ho v mnoha odvětvích nahradil metrický závit, v Británii a v Austrálii se však stále používá. V ČR se stále užívá bicyklový palcový závit a trubkový závit (G, R) se stejným profilem, ale zcela jinými rozměry.\n\n"}
{"id": "306159", "url": "https://cs.wikipedia.org/wiki?curid=306159", "title": "Dřevoryt", "text": "Dřevoryt\n\nDřevoryt (xylografie) je grafická technika tisku z výšky, vynalezl ji britský mědirytec Thomas Bewick ve 3. čtvrtině 18. století. \nRoku 1771 vypsala Society of the Art v Londýně soutěž o nejlepší původní dřevoryt. Jejím vítězem se stal mladý mědirytec Thomas Bewick, který pracoval mědiryteckými rydly a jako matrici užil vyhlazenou zimostrázovou destičku, uříznutou napříč kmene. Po vynálezu se technika velice rychle rozšířila po Evropě. Na rozdíl od \"dřevořezu\", kde matrice může být zhotovena i z měkčího dřeva (lípa, topol) a je nařezána podél let jako prkno, umožňuje dřevoryt bohatší modelaci a stínování obrazu. Dlouhou dobu byla tato technika užívána jako reprodukční a až do vynálezu fotografické reprodukce na kovovém štočku byla hlavním prostředkem pro tisk knižních a časopiseckých ilustrací.\n\nDřevoryt je obvykle výsledkem spolupráce malíře a často anonymního reprodukčního rytce, který kresbu převede do dřevorytu. \n\nPro známé ilustrátory (Honoré Daumier, Gustave Doré) pracovali rytci Henri Monier, Paul Gusman, Oisano, François a Stéphane Pannemakerové nebo Héliodore Pisan. Slavné ilustrace k Dantovu Peklu nebo k Bibli pro ně kreslil Gustav Doré.. K obnovení zájmu o techniku dřevorytu a dřevořezu v Evropě přispěla popularita \"znovuobjevených\" japonských dřevořezů v 19. století, které ovlivnily období secese dekorativními motivy, ornamentálností, plošností, kaligrafií, symbolikou a lineární zkratkou. Moderní umění využilo kontrastů černé a bílé s vynecháním přechodových polostínů a celkovou plošnost zobrazení. Dřevorytem se zabývali ve Francii např. Félix Vallotton, Maurice Vlaminck, Alphonse Legros, Nor Edvard Munch nebo Čech František Kupka, \nKäthe Kollwitz a někteří expresionisté (Ernst Ludwig Kirchner, Franz Marc) nebo Emil Nolde.\nIvan J. Bilibin, I. N. Pavlov, V. A. Favorskij, A. I. Kravčenko, N. I. Piskarjov, P. N. Staronosov.\n\nK prvním českým xylografům patřili rytci z oficíny G. W. Medaua, dále František Šír, který prováděl předlohy malířů Antonína Machka či Josefa Mánesa. Quido Mánes byl zručným xylografem a prováděl touto technikou své vlastní obrazy. Předlohy Bedřicha Havránka prováděli Jan Jaš, Václav Mára, Josef Patočka nebo Jan Šimáně. Z dalších generací vynikli Jan Vilímek, František Bílek, František Kobliha, Jan Konůpek, Max Švabinský, Bohumír Jaroněk, Ferdiš Duša či Václav Mašek. V moderní době to byli Bohdan Lacina,Jan Rambousek, Olga Čechová, Jaroslav Lukavský. K nejvýznamnějším českým tvůrcům patřili Josef Váchal, Karel Vik a Zdeněk Mézl.\nMalé fošny dřeva nařezané podélně ze středové části kmene se sklíží a znovu rozříznou v pravém úhlu k původnímu řezu. Slepí se tak aby tvořily pevnou soustavu odolnou vůči zkroucení. Z takto vytvořeného hranolu se nařežou destičky napříč dřevním vláknům, jejich povrch se zbrousí a vyleští. Tím vznikne dřevěný štoček neboli tisková matrice. Pro tyto účely je vhodné tvrdé dřevo: zimostráz, hruška, švestka, jabloň nebo v nouzi buk. Zimostrázové dřevo je natolik hutné, že tvrdostí předčí mědirytovou desku a blíží se oceli. Vzhledem k mělkosti rytí nehrozí nebezpečí odlomení tisknoucích linií a k tisku je možno užít i ručního lisu. Moderní náhražky jako akrylátové sklo, novodur a tvrzený polystyren nemohou dřevo plně nahradit, protože při rytí zůstávají v desce štěpiny.\n\nK rytí je potřeba mít speciální xylografická rydla, vyrobená ze zakalené oceli. Hloubka vrypu je cca 1 mm, přičemž matrice je volně ložená na stole. Při rytí větších ploch je třeba chránit kresbu před setřením, např. papírovou šablonou s malým okénkem. Pro vybírání větších ploch si rytec pomáhá užitím tzv. můstku – zaoblené dřevěné tyčinky o průměru 1-1,5 cm, podlepené tenkou kůží, která slouží jako opora pro dolní hranu čepele rýtka. Destička umožňuje rytí v jakémkoli směru a dovoluje zachytit i velmi jemnou kresbu, přetínání linií, husté šrafování, zachycení drobných detailů i modulaci objemů. Ostrost a jemnost linií nebo lineární skos, kterými se dřevoryt liší od dřevořezu, lze rozeznat již při malém zvětšení (25x).\n\nPro dobrou kvalitu tisku je třeba zvolit správnou hustotu barvy a méně hladký papír, aby nedošlo k vytlačení barvy mimo tisknoucí linie a zalepení tenkých bílých čar. Vícebarevné dřevoryty vznikají ručním kolorováním, místním nanášením barvy nebo soutiskem z více desek.\n\nFaksimilový dřevoryt: takto se označuje přímé rytí přesné a stranově převrácené kresby na dřevěném štočku.\n\nTónový dřevoryt: volný převod tónových hodnot předlohy (kopírování lavírovaných nebo tušových kreseb). Jde o vystižení modelace a tónování originálu pomocí jemné šrafury nebo vypichováním bodů.\n\nFotoxylografie: označuje fotomechanickou metodu přenosu obrazu na dřevěnou destičku. Deska se upraví emulzí bílku v destilované vodě s přídavkem čpavku, zapráší bělobou a po zaschnutí přetře roztokem želatiny s kamencem chromitým. Senzibilizační roztok tvoří dusičnan stříbrný. Negativ se přiloží na desku a exponuje světlem, ustálí a fixuje acetonovým lakem.\n\nMässerova deska: Pro menší formáty je možné nahradit drahý dřevěný materiál křídovou (Mässerovou) deskou. Ta je vyrobena z 1,5-2 mm vrstvy plavené křídy pojené rybím klihem a nanesené na karton, nalepený na tvrdou dřevěnou podložku. Křída je měkčí a při zpracování lze kromě rýtek užít i rycí jehly. Hotovou rytinu je nutno zpevnit roztokem šelaku.\n\nKovoryt a kovořez: stará technika tisku z výšky užitá roku 764 v Japonsku k tisku buddhistických textů. Bylo užito měděných destiček, z nichž bylo odřezáno okolí písma a tiskly se z výšky.\n\nOlovoryt: alternativní technika tisku z výšky. Měkká slitina olova s 10% antimonu a 5% cínu se snadno odrývá dřevoryteckým rýtkem a dlátkem s půlkruhovým průřezem. Opravy se provádí slitinou olova a cínu (1:1). Některé barvy ve styku s olovem černají, proto je třeba povrch odmastit a natřít šelakem, případně pomědit, poniklovat nebo poocelit.\n\n\n\n"}
{"id": "306164", "url": "https://cs.wikipedia.org/wiki?curid=306164", "title": "Giacomo Boncompagni", "text": "Giacomo Boncompagni\n\nGiacomo Boncompagni (také \"Jacopo Boncompagni\", 8. května 1548 Bologna – 18. srpna 1612 Sora) byl vlivný italský feudál, nelegitimní syn papeže Řehoře XIII.. Byl vévodou v Soře, Aquinu, Arce a Arpinu, a markýzem z Vignoly.\n\nBoncompagni byl uměleckým mecenášem. Pierluigi di Palestrina mu věnoval svou první knihu madrigalů. Byl přítelem jiného skladatele, Vincenza Ruffa a milovníkem divadla a šachu.\n"}
{"id": "306167", "url": "https://cs.wikipedia.org/wiki?curid=306167", "title": "Becher's Brook", "text": "Becher's Brook\n\nBecher's Brook je nejtěžší překážka dostihového závodiště Aintree v Liverpoolu.\n\nJe pojmenována podle kapitána Martina Bechera, který zde hned v první Velké národní v roce 1839 spadl z koně. Překážka je obtížná tím, že koně dopadají téměř o půl metru níž, než se odráželi. Také je zde keř, který se nedá ideálně proskočit – je z trnitých jehličnanů. Jezdci musí překonat tento skok dvakrát, ale podruhé jsou již koně vyčerpaní – což je v rozporu s tvrzením, že koně musí běžet na překážku plnou rychlostí, aby přeskočili. Z tohoto důvodu se zde stávají i smrtelné úrazy.\n\nNěkteří jezdci ovšem tvrdí, že Taxis je těžší. Koně v Liverpoolu jsou celý život trénovaní na překonání Becher's Brook, na rozdíl od koní, co jezdí Velkou Pardubickou – ti jsou zase připravováni na Taxis.\n\n"}
{"id": "306170", "url": "https://cs.wikipedia.org/wiki?curid=306170", "title": "Gijón", "text": "Gijón\n\nNejstarší nálezy o přítomnosti lidí v oblasti města jsou z doby 5 000 let před K. Nejstarší známky osídlení jsou z 6. až 5. st. před K., pochází ze severozápadní hranice města (\"Campa Torres\"). Původními obyvateli byli Asturové, lidé hispánsko-keltského původu (část obyvatel byli pravděpodobně nositeli halštatské kultury a na sever dnešního Španělska přišli z oblasti Bavorska a Čech). S příchodem Římanů byli romanizováni. V 7. st. byla oblast pravděpodobně obsazena Vizigóty. V roce 713 území ovládli Arabové, ale již v roce 718 byli Arabové poraženi v bitvě u Covadongy. Pelagius, který velel křesťanským vojskům, se stal zakladatelem Asturského království. Do konce 13. st. jsou v historických pramenech o Gijónu jen nepatrné zmínky. Ve 14. st. skončil souboj mezi Alfonzem E. Kastilským a Jindřichem III. Kastilským vypálením a zničením města. V průběhu 15. a 16. st. bylo město znovu obnoveno, byl vystavěn nový přístav, který přinesl zisky z rybolovu a obchodu. V 17. a 18. st. zažil Gijón velký rozvoj, město se rozšířilo (z původního místa osídlení na poloostrově Cimadevilla). Hlavní příčinou byl námořní obchod s novými koloniemi v Americe. V průběhu 19. st. byla do Gijónu zavedena železnice a město se postupně stávalo průmyslovým centrem, významný byl obchod s uhlím. V průběhu španělské občanské války bylo město bombardováno a výrazně poškozeno. Po válce se město stalo centrem hutnictví a výroby lodí. S hospodářskou krizí v těchto oblastech na konci 20. st., se Gijón více zaměřil na rozvoj turismu a vzdělání (v Gijónu byl postaven kampus Oviedské univerzity.\n\nNejstarší historická část města se nachází na výběžku pevniny do oceánu (\"Punta Peňa del Cuervo\"). Spodní část výběžku zaujímá rybářská čtvrť \"Cimadevilla\", horní část tvoří \"pahorek sv. Kateřiny\". Na pahorku se nachází jeden ze symbolů Gijónu socha \"Chvála horizontu\" (Elogio del Horizonte) od E. Chillida. Čtvrť Cimadeville tvoří ve větší míře zástavba z druhé pol. 20. st., protože za španělské občanské války byla čtvrť výrazně poškozena. V místech propojení poloostrova s pevninou na náměstí \"Plaza Mayor\" je radnice, stavba z roku 1861. Západně se nachází starý přístav (\"Puerto Deportivo\"). Zde na náměstí \"Plaza Marqués\" stojí \"palác Revillagigedo\" z 18. st. v neobarokním a neorenesančním stylu. Sídlí zde galerie umění 20. st. a konají se zde koncerty a jiné kulturní akce. Vedle paláce je kostel \"S. Juan Bautista\" z roku 1702. Za palácem se nachází \"Torre del Reloj\", moderní věž vystavěná na troskách původní historické věže z 16. st. V interiérech je výstava věnovaná historii města.\n\nHlavní městské a obchodní centrum Gijónu tvoří čtvrti \"Centro\" a \"El Arena\". Ve střední části čtvrti \"Centro\" stojí gijónská \"katedrála San Lorenzo\". Jednou z dominant čtvrtí, i celého města, je \"Avenida Rufo Garcia Rendueles\", hlavní třída s nábřežní promenádou a především pláží \"San Lorenzo\". Jednou z hlavních nákupních zón v Gijónu, s obchody, kavárnami a restauracemi, je oblast okolo náměstí \"Plaza del Carmen\", zejména ulice \"Calle Corrida\". Z památek v této části města jsou nejvýznamnější městské divadlo \"Teatro Jovellanos\" z roku 1899 a budova muzea \"Museo Jovellanos\", palácová stavba z konce 15. st., upravovaná a přestavovaná v 16. st. a v roce 1758, z té doby je dnešní podoba.\n\nNa severozápadě města se nachází přístav \"El Musel\", jeden z největších přístavů v severním Španělsku i v Evropě. Významnou institucí sídlící v Gijónu je univerzitní komplex \"Universidad Laboral de Gijón\". Zahrnuje největší budovu ve Španělsku (270 000 m²), byl vybudovaný v letech 1946 - 1956.\n\nVedle zmíněné pláže \"Playa de San Lorenzo\", jsou v západní části města ještě nově zrekonstruované a upravené městské pláže \"Playa de Poniente\" a \"Playa del Arbeyal\".\n\nGijón se skládá z šesti obvodů (\"distritos\") a 45 čtvrtí (\"barrios\").\n\n\n\n\nSlavní rodáci:\n\n"}
{"id": "306171", "url": "https://cs.wikipedia.org/wiki?curid=306171", "title": "Velkolužská vrchovina", "text": "Velkolužská vrchovina\n\nVelkolužská vrchovina je geomorfologický okrsek Hazlovské pahorkatiny, která náleží do pohoří Smrčiny. Je to vlastně plochá vrchovina až členitá pahorkatina, kde nejvyšší vrcholek je Bukový vrch (649 m). Nejnižší nadmořská výška je zhruba 500 m. Velkolužská vrchovina je pojmenovaná podle obce Velký Luh, která se nachází v jejím středu. Délka vrchoviny je pouze asi 7 km.\n\n\n\n"}
{"id": "306173", "url": "https://cs.wikipedia.org/wiki?curid=306173", "title": "Falling Slowly", "text": "Falling Slowly\n\n„Falling Slowly“ je píseň Glena Hansarda a Markéty Irglové, která byla v únoru roku 2008 oceněna Cenou Akademie jako nejlepší filmová píseň. Objevila se ve filmu \"Once\", ve kterém hráli oba interpreti hlavní roli. Vydána byla na albu \"The Cost\" od skupiny The Frames, které bylo nahráno k filmu \"Once\", i na soundtracku k filmu.\n\nSamotná nominace na Oscara byla ohrožena, jelikož píseň byla zveřejněna ještě před filmem. O tom, že píseň nebyla vyřazena z nominace, rozhodl až Výkonný výbor americké filmové akademie. Na samotném předávání cen pak oba interpreti svou píseň zpívali se symfonickým orchestrem, načež jim cenu předal herec John Travolta. Asi největší konkurence pro Falling Slowly byly tři písně z filmu \"Kouzelná romance\" a ústřední píseň dramatu \"August Rush\".\n\nO tom, jak píseň vznikla, Irglová prohlásila: „Se základním hudebním motivem přišel Glen už před několika lety. Pak na něj zapomněl, ale já si ho pamatovala, udělala jsem k němu klavírní doprovod a připomněla mu ho. Potom přišel režisér John Carney, že potřebuje písničky pro svůj film. Falling Slowly se tam perfektně hodila.“\n\n"}
{"id": "306182", "url": "https://cs.wikipedia.org/wiki?curid=306182", "title": "Lužský vrch", "text": "Lužský vrch\n\nLužský vrch je široký hřbet, druhý nejvyšší vrchol Velkolužské vrchoviny náležící do pohoří Smrčiny. Zároveň je to nejvyšší bod města Skalná. Je zalesněn a volně přístupný, nachází se cca 2 km severozápadně vzdušnou čarou od centra Skalné v přírodním parku Kamenné vrchy. Od německých hranic je vzdálen pouze 1 km. Sousedními vrcholy Lužského vrchu jsou např. Čihadlo (583 m) nebo Kamenný vrch (561 m).\n"}
{"id": "306183", "url": "https://cs.wikipedia.org/wiki?curid=306183", "title": "Afghánec", "text": "Afghánec\n\nAfghánec (: \"The Afghan\") je román žánru thriller britského spisovatele Fredericka Forsytha. Anglicky vyšel poprvé roku 2006 (česky 2007). Vypráví o plánovaném teroristickém útoku Al-Káidy na neznámý cíl. Jako v ostatních Forsythových románech se všechny detaily děje dozvídáme teprve těsně před koncem. Příběh se odehrává v Indonésii, Pákistánu, zátoce Guantánamo, Trinidadu a Tobago, státě Washington a na palubě různorodých lodí plavících se po širém moři.\n\nBritská MI6, americká CIA a pákistánská ISI získají při zátahu na Al-Káidu dokumenty obsahující údaje o chystaném teroristickém útoku. Tyto informace spustí lavinu dalšího vyšetřování. Mike Martin, který se již dříve objevil ve Forsythově románu Boží pěst, je vysloužilý důstojník britských speciálních jednotek SAS. Vystudoval v Iráku, hovoří dokonale arabsky a paštsky a fyzicky může být pokládán za Afghánce (jeho babička pochází z východu Indie). Je vybrán, aby se pokusil vniknout do nejvyšších kruhů teroristické organizace. Vydávat se má za Izmata Chána, teroristu drženého na základně v Guantánamu.\n\nMartin se v minulosti (během sovětské okupace Afghánistánu) setkal s Usámou bin Ládinem, když zachránil právě Izmata Chána, za kterého se má nyní vydávat. Chán proslul jako hrdinný afghánský „bojovník za svobodu“ potom, co Spojené státy vybombardovaly jeho vesnici a zabily jeho rodinu.\n\nMartin tedy předstírá „Afghánce“, více než pět let drženého vězně z Guantánama. Je převezen do Afghánistánu, aby si tam odpykal zbylou dobu ve vězení, ale při převozu je zinscenován jeho útěk. Ten mu zajistí cestu do „bezpečného domu“ Al-Káidy v Pákistánu. Tam ho přijme (díky krátkému setkání před lety) jako důvěryhodného a bezpečného bojovníka „Šejk“, Usáma bin Ládin. Při kontaktu s teroristy se Martin dobrovolně přihlásí do sebevražedného teroristického útoku (s úmyslem odhalit komplot a překazit ho).\n\nMartinova skupina unese plynový tanker blízko Bornea. Jiná ukradne nákladní loď v Karibském moři a odláká tím pozornost. Martinovi se sice úspěšně podaří varovat tajné služby o hlavní povaze hrozby, ale je několik týdnů zanechán napospas svému osudu na lodi.\n\nPřes zdání odpovědnosti není Martin zasvěcen do celé podstaty spiknutí. Mezitím utíká Izmat Chán z amerického zajetí. (Podle některých kritiků ve velice nepravděpodobném scénáři - americký tryskáč náhodně havaruje do jeho tajného vězení, zneškodní jeho stráže, vybourá zeď a jeho nechá nezraněného. Nakonec je po dlouhém pronásledování zastřelen - přes hranice Washingtonu a Kanady - při pokusu použít veřejný telefon.)\n\nPosléze pluje plynový tanker s Mikem Martinem na palubě do středu Atlantiku, kde se na palubě Queen Mary 2 odehrává summit G8. Martin se v poslední chvíli dozví, že teroristé zamýšlejí vypustit stlačený vysoce hořlavý plyn a následně jej zapálit. V obrovské ohnivé kouli by zmizela Queen Mary 2 i s účastníky summitu na palubě. Martin však vše zachrání v poslední minutě a jako neznámý hrdina za cenu vlastního života předchází tragédii.\n"}
{"id": "306185", "url": "https://cs.wikipedia.org/wiki?curid=306185", "title": "Francis Scobee", "text": "Francis Scobee\n\nFrancis Richard Scobee (19. května 1939 Cle Elum, stát Washington, USA – 28. ledna 1986 nad Floridou) byl americký letec a astronaut z letů raketoplánů, tragicky zahynul roku 1986 při\nkatastrofě Challengeru.\n\nPo základní a střední škole absolvoval v roce 1965 Arizonskou univerzitu (University of Arizona), kde se stal inženýrem kosmických věd. Na letecké základně Edwards v Kalifornii absolvoval v roce 1972 Školu zkušebních pilotů a také zde jako zkušební pilot sloužil. Jako pilot se zúčastnil bojů ve Vietnamu. Oženil se s Mary a měli spolu dvě děti. Používal přezdívku Dick.\n\nDo týmu kosmonautů NASA byl 16. ledna 1978 vybrán jako astronaut – pilot. Do vesmíru se dostal jako 139. člověk.\n\nPoprvé letěl na palubě raketoplánu Challenger k šestidenní misi STS-41-C. Velitelem byl Robert Crippen, pilotem major Francis Scobee a tři letoví specialisté George Nelson, Terry Hart a James van Hoften. Z nákladového prostoru raketoplánu vypustili družici LDEF (Long Duration Exposure Facility), pak pomocí manipulátoru RMS (Remote Manipulator System) zachytili poškozenou družici pro výzkum Slunce Solar Maximum Mission (SMM), v nákladovém prostoru raketoplánu ji opravili a funkční vypustili na oběžnou dráhu.\n\nDruhý let skončil 73 sekund po startu z Floridy výbuchem raketoplánu Challenger. Celá posádka ve složení Francis Scobee (tehdy ve věku 46 let a funkci velitele letu), Michael Smith, Judith Resniková, Ellison Onizuka, Ronald McNair, Gregory Jarvis a Sharon McAuliffeová zahynula. Všichni členové jsou pohřbeni na Arlingtonském národním hřbitově.\n\n\n"}
{"id": "306189", "url": "https://cs.wikipedia.org/wiki?curid=306189", "title": "Hall of Sermon", "text": "Hall of Sermon\n\nHall of Sermon je hudební vydavatelství založené roku 1991 Tilo Wolffem.\n\nHall of Sermon bylo založeno Tilo Wolffem jako nezávislé vydavatelství.Hlavním důvodem ke vzniku tohoto vydavatelství bylo naprosto umělecky volné a ničím neomezované vedení vlastní skupiny Lacrimosa. Toto vydavatelství vydalo všechny dosavadní alba skupiny Lacrimosa.\n\nBrzy tato mladá společnost nabídla možnost neomezeného hudebního vývoje i ostatním skupinám. Vydavatelství klade velký důraz na kvalitu a to hlavně co se textů týče.\n\nDo roku 2001 Tilo Wolff, Anne Nurmi a jejich tým zaštitovali několik umělců, kteří jsou uvedeni níže.\n\n\n"}
{"id": "306190", "url": "https://cs.wikipedia.org/wiki?curid=306190", "title": "Rinpočhe", "text": "Rinpočhe\n\nRinpočhe (tibetsky རིན་པོ་ཆེ་) je titul, který bývá používán v buddhismu k uctivému oslovení lámů. V překladu rinpočhe znamená „velevzácný“ či „ctihodný“. Často se používá ve spojení s oslovením tulku a vyšších lamů např. Khandro rinpočhe, šamarpů, Tai Situpů a dalších.\n\nMezi nejznámější nositele titulu rinpočhe patří Padmasambhava, který podle tradice zanesl buddhismus do Tibetu a je též znám pod jménem Guru rinpočhe.\n"}
{"id": "306204", "url": "https://cs.wikipedia.org/wiki?curid=306204", "title": "Konrád IV. Štaufský", "text": "Konrád IV. Štaufský\n\nKonrád IV. Štaufský (25. dubna 1228 – 21. května 1254) byl synem římsko-německého císaře Fridricha II. a jeruzalémské královny Jolandy, králem německým (1237–1254), sicilským (1250–1254, jako \"Konrád I. Sicilský\") a titulárním králem jeruzalémským (1228–1254 jako \"Konrád II. Jeruzalémský\").\n\nKonrád se narodil v Andrii jako druhé dítě Fridricha a mladičké Jolandy, která zaplatila Konrádovo narození svým životem. Dětství strávil v Itálii a roku 1235 poprvé navštívil Německo. Když Fridrich II. Štaufský sesadil svého vzpurného staršího syna Jindřicha z římského trůnu, jmenoval roku 1237 na vídeňském shromáždění římským králem mladšího Konráda. Titul \"krále Římanů\" (latinsky ) byl předstupněm pro titul \"římského císaře\" ().\n\nDo roku 1242 funkci německého regenta plnil mohučský arcibiskup Siegfried III. Pak Fridrich II. vybral k převzetí regentské funkce Jindřicha Raspa, durynského lankraběte a českého krále Václava I. Konrád již kolem roku 1240 začal aktivně zasahovat do politiky.\n\nKdyž papež Inocenc IV. vzal roku 1245 císaře Fridricha do klatby a prohlásil ho za sesazeného, Jindřich Raspe podpořil papeže a 22. května 1246 byl obratem jmenován římským králem (vzdorokrálem vůči Konrádovi). Konrád s Jindřichem začal válčit, ale byl v srpnu 1246 poražen u Niddy ve středním Německu. Raspe však několik měsíců nato zemřel a novým vzdorokrálem se stal holandský hrabě Vilém II.\n\nRoku 1246 se Konrád IV. oženil s dcerou bavorského vévody Oty II. Alžbětou, s níž měl roku 1252 syna Konráda. Roku 1250 se Konrádovi podařilo situaci v Německu stabilizovat a také porazit protikrále Viléma a jeho rýnské spojence.\n\nKdyž téhož roku zemřel jeho otec Fridrich, dědictví v Německu, Sicilské království a Jeruzalémské království přešlo na Konráda stejně jako mocenské zápasy s papežem. Poté, co byl roku 1251 protikrálem Vilémem Konrád poražen, rozhodl se Konrád k invazi do Itálie v naději na znovuzískání otcova bohatství, které spravoval Konrádův polorodý bratr Manfréd. Konrád však nebyl schopný podrobit si papežovy stoupence a papež následně vládu na Sicílii nabídl synovi anglického krále Jindřicha III. Edmundovi.\n\nRoku 1254 byl Konrád IV. exkomunikován a téhož roku zemřel na malárii v Lavellu v Basilicatě. Zdá se, že je společně s Fridrichovou chotí Isabelou na fresce zobrazující tři laické postavy v kapli sv. Markéty v Melfi.\n\nVdova Alžběta se znovu provdala za tyrolského hraběte Menharda II., který se roku 1286 stal korutanským vévodou a porodila mu šest dětí (včetně budoucího českého krále Jindřicha Korutanského). Konrádův syn Konradin poté pokračoval v boji s papeži, rovněž neúspěšně a roku 1268 byl Karlem z Anjou popraven.\n\n\n\n"}
{"id": "306209", "url": "https://cs.wikipedia.org/wiki?curid=306209", "title": "Lucjan Klimsza", "text": "Lucjan Klimsza\n\nPhDr. ThDr. Lucjan Klimsza, PhD. (* 21. prosince 1974 v Havířově) je českým luterským pastorem, teologem a pedagogem.\n\nPůsobí v duchovenské službě Slezské církve evangelické a. v. a na Katedře výchovy k občanství Pedagogické fakulty Ostravské univerzity. Ve své pedagogické a vědecké činnosti se věnuje zejména problémům z oblasti etiky, estetiky a dějin filosofie.\n"}
{"id": "306210", "url": "https://cs.wikipedia.org/wiki?curid=306210", "title": "Theorba", "text": "Theorba\n\nTheorba neboli chitarrone je velká basová loutna rozšířená o dlouhý krk s pražci a basovými strunami připojenými k samostatné hlavici, standardně do celkového počtu čtrnácti. Byla vyvinuta na konci 16. století jako doprovodný nástroj pro tehdy komponovanou hudbu v novém stylu (stile moderno, nuove musiche, seconda prattica) skladatelů jako Claudio Monteverdi, Jacopo Peri, Sigismondo d’India či Giulio Caccini. Používána byla až do poloviny 18. století.\n\nNejběžněji používané ladění je:\na, e, h, g, d, A, G, F, E, D, C, H´, A´, G´\nJde o ladění v A, kdy dvě horní struny jsou naladěny o oktávu níže. To je dáno velkou menzurou, kdy na požadovanou tónovou výšku by byly zapotřebí tak tenké struny, že je ze střeva vyrobit nelze. Pravděpodobně se - zvláště na počátku 17. století a na mimořádně velkých nástrojích - používalo také ladění in G.\n\nStruny se používaly střevové - v době vzniku nástroje ještě technologie výroby strun nekombinovala střevo a kov, proto byla pro hluboké tóny zapotřebí velká délka strun. Jsou ale také doklady o výjimečném ostrunění kovem.\n\nAčkoliv byla theorba zamýšlena především jako nástroj doprovázející sólový hlas (monodie), objevilo se několik skladatelů, kteří – fascinováni hlubokým a nosným zvukem – ji hojně používali jako nástroj sólový. Zejména Giovanni Girolamo Kapsberger a Bellerofonte Castaldi využili ve svých skladbách nástroj až do krajností, často výrazně přesahujících tehdejší hudební zvyklosti ať už v rytmu či v harmonii. Pietro Paolo Melli byl pak dvorním loutnistou císaře Matyáše a jeho nástupce Ferdinanda II., působil i na dvoře v Praze.\n\nAutory dochovaných pramenů obsahujících sólové skladby pro theorbu jsou:\n\n\nZnámým theorbistou byl také Michel Lambert, baletní tanečník a zpěvák na dvoře krále Ludvíka XIV.\n\nItalská theorba je výše popsaná theorba typická pro barokní hudbu italského stylu. Jedním z posledních velkých theorbistů byl Francesco Bartolomeo Conti, který působil ve Vídni.\n\nFrancouzská theorba: v průběhu 17. století se theorba ujala také ve Francii jak pro sólové hraní, tak pro basso continuo. Ve Francii druhé poloviny 17. století jsou doklady o \"theorbe de pieces\", což byl nástroj určený pro výuku studentů a pravděpodobně též pro sólové hraní. Stavěl se s menzurou 76 cm a byl kvůli kratší menzuře pravděpodobně laděný o kvartu výše, v d.\n\nAnglická theorba je nástroj, o kterém máme pouze písemné zmínky, neexistují žádné dochované nástroje, ani plány, ani vyobrazení. Dochovány jsou však skladby Johna Wilsona, ze kterých je možno odvodit ladění nástroje v G, s pouze první strunou o oktávu níž.\n\nNěmecká theorba je nástroj, který byl vyvinut(?) a používán v německém regionu v 1. polovině 18. století. Existují písemnosti dokládající, že S. L. Weiss si nechal upravit starší italskou theorbu podle vlastního přání na nástroj podobnější barokní loutně (jeho sólovému nástroji). Na tuto theorbu pak hrál v drážďanské dvorní kapele, kde byl zaměstnán.\n\nDnes většina výkonných umělců používá theorbu ve standardizované podobě: menzura 76 cm, 14 jednoduchých strun v ladění a, e, h, g, d, A, G, F, E, D, C, H´, A´, G´. Velikost ani ostrunění nástroje však nikdy nebyly zcela standardizované. Např. při srovnání dochovaných nástrojů italské provenience z první poloviny 17. století, ikonografie a výrobních plánů jde v naprosté většině případů o nástroje s 85-95 cm menzurou a zdvojenými strunami na hmatníku. Ve Francii druhé poloviny 17. století jsou doklady o \"theorbe de pieces\" s menzurou 76 cm.\n\nTermín theorba je také využíván pro označení varhanního rejstříku. Na různých územích a různými varhanáři byl realizován různě:\n\n"}
{"id": "306211", "url": "https://cs.wikipedia.org/wiki?curid=306211", "title": "Tužnatka slizká", "text": "Tužnatka slizká\n\nTužnatka slizká (\"Multiclavula mucida\") je stopkovýtrusná houba z čeledi kyjankovitých. Současně se označuje jako bazidiolišejník, protože vstupuje do symbiotického svazku s jednobuněčnými řasami.\n\n\nJejí plodnice jsou 0,5 - 1 cm vysoké, válcovité, řídce větvené. Je nejedlá. Roste na podzim v horských lesích, například na hnijícím dřevě. Vyhledává spáleniště (antrakofilie).\n\n"}
{"id": "306216", "url": "https://cs.wikipedia.org/wiki?curid=306216", "title": "Rozum a cit", "text": "Rozum a cit\n\nRozum a cit (v originále Sense and Sensibility) je první publikovaný román anglické spisovatelky Jane Austenové. Poprvé byl vydán v roce 1811 pod pseudonymem „Dáma“ („A Lady“). Pouze nejbližší rodinní příslušníci věděli, kdo je autorkou románu.\n\nDílo je řazeno mezi tzv. romány rodinného života.\n\nKniha se rodila postupně. První verzi autorka vytvořila kolem roku 1795 jako román v dopisech pod názvem \"Elinor a Marianne\", později v listopadu roku 1797 ho přepracovala a změnila název na \"Rozum a cit\". Svou nynější podobu získalo dílo až po roce 1809, kdy na něm jeho autorka provedla poslední změny jako přípravu pro definitivní vydání v roce 1811.\n\nDevatenáctiletá Elinor a sedmnáctiletá Mariana, hlavní hrdinky románu, jsou dcery pana Dashwooda a jeho druhé manželky. Mají mladší sestru Margaret a nevlastního bratra Johna. Když jejich otec zemře, přejde dědictví na Johna a paní Dashwoodová s dcerami se musí smířit s omezenějšími příjmy. Ovšem je tu vzdálený příbuzný, který jim vypomůže nabídkou pronajmutí vhodného domku.\n\nMariana a Elinor v novém domově zažívají lásku, ale i zklamání. Obě ale mají k životu odlišný přístup. Mariana všechny své zážitky hluboce prožívá, štěstí ji dokáže povznést do závratných výšin, ale o to krutější jsou potom pády. Elinor je racionální a opatrná, i když to ale neznamená, že by nebyla schopná stejné lásky jako Mariana. Liší se ale v tom, že se snaží své city ovládat a nepoddávat se jim tak, jak to s oblibou dělá její mladší sestra. Často potlačuje své vlastní emoce jen proto, aby uchránila své nejbližší od trápení a strachování se o ni, což její okolí vede k tomu, že ji považuje za chladnou a odměřenou.\n\nAutorka nás nenechává na pochybách, vlastnosti které sestry jsou obdivuhodnější, když na konci románu dopřeje Marianě „prozření“ v tom, že rozum a cit se navzájem nemusí vylučovat. Že naopak osoba, která ve svém charakteru obě tyto vlastnosti spojuje, si zaslouží náš respekt a úctu.\n\nNa počátku příběhu umírá pan Dashwood. Vdova a její tři dcery Elinor, Mariana a Margaret se musí vyrovnat se ztrátou manžela a otce. Aby toho nebylo málo, k ženám nemilosrdné anglické zákony neumožňují, aby majetek přecházel děděním na ženské potomky, a proto veškeré dědictví včetně milovaného Norlandu, rodinného sídla, zdědí John Dashwood, syn zesnulého pana Dashwooda z prvního manželství.\n\nJeho otec, když umíral, požádal Johna, aby se o jeho manželku a tři dcery postaral, což mu syn svědomitě přislíbil. Tento slib by také dodržel, nezabránila-li by mu v tom obratnou manipulací jeho sobecká manželka Fanny Dashwoodová ve strachu, že by se tak mohl ztenčit majetek pro jejich malého synka. Příjezd nevlastního syna a zejména necitlivé snachy na Norland, je pro jemnocitnou paní Dashwoodovou utrpením. Vidí, že snacha by se jí ráda co nejdříve zbavila a měla dům pro sebe a svou rodinu. Proto je hotova se co nejdříve přestěhovat, samozřejmě s ohledem na své mnohem omezenější příjmy, do mnohem skromnějšího příbytku.\n\nV mezidobí ale u snachy vykoná návštěvu její mladší bratr Edward Ferrars, inteligentní mladík. Mezi ním a Elinor se začíná vytvářet silné citové pouto a všichni se domnívají, že zasnoubení je na spadnutí. Náklonnost mezi Elinor a Edwardem je však trnem v oku Edwardově sestře a matce, které si pro něj přejí výhodnější a prestižnější sňatek. Edwardova sestra to také paní Dashwoodové dá najevo a ta dotčena usoudí, že odjezd nelze dále odkládat. Na nabídku pana Johna Middletona, vzdáleného bratrance paní Dashwoodové se přestěhují do Devonshiru.\n\nV novém bydlišti se setkají s velmi pohostinnými a přátelskými sousedy – vedle pana Middletona a jeho manželky, jejímž jediným zájmem jsou její rozmazlené děti, je to také matka paní Midlletonové, paní Jenningsová a plukovník Brandon. Ten projevuje hluboký zájem o Marion. Ta se k němu chová sice přátelsky, ale rezervovaně. Plukovníkův vysoký věk – je mu třicet pět let - totiž nenaplňuje její romantické představy o nespoutané spalující lásce. Pochybuje, že by se někdo tak starý mohl ještě zamilovat či v někom vzbuzovat opravdovou vášeň. Tím spíš jsou jí nepříjemné impertinentní narážky paní Jenningsové, která by ráda viděla všechny neprovdané dívky pod čepcem. Elinor se snaží Marianě její předsudky rozmluvit, ale jakékoli naděje kohokoli, že by se Mariana mohla do plukovníka zamilovat, vezmou rázem za své, když se na scéně objeví charismatický Willoughby.\nTento mladík se s Marianou setkává za velmi dramatických okolností. Mariana na procházce v dešti upadne a vymkne si kotník. Willoughby Marianu zachrání a odnese domů. V dalších dnech přichází pravidelně na návštěvu zjistit, jak se daří nemocné Marianě. Oba spolu stráví spoustu času a zjišťují, jak moc podobné mají zájmy a představy o životě. Marioninu narůstající náklonnost a obdiv vidí okolí i Brandon, kterého to velmi zraňuje. Všichni předpokládají, že se zamilovaný pár tajně zasnoubil, ale vrozený jemnocit paní Dashwoodové jí brání se na to Mariany otevřeně zeptat.\n\nNa návštěvu k Dashwoodovým přijíždí Edward Ferrars. Nicméně jeho chování k Elinor je rozpačité a Elinor se strachuje, že už ji nemiluje. Cítí, že něco není v pořádku. Ale paní Dashwoodová a Mariana pevně věří, že Edward je do Elinor pořád zamilovaný a že je jen otázkou času, kdy se vysloví. Mariana ale nedokáže vůbec pochopit sestřinu rezervovanou chladnost, která je ale ve skutečnosti jen přetvářkou. Elinor se totiž snaží svým trápením nepřidělávat starosti svým nejbližším. Co Mariana považuje za necitlivost, je ve skutečnosti láska k matce a sestrám. Edward Ferrars odjíždí.\n\nZakrátko Middletonovy přijíždí navštívit pohledná, ale nemajetná Lucy Steelová, sestřenice paní Middletonové. Je to kariéristická dívka, která se všem snaží zalíbit a vlichotit do přízně. Když při večírku uklouzne nejmladší Elinořině sestře Margaret, že Elinor se líbí jistá osoba, jejíž jméno začíná na iniciály E. F., a když John Middleton neomaleně špásuje o sňatku Elinor s Edwardem, Lucy neváhá Elinor v důvěrném hovoru informovat, že je s Edwardem již několik let tajně zasnoubená. Elinor sice nejprve zraní, že Edward bezohledně získal její city, když věděl, že je vázán jinde, ale pak mu odpouští. Je si vědoma, že Edward Lucy nemiluje, že jeho zasnoubení před lety bylo jen nerozvážným činem, kterého teď lituje. Už rozumí Edwardově změně chování i jeho melancholii, která se jí předtím zdála tak nepochopitelná. Ví, že Edwardův smysl pro čest a zodpovědnost mu nedovolí se zprostit povinností, které mu vznikly jeho ukvapeným chováním v mládí. Elinor je zklamaná a v duchu Edwarda lituje. Před Lucy ale Elinor předstírá, že Edwarda nemiluje.\n\nWilloughby se mezitím přichází rozloučit s Marianou, protože musí odcestovat do Londýna. Marianu to velmi rozruší; Willoughbyho chování je totiž podivně odtažité a ona neví, co si má o tom myslet. Po nějaké době přichází možnost navštívit Londýn v plesové sezoně, což Marion velmi uvítá, protože se těší, že se znovu uvidí s Willoughbym. Když nakonec k setkání na jednom plese dojde, chová se Willoughby k Marion tak odmítavě, že ta s pláčem uteče ze sálu. Vzápětí od Willoughbyho obdrží dopis, ve kterém tento popírá, že by mezi nimi kdy byla náklonnost, která by Marianu opravňovala k domněnkám na možné manželství. Sděluje Marianě, že je zasnoubený se slečnou Greyovou, což je velmi bohatá dívka z vysoce postavené rodiny. Marion Elinor přiznává, že s Willoughbym nikdy nebyla zasnoubena, ale přesto byla přesvědčená o jejich vzájemné lásce. Elinor je Willoughbyho chováním pobouřena.\n\nDo Londýna přijíždí také plukovník Brandon, který se Elinor svěří se svými zkušenostmi s Willoughbym – ten totiž kdysi svedl a opustil jeho chráněnku Elizu Williamsovou, když otěhotněla. Brandon byl kdysi zamilovaný do Eliziny matky, ženy, která mu velmi připomínala Marianu a jejíž život zničil nešťastný svazek s Brandonovým bratrem.\n\nPaní Ferrarsová se dovídá o tajném zasnoubení Edwarda s Lucy Steelovou a hrozí Edwardovi vyděděním, jestli zasnoubení nezruší. Ten, ač Lucy nemiluje, chce dostát svým povinnostem a odmítá matku uposlechnout. Dědicem se proto stává mladší Edwardův bratr Robert, nezodpovědný hejsek, jehož jediným zájmem je poslední móda a jeho nový kočár. Plukovník Brandon prostřednictvím Elinor nabízí Edwardovi místo vikáře v jeho farnosti.\n\nObě sestry se rozhodnou opustit Londýn. Na zpáteční cestě domů se stavují v Clevelandu. Utrápená Mariana se vydá na procházku, zmokne a těžce se roznemůže. Elinor se obává o její život. Plukovník Brandon se vydává na cestu pro Marianinu matku v obavách, že možná už nezastihne svou dceru živou. Přiznává jí, že Marianu miluje.\n\nWilloughby se dozvídá o Marianině nemoci a spěchá ji navštívit. Mluví ale jen s Elinor, které přizná, že Marianu miloval a pořád miluje, ale že ho jeho teta vydědila, když se dozvěděla o jeho eskapádě se slečnou Williamsovou. Proto se rozhodl oženit se s někým bohatým. Je zdrcený, to je ale jen stěží výmluva pro jeho sebestředné jednání.\n\nMariana se uzdravuje a dovídá se od Elinor o Willoughbyho návštěvě. Poznává, že ne Willoughby, ale Brandon si zaslouží její obdiv. Rozhodne se, že se už nebude poddávat tak intenzivně svým citům - že bude citlivá, ale nikoli přecitlivělá. Uvědomuje si, oč obdivuhodnější je Elinořina odvaha a starost o ostatní a že byla ve svém smutku velmi sobecká a ke svým nejbližším bezohledná. Sblíží se s Brandonem.\n\nPaní Dashwoodová a dcery se dozvídají, že Lucy se vdala za pana Ferrarse. Protože už všichni vědí o Lucyině tajném zasnoubení s Edwardem, nejsou překvapení, ale Elinor je velmi nešťastná. I Mariana s paní Dashwoodovou teď vidí, jak moc Elinor Edwarda miluje a vyčítají si, že jí neprojevovaly větší starost.\n\nDruhý den mají Dashwoodovi překvapující návštěvu – samotného Edwarda Ferrarse. Elinor je velmi rozrušená. Edward jim sděluje, že ne on, ale jeho bratr Robert se oženil s Lucy. Lucy totiž, jakmile zjistila, že byl Edward vyděděn, zaměřila svou pozornost na Roberta a ten jí podlehl. Paní Ferrarsové se vlichotila tak, že k Roberovi nakonec byla milosrdnější než k Edwardovi a zachovala mu svou přízeň.\n\nEdward se vyznává ze své lásky k Elinor. Sděluje jí, že zasnoubení s Lucy ho chytilo do pasti, ze které mohl uniknout jen tak, že Lucy sama by mu jeho slovo vrátila. K Edwardovu štěstí se to nakonec stalo. Elinor přijímá Edwardovu nabídku k sňatku a usadí se na delafordské faře.\n\nZa dva roky se i Mariana rozhodne přijmout Brandonovu nabídku k sňatku. Sice Brandona nemiluje tak vášnivě jako kdysi Willoughbyho, ale o to větší obdiv a respekt k němu cítí. Ale po svatbě si začíná uvědomovat, že Brandona hluboce miluje. Sestry bydlí blízko sebe a často se s manželi navštěvují.\n\n\n\n\n\n\n\n\n\n\n\n\n\n\n\n\n\n\n\n\n\n\nRomán se dočkal několika zpracování. Nejznámější je stejnojmenná filmová adaptace z roku 1995, kterou natočil režisér Ang Lee.V hlavních rolích se objevili jako Mariana Kate Winsletová, jako Elinor Emma Thompsonová, která byla zároveň i autorkou scénáře, jako Edward Ferrars Hugh Grant a Alan Rickman v roli plukovníka Brandona. Film získal řadu ocenění, mj. i Oscara za nejlepší scénář.\n\nPro televizi byl román zpracován v roce 1971 (režie David Giles) a 1981 (režie Rodney Bennett).\n\nK březnu 2008 je zatím nejnovější adaptací TV minisérie z roku 2008, produkovaná společností BBC. Autorem scénáře je Andrew Davies, režie se ujal John Alexander.\n\n\n"}
{"id": "306217", "url": "https://cs.wikipedia.org/wiki?curid=306217", "title": "Martin Piętak", "text": "Martin Piętak\n\nMartin Piętak (* 3. března 1973) je český luterský pastor, teolog a pedagog.\nStudoval teologii v Krelingen, Bratislavě, Praze a St. Louis. Působil v duchovenské službě Slezské církve evangelické a. v. jako vikář ve sboru v Návsí (1997–1999) a ve sboru v Ostravě. V letech 1999–2011 pracoval jako odborný asistent na Katedře společenských věd Pedagogické fakulty Ostravské univerzity. Ve své pedagogické a vědecké činnosti se věnuje zejména problematice křesťanské výchovy dětí. Od roku 2010 je členem Rady Evangelikálního teologického semináře v Praze. Roku 2012 se stal pastorem sboru SCEAV v Českém Těšíně. Roku 2016 se stal členem Církevní rady SCEAV; roku 2017 byl zvolen náměstkem biskupa SCEAV.\n\nJe ženatý a má tři děti. Jeho otcem je emeritní biskup Stanislav Piętak.\n"}
{"id": "306218", "url": "https://cs.wikipedia.org/wiki?curid=306218", "title": "Morello", "text": "Morello\n\nPříjmení Morello nosí více různých osob:\n\n"}
{"id": "306219", "url": "https://cs.wikipedia.org/wiki?curid=306219", "title": "Santa Cruz de Tenerife", "text": "Santa Cruz de Tenerife\n\nSanta Cruz de Tenerife je největší město na ostrově Tenerife, jednom z Kanárských ostrovů, autonomním společenství Španělska. Je centrem metropolitní oblasti Santa Cruz de Tenerife, ve které žije přes 400 000 obyvatel. Ve městě sídlí Parlament Kanárských ostrovů, je sídlem vlády (jednou za čtyři roky se recipročně střídá s Las Palmas de Gran Canaria) a poloviny ministerstev autonomního společenství. Je tam také soud. Jezdí tam tramvaje a autobusy.\n\nJednou z nejreprezentativnějších budov je auditorium postavené ve stylu moderní španělské architektury. Město hostí jeden z největších světových karnevalů, karneval v Santa Cruz de Tenerife.\n\n\nKarneval v Santa Cruz de Tenerife je druhý nejslavnější karneval na světě (hned po karnevalu v Rio de Janeiru). Vyvrcholení bývá většinou v úterý před Popeleční středou o Velikonocích. Tehdy lidé vycházejí do ulic ve svých kostýmech a slaví konec masopustu.\n\n\n\n\n"}
{"id": "306221", "url": "https://cs.wikipedia.org/wiki?curid=306221", "title": "Kohen", "text": "Kohen\n\nKohen ( , pl. \"kohanim\") je židovský kněz a potomek Áronův. Podle biblické tradice byli Áron a jeho potomci určeni Bohem, aby vykonávali obětní bohoslužbu nejprve ve stanu setkávání a později v jeruzalémském Chrámu, kde sloužili až do jeho zničení. Základní funkcí \"kohanim\" bylo, aby přiváděli lid blíže k Bohu a Boha k lidem.\nSlovo \"kohen\" vychází z podobného kořene jako např. arabské \"káhin\", které má význam „dohlížitel“. \"Kohanim\" tak byli podle některých vědců původně dohlížiteli ve svatyních, které střežili před znesvěcením a \"dohlíželi\" na správný průběh oběti, kterou obyčejný člověk do svatyně přinášel. Na podporu této domněnky svědčí i to, že postavení \"kohanim\" je v Bibli často spojováno s postavením \"levitů\", potomků Jákobova syna Léviho, kteří jsou také často označováni za \"kněžský kmen\" - ke kmeni \"Levi\" náležel jak Mojžíš, tak i jeho bratr Áron. Zatímco levitům zůstala funkce dohlížitelů a strážců svatyně (a později Chrámu), Áronovi potomci převzali vykonávání samotné obětní bohoslužby.\n\nUstanovení Áronových potomků jako kněží pro Izrael je zmíněno v Exodu (). Áronovci a levité měli převzít odpovědnost za službu Bohu po prvorozených, kteří o své vyvolení přišli kvůli hříchu uctívání zlatého telete (). \"Kohen\" tak v judaismu sloužil jako vykonavatel některých Božích přikázání a proto se na něj vztahovala zvláštní a přísná pravidla ohledně rituální čistoty a nečistoty (viz níže). \"Kohen\" byl před uvedením do svého úřadu pomazán a společně s králem je v Bibli druhou postavou, která je označována jako pomazaný - \"Mesiáš\" (כהן המשיח \"kohen ha-mašiach\"). Další významnou funkcí, udělenou Bohem kohenům, bylo poslání žehnat Izraeli - toto kněžské požehnání (ברכת כהנים, \"birkat kohanim\") se udrželo v židovské liturgii až dodnes (viz níže).\n\nKohenovi náleží desátek - tzv. truma - z úrody a produktů \"Erec Jisra’el\". Podle Tóry neobdrželi levité a tím pádem ani \"kohanim\" žádný díl země izraelské, místo toho se měli věnovat službě ve svatyni a být živeni z desátků přinášených ostatním obyvatelstvem ().\n\n\"Kohanim\" sami byli živi z obětí, které lidé do Chrámu přinášeli. Jednalo se o následující:\n\n\nDary, které se odevzdávaly pouze v Jeruzalémě:\n\nDary přinášené po celém Izraeli:\n\nS rostoucí populací \"kohanim\" byl ustanoven titul velekněze (כהן גדול, \"kohen gadol\"), který byl nejprve vybírán podle běžného nástupnického pravidla (nejstarší syn zaujímá místo otce - Leviticus 6,15) a jeho titul byl doživotní. Za prvního velekněze je tradičně považován Áron. Pokud neměl kněz syny, přešel úřad na jeho bratra případně na jeho synovce. Později byl velekněz volen. Časem byla funkce zpolitizována a velekněz by spíše politickou figurou dosazovanou podle vůle vladaře, což se dělo především za vlády Seleukovců a Římanů. K ojedinělém případu došlo za vlády Hasmonejců, kteří ve svých vladařských funkcích spojili jak titul krále, tak i titul velekněze.\n\nV náboženské tradici byl velekněz jediným člověkem, který směl vyslovit Boží jméno JHVH. Dělo se tak vždy jednou v roce na Jom kipur, kdy velekněz vcházel do nejsvětější svatyně Chrámu. Během období jednoho týdnu před Jom kipur se měl očišťovat a připravovat na tento úkon a službu za něj přebíral prozatímní velekněz.\nV období druhého chrámu neměli koheni ve svých rukách žádnou reálnou moc a jejich postavení bylo v očích především prostého lidu zdiskreditováno. Řadou lidí byli považováni spíše za kolaboranty s Římany a za příliš odtržené od běžného života, částečně také díky jejich provázáním se skupinou saduceů, která byla složena téměř výhradně z kohenů. Tato situace nahrávala druhé silné frakci - farizeům - kteří také později převzali moc v Sanhedrinu - nejvyšším židovském zákonodárném orgánu - a stali se vůdčími náboženskými autoritami Izraele, zatímco funkce kohenů zůstala omezena pouze na liturgii, jak tomu i dnes.\n\nKohen musí pro své poslání splňovat řadu halachických předpisů, které se týkají jak rituální čistoty, tak i původu a stavu. Hlavním posláním kohenů v době existence Chrámu bylo vykonávání oběti, zatímco levité sloužili jako strážci, pomocníci a hudebníci nebo chrámoví zpěváci. Zpočátku silná pozice kohenů v Sanhedrinu jako učitelů a vykladačů Zákona byla umenšena a jejich místo zaujali učenci – rabíni a jejich žáci (řada kohenů patřila mezi velké učence a mezi farizeje, ale kněžský původ samotný přestal být klíčovým měřítkem pro získání autority). \n\nPodle traktátu Mišny Zevachim nesmí obětní bohoslužbu provádět nikdo jiný, než \"kohen\", který je k tomu náležitě oblečen. Oblečení kohena se skládá ze čtyř svatých šatů - , \"bigdej kodeš\" nebo \"bigdej kehuna\" (kněžský oděv):\n\n\nVelekněz dále oblékal tyto čtyři další části:\n\n\nKněží i velekněz byli při výkonu chrámových obřadů bosí.\n\nKněz nesmí mít žádnou fyzickou vadu (slepota, hluchota apod.) nebo zranění, které zanechalo trvalé následky (nesmí mu např. chybět článek prstu apod.), jinak není považován za schopného provádět chrámové rituály.\n\nKohen může být pouze muž, který se narodil z řádného manželství mezi kohenem a nerozvedenou rodilou halachickou židovkou. Pokud si kohen vezme proselytku, jejich dítě je židem, ale není kohen. Pokud se narodí dcera, tato by si pak neměla vzít za manžela kohena. Dokonce je zakázáno, aby si kohen vzal ženu, jejíž oba rodiče jsou konvertité. Kněz si nesmí vzít prostitutku, rozvedenou ženu. Velekněz si nesměl vzít ani vdovu.\n\nKohen se nesmí znečistit dotykem mrtvoly ani místem, kde jsou mrtvá těla přechovávána. Nesmí chodit přes hřbitov – hroby kohenů jsou většinou umístěny co nejblíže hřbitovním zdem a vedou k nim zvláštní branky, aby příbuzní mohli hrob navštívit a nemuseli kráčet přes ostatní hroby. Zákaz styku s mrtvými se ovšem nevztahuje na případ pohřbení blízkého příbuzného nebo manželky. Kohen je podle Tóry také stejně jako jakýkoli jiný žid povinen pohřbít nalezenou mrtvolu neznámého člověka.\n\nKohenovo výsadní postavení se odráží v židovské liturgii, kdy je kohenovi vyhrazeno několik zvláštních privilegií.\n\nPřed požehnáním umyje levita kohenovi ruce tak, jak to levité dělali v dobách existence Chrámu. Kohen potom bosý předstoupí před shromáždění, přehodí si talit přes hlavu a pozvedne ruce a roztáhne prsty tak, aby ukazováček a prostředníček byly u sebe a stejně tak malíček a prsteníček. Poté pronesou požehnání tak, že opakují slova požehnání, která jim předčítá chazan. Bývá zvykem, že členové obce skloní hlavy a na koheny se během žehnání nedívají. Žehnající ruce i konvička na umývání rukou se staly symboly kohenů a levitů na náhrobcích.\n\n\n\n"}
{"id": "306224", "url": "https://cs.wikipedia.org/wiki?curid=306224", "title": "St. Jakob-Park", "text": "St. Jakob-Park\n\nSt. Jakob Park je fotbalový stadion ve švýcarském městě Basilej, který má podle asociace UEFA ocenění čtyř hvězdiček z pěti možných. Je to největší fotbalový stadion na území Švýcarska a je domovem prvoligového klubu FC Basilej. Dřívější kapacita 39 000 sedících diváků byla kvůli zápasům Mistrovství Evropy ve fotbale 2008 zvětšena na 42 500. Po evropském šampionátu byly některé sedačky odstraněny, čímž vzniklo více místa mezi nimi. Současná kapacita (rok 2013) je 38 512 míst pro zápasy švýcarské ligy, 37 500 pro mezistátní zápasy a 60 000 pro koncerty.\n\n"}
{"id": "306231", "url": "https://cs.wikipedia.org/wiki?curid=306231", "title": "Stade de Genève", "text": "Stade de Genève\n\nStade de Genève je fotbalový stadion ve švýcarském městě Ženeva. Je to jeden ze stadionů určených pro zápasy Mistrovství Evropy ve fotbale 2008.\n\n"}
{"id": "306233", "url": "https://cs.wikipedia.org/wiki?curid=306233", "title": "Trpaslíci (kniha)", "text": "Trpaslíci (kniha)\n\nTrpaslíci je název série románů (cyklu románů) německého spisovatele Markuse Heitze. Trpaslíci je název prvního dílu série, následuje Válka Trpaslíků, Pomsta trpaslíků a Osud trpaslíků. Poslední díl vyšel 27. února 2008 v Německu, v České republice vyšel v roce 2009. V Německu vydává Trpaslíky Piper-Verlag, v České republice nakladatelství Fantom Print.\n\nDěj série se odehrává ve Skryté zemi, která je ohrožována stvůrami ze Země za horami. Hlavní postavou je trpaslík Tungdil Zlatoruký, který se se svými přáteli staví proti nebezpečí.\n\nTungdil Zlatoruký je hlavní hrdina fantasy knihy. Je z kmene Třetích, ale aktuálně žije v Lot-Ionanově štole se svou manželkou Balyndis. Je majitel Ohnivé čepele. Byl vůdcem výpravy pro její výrobu a zabil jí Nôd’onna. Poté se stal vůdcem trpaslíků, kteří se vypravili do bývalé říše Pátých, aby ji obnovili. Potom si ale na jeho vlastní radu zvolili jiného trpaslíka za krále a on odešel, navíc jeho přítelkyni Balyndis si podle klanových pravidel vzal právě nově zvolený král. Tungdil dále vedl diplomacii se Svobodnými a pobýval u nich, zamiloval tam se do chirurgy Myr. Aktivně se zapojil do bitvy se samozvanými Božskými avatary. Poté se k němu vrátila Balyndis, protože její muž ji díky Tungdilově prosbě propustil. Poté co ve třetím díle trilogie Die Zwerge, mizí v útrobách neznámé kobky spolu s ostatními příšerami, které z ní vylezli Tungdil se ztráci a mnoho čtenářů si myslí, že dílo skončilo, jenže Markus Heitz vydává v roce 2009 čtvrtý díl trpaslíků. \n\nVe čtvrtém díle se Tungdil po dvou stech cyklech strávených v Černé soutěsce vrací, jenomže vznikají rozepře o to, zda je to opravdu ztracený hrdina nebo podvodník, který se za Tungdila vydává. Tungdil znovu nastolí ve Skryté zemi mír a spolu se spojenými armádami zaútočí a definitivně zničí Černou soutěsku. Když však vyjde z útrob, je zabit jedním z pochybovačů. \nJeho mrtvola je zpopelněna, popel z jeho těla rozsypán do schránek, které jsou rozeslány do trpasličích říší, aby navždy připomínaly jeho slavné činy. Každá říše trpaslíků tak dostala kousek svého největšího hrdiny, jenž několikrát zachránil svou vlast před absolutní zkázou.\n\nV Prvním díle Trpaslíci (2005) je Skrytá země ohrožena vpádem Mrtvé země a její obyvatelé se ji marně snaží zastavit. Trpaslík Tungdil proto se svými přáteli vykoval Ohnivou čepel, kterou zabili vůdce Mrtvé země.\n\nPříběh nás uvádí jedno tisíciletí kupředu od pádu Kamenné brány.\n\nNáčelníci trpasličích kmenů se sjíždí na shromáždění, jelikož Gandrabur, nynější Velkokrál stárne a má se zvolit jeho nástupce. Na trůn má nastoupit trpaslík kmene Čtvrtých a jediný uchazeč je Gandogar. Ten má však zastřenou mysl a nechává se unášet radami svého rádce Bislipura. Požaduje, aby vyhlásili válku elfům a ukazuje spisy, podle kterých měli být zrádci u Kamenné brány právě elfové. Gandrabur však spisy rezolutně odmítne s tím, že spisy jsou podvrh a hlásá, že se musí s elfy uzavřít mír a společně vyhnat zlé elfy i skřety. Jediným způsobem, jak zabránit válce, je překazit Gandogarovi nástup na trůn. Velkokrál nalezne dopis od svého přítele, maguse Lot Ionana, který pečuje o ztraceného trpaslíka Tungdila. Náčelníkům poté řekne, že existuje ještě jeden uchazeč o trůn a je právě na cestě k nim.\nLot Ionan dostává dopis a proto pod záminkou Tungdilovi předá jisté předměty, které má doručit jeho bývalému žákovi Gorénovi. Tungdil se vydá na cestu, po spletité cestě však nachází Gorénovo sídlo plné nemrtvých. Před smrtí ho zachrání trpasličí bratři Boïndil a Boëndal, které mu Velkokrál poslal naproti. Do rukou se mu zde také dostanou dvě vzácné knihy.\n\nMezitím je do Poristy, hlavního města jedné z kouzelných říší, svolán sněm všech magusů, kteří chtějí vyřešit neustálý postup Mrtvé země. V okamžiku, kdy však spojí všechnu svojí magickou energii do krystalů, tak se jeden z magusů, Nudin Vědychtivý, zmocní mocného krystalu a zabije ostatní maguse. Lot Ionan je proměněn v sochu, ostatní jsou rozprášeni. Jediné Andokai Bouřlivé se podaří uniknout. Nudin si začne říkat Nod’onn.\n\nTrpaslíci tedy chtějí Tungdila dovést na sněm. Cestou narazí na skřety v čele s Nod’onnem, kterému useknou hlavu, ta se mu však vrátí zpět na krk a Nod’onn je překvapivě stále živý. Nakonec se jim podaří utéct a potkají Andokai Bouřlivou s jejím obrovitým strážcem Djerůnem. V této skupině dorazí do říše trpaslíku. Gandrabur Tungdilovi vysvětlí, jak se věci mají. Ten je zaskočen, ale souhlasí s jejich hrou a předstírá, že patři do kmene Druhých, přestože o svém původu nic neví. Vypraví Velkokráli i Andokai o Nod’onnovi a nebezpečí Mrtvé země. Andokai z Tungdilových knih, zjistí, že jediný způsob jak Nod’onna zabít, je vykovat Ohnivou čepel, na niž jsou však zapotřebí nejrůznější přísady (nejčistší ocel, kámen, diamanty, ušlechtilé kovy a sigurdáciové dřevo). Čepel má být vykována v Dračí výhni, která je pouze u kmene Pátých. Tento kmen byl však po pádu Kamenné brány vyhuben a dnes jsou zdejší hory osídleny skřety.\n\nJak je zvykem, o nástupci rozhodne soutěž. Ta však skonči nerozhodně a tak každý kandidát na lísteček napíše poslední disciplínu a proběhne losování. Je vytažen Tungdilův lístek, na kterém stojí, že Velkokrálem se stane ten, kdo vyková Ohnivou čepel a pustí se s ní do boje proti Nod´onnovi.\n\nJsou tedy sestaveny dvě skupiny, jež vyrážejí na výpravu. Tungdil putuje s oběma bratry a také s Bavragorem Perlíkem a Goïmgarem Třpytovousem. Cestou se k nim přidají herci Furgas, Narmora a Rodario, s nimiž zažijí mnoho nebezpečí ale i radosti. Dorazí do říše Prvních, kde k sobě přiberou zručnou kovářku Balyndis. Pak se vydají do říše Pátých. Přes velké problémy a smrt několika členů skupiny se nakonec podaří vykovat Ohnivou čepel. Také se k nim přidá osamocený Gandogar, jehož skupina již byla vyhubena. Avšak zjistí, že Ohnivá Čepel funguje jen v případě, že je v rukou nepřítele trpaslíků.\n\nMezitím se už ale rozpoutala bitva U Černého skaliska, která určí osud Skryté země. Tungdil zde svede nejdříve souboj s Gandogarovým rádcem Bislipurem, z něhož se vyklube zrádce a příslušník třetího kmene. Poté se dostane až k samotnému Nod’onnovi, kterého zasáhne sekerou. Nod’onn umírá a Tungdil také zabíjí duši Mrtvé země, která se ho zmocnila. Skrytá země je zachráněna, Tungdil je však zklamán, protože to znamená, že pochází z kmene Třetích. Propuká slává, vyhlašuje se sjednocení kmenů i mír mezi elfy a trpaslíky. V poslední scéně sedí Tungdil na kopci s Balyndis a tito dva trpaslíci si navzájem vyznají lásku, přičemž sledují komety padající do Země za horami.\nV druhém díle Válka Trpaslíků (2006) ještě pokračují se zabíjením posledních skřetů a do Skryté země vtrhávají mocné bytosti, takzvaní avataři kteří se zrodili z deseti úlomků Tiona avškak později zjistí, že jich bylo jedenáct a tak se jedenáctý vrací ke svým bratrúm, kteří se snaží očistit zemi od zla. Ničí přitom však i mnoho dobrého, takže jsou obyvatelé Skryté země nuceni se proti nim postavit. Po zabití prvního se však ukáže, že to nejsou praví avataři, ale mocní mágové. Pomocí magie a amuletů se za avatary vydávali. Našim hrdinům to dodá odvahu a sebejistotu, že tuhle válku vyhrají. Avatary se povedlo zničit, nicméně jeden z nich, elfský eoîl, všechny zlé bytosti ve Skryté zemi zničil a energii z nich shromáždil do diamantu. V tomto díle umírá jedna z hlavních postav Boendal, což pak vysvětluje změnu chování některých postav v díle třetím a čtvrtém.\nDěj mírně navazuje na předchozí Válku trpaslíků – jde tu hlavně o diamant, Kámen zkoušky, který použil eoîl na očištění Skryté země. Kameny se však snaží ukrást tři skupiny – Nesmrtelní (alfové), kteří přežili Kámen zkoušky a s jeho pomocí chtějí znovu získat moc. Na jejich stranu se přidali někteří Třetí a Furgas, kteří využívají ponorného ostrova ve Weyurnu s přístupem k magii a vyrobili strojovité stvůry z bastardů Nesmrtelné. Dále se kámen snaží získat elfové, kteří chtějí s jeho pomocí dokončit očistu a dokončit, co eoîl začal. A hlásí se o něj i jeho právoplatní majitelé, podskalané a ubariové ze Země za horami. Kámen, říkají mu Hvězda hor, tam chránil vstup do Černé soutěsky, ze které dříve vylézalo strašné zlo. Potřebovali diamant vrátit zpátky, protože jim ho eoîl ukradl.\n\nVládcům Skryté země trvalo dlouho, než zjistili, koho mají podporovat. Jen ve zkratce: Podařilo se oživit Lot-Ionana, dobýt ponorný ostrov a zničit ty stroje. Byla zabita nesmrtelná, ale Nesmrtelný prchal Furgasovým tunelem do Země za horami, ale i tam ho Tungdil s přáteli dostihnul. Trpaslíci po odhalení „atár“ (tedy těch z elfů, kteří podporovali eoîlovo učení a byla jich většina) se vydali do Âlanduru a vyvraždili většinu elfů. Ubariové a podskalané pak dostali diamant a vyrazili do Země za horami. Za pomoci Godiných magických schopností (žačka Boïndila) se podařilo při velké bitvě zasadit kámen do artefaktu v Černé soutěsce a uzavřít zlo, ale Tungdil tam zůstal.\n\nA do Skryté země se dostal drak...\n\nVe třetím díle Pomsta trpaslíků (2006) se děj rozšiřuje i na Zemi za horami,kde žijí ubariu tkazvani skřeti, kteří netouží zabíjet lidi, ale mnohem mocnější stvůry k nim se přidali lidé a vstupují sem nový druh trpaslíků podskalani, jejíž obyvatelé mají zájem o eoîlův diamant (ten jim ho dříve ukradnul), který potřebují na zastavení nestvůr v jejich domovině, zároveň však mají o kámen zájem i přeživší Nesmrtelní, bývalí vůdcové alfů a elfové uctívající eoîla. Nakonec se podařilo všechna tato nebezpečí zažehnat a kámen byl vrácen do Země za horami. Tungdil však zůstal za magickou bariérou proti stvůrám...\n\nTrpaslíci naposledy táhnou do boje o osud svého národa: od úporných bojů v Černé soutěsce je však pohřešován Tungdil Zlatoruký. Draci, mágové a krutí alfové pronikají neustále hlouběji do Skryté země a zmocňují se vlády nad stále většími částmi říše. Trpaslíci bojují o holé přežití, sami však cítí, že jim nezbývá moc naděje. Potom ovšem dojde k nevysvětlitelné události: ze soutěsky se vrací válečník z rodu trpaslíků, následovaný armádou hrůzných příšer. Říká si Tungdil a Pruďas i jeho společníci ho s nadšením vítají. Brzy se však dostaví pochybnosti – je to skutečně Tungdil nebo se nově příchozí válečník drží pouze vlastního neblahého plánu? Začíná největší dobrodružství národa trpaslíků.\n"}
{"id": "306236", "url": "https://cs.wikipedia.org/wiki?curid=306236", "title": "Diemel", "text": "Diemel\n\nDiemel je řeka v Německu. Je to levostranný přítok řeky Vezery, protékající spolkovými zeměmi Hesensko a Severní Porýní-Vestfálsko. Délka řeky je 110,5 km. Plocha povodí měří 1762 km².\n\nŘeka Diemel pramení na hranici spolkových zemí Hesensko a Severní Porýní-Vestfálsko, v severovýchodní části pohoří Rothaargebirge, v nadmořské výšce okolo 650 m. Její tok směřuje převážně severovýchodním směrem. Protéká městy Marsberg, Warburg, Trendelburg a Bad Karlshafen, kde se v nadmořské výšce 96 m vlévá zleva do řeky Vezery.\n\nPrůměrný průtok na říčním kilometru 3,1 u Helmarshausenu je 15,5 m³/s.\n"}
{"id": "306238", "url": "https://cs.wikipedia.org/wiki?curid=306238", "title": "Kalichovka", "text": "Kalichovka\n\nKalichovka je označení pro mnoho rodů organismů:\n\n\n\n"}
