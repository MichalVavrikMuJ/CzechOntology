{"id": "328174", "url": "https://cs.wikipedia.org/wiki?curid=328174", "title": "Archimédés", "text": "Archimédés\n\nArchimédés ze Syrakus, řecky Αρχιμήδης, latinsky \"Archimedes\", (287 př. n. l. – 212 př. n. l. Syrakusy), byl řecký matematik, fyzik, filozof, vynálezce a astronom. Je považován za jednoho z nejvýznamnějších vědců klasického starověku, za největšího matematika své epochy a jednoho z největších matematiků vůbec.\nPoužil vykrývací metodu k výpočtu plochy segmentu paraboly (využil součtu nekonečné geometrické řady pravidelných ploch, kterými segment vyplnil), a předjal tak myšlenky integrálního počtu. Zabýval se metodou výpočtu délky kružnice a na svou dobu přesně odhadl číslo pí. Také definice spirály nesoucí jeho jméno a vzorce pro výpočet objemů těles byly na tehdejší dobu převratné.\n\nNa poli fyziky patří mezi jeho nejslavnější objevy ve statice (mechanická rovnováha, vysvětlení principu páky) a hydrostatice (Archimédův zákon). Navrhl a sestrojil mnoho vynálezů, sloužících pro potřeby jeho rodného města Syrakus, včetně šnekového čerpadla, kterým byla vybavena největší loď starověku Syrakúsia.\n\nNěkteré legendární obranné stroje, které Archimédés vynalezl, byly v moderní době zrekonstruovány a ukázalo se, že mohly být funkční. Zrcadla, kterými měl podle legend zapalovat římské lodě, mezi ně ale nejspíše nepatří; pravděpodobnější teorie, kterou podporoval i Leonardo da Vinci a Galén, je, že Archimédés použil k zapálení lodí parní kanón.\n\nArchimédés byl zabit během druhé punské války římským vojskem pod vedením Marca Claudia Marcella při obraně svého rodného města. O jeho smrti se nám dochovala legenda, podle které odmítl po dobytí Syrakus následovat římského vojáka dříve, než dořeší matematický problém. To vojáka rozzuřilo a Archiméda zabil. Římský řečník Cicero sto padesát let poté údajně nalezl a popsal Archimédův hrob.\n\nArchimédés se narodil roku 287 př. n. l. v sicilském přístavním městě Syrakusy. Datum jeho narození je založeno na byzantském letopisci Janu Tzetzovi, podle něhož Archimédés žil 75 let. Archimédovým otcem byl údajně astronom jménem Feidias (Phedia). Plútarchos ve svých \"Životopisech slavných Řeků a Římanů\" tvrdí, že Archimédés byl příbuzný syrakuského krále Hieróna II. Nedochovaný Archimédův životopis (Αρχιμήδης βίος, \"Život Archimédův\") byl sepsán jeho přítelem Herakleidem. Z této biografie cituje Eutokiovo \"Měření kruhu\", avšak žádné další podrobnosti se o Archimédově životopisu ani o životopisci nedochovaly. V mládí Archimédés studoval v alexandrijském músaionu, kde poznal Eukleida, Eratosthena z Kyrény či Konóna ze Samu. Ačkoliv Archimédés po studiích odešel zpět do Syrakus, není vyloučeno, že se do Alexandrie někdy vrátil.\n\nV rodném městě působil Archimédés jako stavitel válečných strojů ve službách krále Hieróna. Nezajímal se však o praktické využití svých strojů ani o válku, jeho zájmem bylo technické řešení. Když Syrakusy během druhé punské války oblehli Římané, jeho válečné stroje, které naháněly Římanům hrůzu, se účastnily obrany města. Marcus Claudius Marcellus nakonec město dobyl po dvouletém obléhání, a poté byl Archimédés Římany zabit. Plútarchos nabízí dvě podání: podle jednoho římský legionář poručil Archimédovi jít s ním za generálem Marcellem, ale Archimédés odmítl jít dříve, než vyřeší svůj matematický problém. To vojáka rozzuřilo a Archiméda svým mečem probodl. Druhá Plútarchem nabízená možnost říká, že voják k Archimédovi přistoupil s úmyslem ho zabít, ale ten ho žádal, aby ještě počkal, než vyřeší svou matematickou úlohu. Voják ale neposlechl a zabil ho. Podle Valeria Maxima Archimédés vojáka požádal: „Žádám tě, neruš mi mé kruhy,“ (Latinsky: \"Noli turbare circulos meos\" někdy také \"Noli tangere circulos meos\") voják ale Archiméda probodl, aniž by věděl, o koho se jedná. Dalším možnou verzí je, že se Archimédés chtěl vzdát a odejít k Marcellovi, ale vojáci ho zabili, když si mysleli, že ve svých zavazadlech má cennosti. Marcellus byl zprávou o Archimédově smrti rozezlen, považoval ho za cenného a předem nařídil, aby se mu neubližovalo.\n\nPodle Cassia Diona, citovaného Janem Tzetzem, byl Archimédés Marcellem pohřben v rodinné hrobce a pohřbu se účastnili významní Syrakusané a Římané. Římský řečník Cicero popisuje Archimédův pomník jako sloup, na jehož vrcholu je zobrazen válec s vepsanou koulí; podle Plútarcha si to sám Archimédés přál mít na náhrobku. Když v roce 75 př. n. l. sloužil Cicero jako kvestor na Sicílii, ze zvědavosti začal pátrat po Archimédově hrobce, kterou po několika pokusech objevil poblíž Agrigentské brány v Syrakusách zanedbanou a zarostlou křovím. Cicero nechal hrobku a její okolí vyčistit a zrestaurovat. Ciceronův popis hledání hrobky i hrobky samotné je nejstarší její popis a také jediný, jehož autor ji viděl na vlastní oči.\n\nO obléhání Syrakus Římany a smrti Archiméda se zmiňuje 70 let po Archimédově smrti Polybios, z něhož čerpali Plútarchos a Livius. Prvním antickým autorem popisujícím Archimédovu smrt je Cicero, mezi dalšími pak jsou např. Vitruvius a Valerius Maximus, z východořímských pak Ioannes Tzetzes či Ioannes Zonaras.\n\nArchimédés uskutečnil mnoho objevů v matematice a fyzice.\nZatímco jeho ryze teoretické objevy byly známy jen úzkému kruhu odborníků, všeobecnou pozornost budil svými užitečnými technickými vynálezy. Archimédovi se připisuje kolem 40 vynálezů. Je po něm např. nazýván kladkostroj nebo vodní šnekové čerpadlo – uvádí se však, že znalost těchto mechanismů spíše obnovil. Proslul i svou konstrukcí planetária.\nJeho objevy přežily až dodnes, i když řada jeho knih se během času ztratila. Archimédés zřejmě mnoho neexperimentoval, spíše se oddával myšlení.\n\nArchimédés zkoumal zákonitosti mechanické rovnováhy, a položil tak základy statiky pevných těles. Pod Eukleidovým vlivem se snažil o její axiomatizaci. Definoval řadu důležitých pojmů, jako těžiště nebo statický moment. Zabýval se principy činnosti jednoduchých strojů – páky, kladky, nakloněné roviny, klínu a ozubeného kola a objevil a formuloval zákonitosti jejich rovnováhy.\n\nArchimédés je považován i za zakladatele hydrostatiky. Zkoumal zákonitosti plování a hydrostatického vztlaku. Uvědomoval si nestlačitelnost vody a dokázal ji pravděpodobně využít pro zjišťování objemu nepravidelných těles. Pochopil význam pojmu hustota, přesně jej formuloval a pravděpodobně nalezl metodu jejího měření dvojím vážením. Formuloval Archimédův zákon. Ve svém díle \"O plovoucích tělesech\" též zkoumal stabilitu plování. Zejména se věnoval stabilitě plování ponořeného paraboloidu, který považoval za idealizaci lodního trupu.\n\nJeho objevy týkající se hustoty a vztlaku jsou tradovány i v anekdotické historce o zlaté koruně syrakuského krále.\n\nPodle Vitruvia si nechal král Hierón II. zhotovit novou zlatou korunu ve tvaru vavřínového věnce a požádal Archiméda, aby zjistil, je-li vyrobena z ryzího zlata, a zda do ní nepoctivý zlatník nepřidal méně ušlechtilé kovy. Archimédés musel vyřešit problém bez poškození koruny, takže ji nemohl přetavit do pravidelného geometrického tvaru, u kterého by mohl spočítat objem, z hmotnosti pak určit i jeho hustotu a porovnat s hustotou zlata. Řešení ho prý napadlo při koupeli, když si všiml, že hladina stoupla, když se ponořil do vody. Uvědomil si, že může využít nestlačitelnost vody, a ponoří-li korunu do nádoby naplněné vodou až po okraj, bude objem přeteklé vody rovný objemu koruny. Podle legendy vyskočil z koupele, zcela nahý probíhal syrakuskými ulicemi a volal „Heuréka“ (řecky: „εὕρηκα!“, což znamená „Nalezl jsem!“). Poté zjistil, že koruna byla vyrobena převážně ze zlata, ale bylo v ní přidáno i stříbro.\n\nPříběh o zlaté koruně se nenachází v žádném z dochovaných Archimédových děl. Navíc proveditelnost popsané metody bývá zpochybňována, vzhledem k extrémní přesnosti, se kterou by musel být změřen objem přeteklé vody. Spekuluje se, že Archimédés mohl namísto toho použít jiné řešení, založené na Archimédově zákonu. Podle něj je těleso ponořené do kapaliny nadlehčováno silou rovnou tíze kapaliny tělesem vytlačené. Mohl tedy např. na vzduchu vyvážit na pákových vahách korunu ryzím zlatem a ponořit korunu i zlaté závaží do vody (viz obrázek vpravo). Kdyby koruna měla menší hustotu, měla by větší objem a byla více nadlehčována. Taková metoda by přitom byla dostatečně citlivá. Již Galileo Galilei považoval za pravděpodobnější, že právě tuto metodu Archimédés použil, neboť kromě její velké přesnosti je navíc založena na zákoně objeveném a popsaném Archimédem.\n\nVe 2. století syrský spisovatel Lúkianos napsal, že při obléhání Syrakus (asi 214–212 př. n. l.) Archimédés zapaloval nepřátelské lodě na dálku. Z pozdější doby (6. století) se dochovalo Anthémiovo tvrzení, že k tomu použil zrcadel.\n\nO funkčnosti této zbraně se diskutovalo již v dobách renesance. Matematik René Descartes tehdy označil tvrzení za lživé. Moderní vědci zrekonstruovali pokus pouze za pomoci prostředků, které Archimédés mohl mít k dispozici a došli k názoru, že využití principu odrazu slunečních paprsků zrcadly a jejich zaměření do jediného bodu na lodi mohlo za určitých podmínek způsobit vzplanutí lodi.\n\nPraktickou zkoušku provedl roku 1973 řecký vědec Ioannis Sakkas. Pokus uskutečnil u námořní základy Skaramagas poblíž Athén. Použil 70 měděných zrcadel o rozměrech 1,5 × 1 metru. Zaměřil je na model římské válečné lodi z překližky ve vzdálenosti 50 metrů. Poté, co byla všechna zrcadla přesně zaměřena, začala loď hořet během několika sekund.\nDalší praktickou zkoušku uspořádala v roce 2005 skupinka studentů z MIT. K pokusu použili 39 čtverečních metrů zrcadel, která zaměřili na dřevěný model lodi. Ten vzplanul jen tehdy, když bylo nebe bez mráčku a loď se asi deset minut nepohybovala. Nakonec učinili závěr, že za těchto podmínek mohla být zbraň funkční, ale vzhledem k tomu, že je moře od Syrakus směrem na východ, nemohlo být dosaženo energie potřebné k zapálení lodi. Na takto krátkou vzdálenost by bylo výhodnější použít jednodušších prostředků (např. zápalných šípů nebo katapultu). Proto bylo Lúkianovo tvrzení zpochybněno.\n\nZa pravděpodobnější dnes vědci považují možnost, že Archimédés použil k zapalování římských lodí parní kanón, vystřelující projektily na bázi látky známé jako řecký oheň. Tato teorie by více odpovídala Plútarchovu tvrzení, že Archimédova zbraň byla protáhlá, a zprávě Galéna, mluvící o pálícím zařízení, nikoliv o zrcadle; zastával ji pak též Leonardo da Vinci, který načrtl, jakou by zbraň měla mít podobu. Podle Cesare Rossiho z Neapolské univerzity mohl Archimédés vytvořit kanón, který by dokázal vystřelit asi šestikilové projektily rychlostí okolo 60 metrů za sekundu na vzdálenost až 150 metrů.\n\nDalší zbraní, o které se dochovaly legendy, je Archimédův dráp, jenž byl rovněž navržen k obraně města Syrakusy před nepřátelskými loděmi. Byl tvořen jeřábem, na kterém byl přivázaný kovový hák. Poté, co se za loď plovoucí poblíž hradeb zahákl, hák ji zvedl nahoru a tím ji převrátil. Současné pokusy potvrdily, že Archimédův dráp mohl být funkčním zařízením.\n\nVětšina Archimédových prací z oboru strojírenství vznikla k uspokojení potřeb domovského města Syrakus. Řecký spisovatel Athenaeus z Naucratis popsal, jak král Hiéron II. pověřil Archiméda návrhem obří lodi Syrakúsie, která by mohla být použita pro luxusní cestování a převážení zásob. Syrakúsia byla údajně největší loď postavená v klasickém starověku. Podle Athenaeuse byla schopna pojmout 600 lidí a byla vybavena okrasnými záhony, tělocvičnou a chrámem zasvěceným bohyni Afroditě. Velmi důležitým prvkem na lodi byl Archimédův šroub, jehož úkolem bylo odstranění odpadní vody. Tvořila ho šikmo postavená trubka se zabudovanou spirálou těsně uloženou na hřídeli. Voda byla v kapsách tvořených závity držena gravitací a čerpání bylo prováděno otáčením hřídele.\nČerpadla na principu Archimédova šroubu se užívá dodnes. Jeho velkou výhodou je jednoduchost a spolehlivost i při čerpání silně znečištěných kapalin. Příkladem mohou být šneková čerpadla v pražské čistírně odpadních vod.\n\nZ matematiky znal Archimédés vzorec pro součet nekonečné geometrické řady. Zjistil, že koule určitého průměru, válec a kužel, jejichž průměry základen a výšky jsou stejné jako průměr stejné koule, mají objemy v poměru 2:3:1.\n\nV geometrii zavedl původně negeometrické pojmy: těžiště a těžnice.\n\nArchimédovské těleso je druh polopravidelného konvexního tělesa (z každého vrcholu vychází stejný počet hran) složeného ze dvou nebo více pravidelných mnohoúhelníků setkávajících se ve stejném vrcholu. Od platónského tělesa se odlišuje tím, že je složeno z více druhů mnohoúhelníků, od Johnsova tělesa tím, že se mnohoúhelníky setkávají ve stejném bodě. Těmito tělesy se Archimédés zabýval v jedné z nyní ztracených prací, které zmiňuje řecký matematik Pappos z Alexandrie ve svém díle \"Synagogé\". Později se jimi zabýval i německý matematik a astronom Johannes Kepler, který ve svém díle \"Harmonices Mundi\" sepsal přehled třinácti archimédovských těles. Jeho definice hovoří o polopravidelných, trojrozměrných tělesech eukleidovského prostoru, jejichž stěny tvoří pravidelné mnohoúhelníky dvou či více typů.\n\nArchimédés se zabýval určením přibližné hodnoty čísla π (pí) – konstanty udávající poměr obvodu kruhu k jeho průměru, také nazývané Ludolfovo číslo. K dosažení správného výsledku využíval postupů, podobných modernímu integrálnímu počtu. Prostřednictvím důkazu sporem mohl úlohy o kruhu řešit s téměř libovolným stupněm přesnosti. Za pomoci vyčerpávací metody určil přibližnou hodnotu čísla π. Nejdříve opsal větší mnohoúhelník okolo kruhu a menší vepsal do kruhu, poté počet stran mnohoúhelníku zvětšoval až na 96 a nakonec spočítal jejich délky. Správně tak určil, že číslo π leží v intervalu:\nformula_1 (přibližně formula_2).\n\nPři měření koule Archimédés používal odmocninu ze 3, kterou udal jako hodnotu mezi 265/153 (přibližně 1,732 023 1) a 1351/780 (přibližně 1,732 051 2). Skutečná hodnota je zhruba 1,732 050 8. K tomuto výsledku však Archimédés neuvádí způsob, jakým k němu došel.\n\nV díle \"Kvadratura paraboly\" Archimédés dokázal, že oblast ohraničená parabolou a přímkou je 4/3 násobek plochy vepsaného trojúhelníka. Celý matematický problém vyjádřil jako součet nekonečné geometrické řady s kvocientem 1/4:\n\nZa předpokladu, že první číslo v rovnici je plocha trojúhelníka, je druhé číslo součet dvou trojúhelníků, jejichž \"základny\" (nejdelší strany) jsou \"ramena\" (kratší strany) prvního trojúhelníka. Takto součet postupuje do nekonečna.\n\nTento postup použil nejen na určení obsahu plochy pod parabolou, ale stanovil i objem rotačního paraboloidu, elipsoidu a hyperboloidu.\n\nMetoda je založena na obdobném principu, jaký se dnes používá v integrálním počtu.\n\nSvé práce psal Archimédés v dórském dialektu starořečtiny, kterým se mluvilo v tehdejších Syrakusách. Mnoho Archimédových spisů se nedochovalo a jsou nám známy pouze z citací jiných matematiků. Řecký matematik Pappos z Alexandrie zmiňuje Archimédovo dílo \"Tvoření koule\" a další práce o mnohostěnu. Theón z Alexandrie cituje poznámku o lomu světla ze ztracené \"Katoptriky\". Archimédovy práce dokládá i korespondence s matematiky v Alexandrii. Jeho spisy shromáždil řecký architekt Isidor z Milétu (asi 530 n. l.), komentáře k jeho dílu napsal v 6. století řecký matematik Eutokios. Archimédovy práce byly přeloženy do arabštiny Thabitem ibn Qurraou a poté do latiny italským vědcem Gerardem z Cremony. Během renesance vyšlo i \"Editio princeps\" (první souborné vydání) Archimédových prací v řečtině a latině, které bylo vydáno v Basileji roku 1544 Johannem Herwegenem. Kolem roku 1586 Galileo Galilei vynalezl hydrostatické váhy a je velmi pravděpodobné, že se inspiroval Archimédovým dílem.\n\nArchimédovy práce se nám dochovaly ve třech kodexech: Kodexu A, Kodexu B a Kodexu C (Archimédův palimpsest). Ve všech třech kodexech je obsaženo dílo \"Rovnováha ploch\". V kodexu A a B je \"Kvadratura paraboly\", V A a C jsou \"O kouli a válci\", \"O měření kruhu\" a \"O spirálách\". V B a C je \"O plovoucích tělesech\". Kodex A jako jediný obsahuje pojednání o \"Konoidech a sféroidech\" a \"Počítání písku\". V Kodexu C se nám dochovala \"Metoda\" a \"Stomachion\".\n\n\n\n\n\n\"Archimédův palimpsest\" je rukopis napsaný formou kodexu. Tato kopie Archimédova díla byla zhotovena v 10. století anonymním písařem. Ve 12. století byly pergamenové listy Archimédovy práce vyškrábány, přeloženy na polovinu a přepsány liturgickým textem. Vyškrábání textu ale není úplné a díky použití speciálních lamp s využitím ultrafialového a infračerveného záření byla Archimédova práce znovu přečtena.\n\nPo Archimédovi byla pojmenována řada objektů, na Měsíci například kráter (29,7° S, 4.0° Z) a pohoří Montes Archimedes (25,3° S, 4.6° Z). Také je po něm pojmenován asteroid 3600 Archimedes.\nArchimédův výkřik: „Heuréka!“ je mottem Kalifornie, zde ovšem připomíná objev zlata v tomto regionu roku 1848.\n\n\n\n"}
{"id": "328176", "url": "https://cs.wikipedia.org/wiki?curid=328176", "title": "Anton Flettner", "text": "Anton Flettner\n\nAnton Flettner (1. listopadu 1885, Eddersheim, dnes část města Hattersheim am Main – 29. prosince 1961, New York, USA) byl německý konstruktér a vynálezce.\n\nJeho práce znamenaly velký přínos v konstrukci letadel, helikoptér ale i lodí a automobilů.\n\nPo druhé světové válce byl v roce 1947 dopraven v rámci operace Paperclip do New Yorku. Zde pracoval jako konzultant úřadu pro námořní výzkum Námořnictva USA. Stal se posléze šéfkonstruktérem letecké firmy Kaman Aircraft a pokračoval v návrzích helikoptér s dvojitým nosným rotorem s prolínajícími se listy (anglický termín je „synchropter“).\n\n\n\n"}
{"id": "328177", "url": "https://cs.wikipedia.org/wiki?curid=328177", "title": "Skupina C Mistrovství Evropy ve fotbale 2008", "text": "Skupina C Mistrovství Evropy ve fotbale 2008\n\nSkupina C UEFA Euro 2008 je jedna ze základních skupin Mistrovství Evropy ve fotbale 2008. První zápasy ve skupině se uskutečnily 9. června 2008, a ukončena byla 17. června 2008. Všech šest zápasů skupiny se hrálo ve Švýcarsku, ve Curychu a Bernu.\n\n</noinclude><noinclude>\n"}
{"id": "328196", "url": "https://cs.wikipedia.org/wiki?curid=328196", "title": "Karel Husa", "text": "Karel Husa\n\nKarel Husa (7. srpna 1921 Praha – 14. prosince 2016) byl americký hudební skladatel a dirigent českého původu. V zahraničí byl pokládán za jednoho z nejvýznamnějších českých hudebních skladatelů. V Česku je jeho dílo opomíjeno. Jedná se o nositele prestižní Pulitzerovy ceny za hudbu z roku 1969 za \"Smyčcový kvartet č. 3\".\n\nV roce 1939 byl přijat na pražskou konzervatoř, kde studoval skladbu u profesora Jaroslava Řídkého a dirigování u Metoda Doležila a Pavla Dědečka. Z doby studia se datují jeho první úspěchy při veřejných vystoupeních. Jeho \"Sonatina pro klavír op. 1\" byla příznivě přijata kritikou. Podobně jeho absolventský koncert v lednu 1945, kde osobně řídil provedení své \"Předehry pro velký orchestr, op. 3\".\n\nV roce 1945 byl přijat na mistrovskou školu pražské konzervatoře, kterou absolvoval v roce 1947 pod vedením Jaroslava Řídkého. Od roku 1946 studoval skladbu a dirigování v Paříži na École normale de musique de Paris a Conservatoire de musique de Paris u Arthura Honeggera a Nadii Boulanger. Dalšími jeho učiteli byli Jean Fournet, Eugène Bigot a André Cluytens.\n\nV roce 1948 uvedlo Smetanovo kvarteto na Pražském jaru Husův \"Smyčcový kvartet č. 1\", který byl tomuto tělesu autorem připsán. Kvartet byl v roce 1950 vyznamenán Cenou Lili Boulanger, v roce 1951 cenou festivalu v Bilthovenu. Uveden byl na festivalech v Bruselu, Salzburgu a Darmstadtu.\n\nPo únoru 1948 se Husa již do Československa nevrátil a zůstal v Paříži. Jeho skladby proto na dalších čtyřicet let zmizely z českých pódií. během pařížského pobytu vytvořil mimo jiné skladby: \"Divertimento pro smyčcový orchestr, Concertino pro klavír a orchestr, Slovenské evokace (Évocations de Slovaquie), Hudba pro amatéry - čtyři snadné kusy (Musique d'amateurs, Quatre pièces faciles), Portrét pro smyčcový orchestr, Symfonice č. 1, Sonáta pro klavír č. 1, Smyčcový kvartet č. 2\". Husa je zpočátku ve své tvorbě ovlivněn Vítězslavem Novákem, Leošem Janáčkem, Bélou Bartókem a Igorem Stravinským. Pod vlivem Honeggerovým pak přibírá vlivy nejnovějších podnětů (atonalita, dodekafonie, serialismus) a stíle je ovlivněn lidovou hudbou své vlasti.\n\nV roce 1954 mu hudební oddělení na Cornellově univerzitě v americkém městě Ithaca nabídlo, aby se zde ujal výuky skladby, hudební teorie a dirigování. V březnu 1954 tedy Husa s rodinou přesídlil do USA. V roce 1959 se stal americkým občanem a jeho působení na univerzitě bylo změněno z časově omezeného na trvalé.\n\nV roce 1968 na protest proti okupaci Československa armádou Sovětského svazu a armádami jeho satelitních států složil legendární \"Hudbu pro Prahu 1968\", kterou ve své vlasti provedl až v únoru 1990 po Sametové revoluci.\n\nKromě pedagogické činnosti a komponování působil také jako dirigent u dlouhé řady renomovaných zahraničních symfonických orchestrů. Pro klarinetovou mezinárodní hudební soutěž konanou v rámci festivalu Pražské jaro v roce 2008 napsal tři nové skladby pro sólový klarinet.\n\nSoustavně se jeho tvorbou zabývá pouze Hudba Hradní stráže a Policie České republiky pod vedením šéfdirigenta Václava Blahunka.\n\n\n"}
{"id": "328197", "url": "https://cs.wikipedia.org/wiki?curid=328197", "title": "Sovenice", "text": "Sovenice\n\nNázev Sovenice má více sídel:\n"}
{"id": "328205", "url": "https://cs.wikipedia.org/wiki?curid=328205", "title": "Partie naslepo", "text": "Partie naslepo\n\nPartie naslepo je způsob hraní šachové partie. Hráč hraje svou hru bez šachovnice. Nemá ani žádný jiný způsob, kterým by zaznamenával nebo znázorňoval postavení figur na šachovnici. Informace o tazích si hráči sdělují pouze pomocí šachové notace. Každý silný hráč je schopen tímto způsobem hrát alespoň jednu partii. Jsou i hráči, kteří dokáži na slepo hrát několik partií současně. První historicky doložený hráč, který ovládal hru naslepo, byl Sa‘id bin Jubair (asi 665 – asi 714), původem z Afriky, povoláním soudce.\n"}
{"id": "328206", "url": "https://cs.wikipedia.org/wiki?curid=328206", "title": "Hodinovka", "text": "Hodinovka\n\nHodinovka, neboli hodinový běh, je atletickou disciplínou, řadící se mezi vytrvalecké běhy. Přesně 60 minut má závodník na to, aby uběhl po atletickém oválu co možná nejdelší vzdálenost. Neměří se tedy jako obvykle čas na předem dané distanci, ale naopak vzdálenost, uběhnutá za předem daný čas. \n\nV současnosti jsou oba světové rekordy (mužský i ženský) dosažené na českém území (Zlatá Tretra v Ostravě), v roce 2007 zde Etiopan Haile Gebrselassie zaběhl za hodinu rovných 21 285 metrů, v roce 2008 pak Etiopanka Dire Tuneová 18 517 m (platné světové rekordy).\n\nMuži\nŽeny\n\nŽeny\n\nx Výkon byl dosažen ve společném závodě s muži\n"}
{"id": "328209", "url": "https://cs.wikipedia.org/wiki?curid=328209", "title": "Antraknóza", "text": "Antraknóza\n\nAntraknóza (z řečtiny \"anthrax\" – uhlí) je nekrotický symptom způsobovaný některými deuteromycety projevující se tmavými skvrnami kruhovitého vzezření na rostlinách. Ty nabývají nejčastěji hnědou až černou barvu a jsou dosti velké. Objevují se nejčastěji na listech luskovin a jetelovin. Podobnými symptomy jsou skvrnitost, tečkovitost a pihovitost. Zároveň je termín používán i k označení chorob rostlin tohoto typu. Např. antraknóza fazolu, antraknóza kukuřice, antraknóza podzemnice olejné, antraknóza manioku apod. Vždy tedy první slovo indikuje typ choroby, respektive příznaku a druhé pak český název rostliny. Každá choroba je pak asociována s jiným původcem z řad hub nedokonalých.\n"}
{"id": "328215", "url": "https://cs.wikipedia.org/wiki?curid=328215", "title": "ThinkPad", "text": "ThinkPad\n\nThinkPad je značka laptopů a notebooků původně vyvinutá, vyráběná a prodávaná firmou IBM.\n\nV současnosti je vyrábí čínská firma Lenovo, která koupila divizi firmy IBM na výrobu PC a notebooků. Podpis smlouvy o prodeji byl uskutečněn 7. prosince 2004.\n\nŘady, které jsou stále ve výrobě\n\nŘady, které se již nevyrábějí\n\nVnějším poznávacím znakem těchto notebooků byl obvykle konzervativní černý hranatý design, který se od prodeje divize začíná pomalu měnit. Tyto změny jsou zřejmě dány technologickým pokrokem a také rozdílnou filozofií společnosti Lenovo. Za změny lze považovat následující:\nI přes tyto změny si ale notebooky řad ThinkPad stále ponechávají své základní vlastnosti jako je výkon a stabilita. Tyto prvky jsou dány pokrokovou ochranou jednotlivých komponent (např. aktivní ochrana disku apod.).\n\nVýbava u řady ThinkPad, bývá nadstandardní, oproti jiným výrobcům, ovšem liší se u jednotlivých řad, a modelů.\n\nAktivní ochrana disku – Active Protection System, pracuje na systému odstavení čtecích hlav hard disku, či jeho uspání, na základě dat, získaných z vestavěného akcelerometru (G-senzor). V nabídce originálního software, je výběr ze tří možností úrovní nastavení citlivosti – Low, Medium a High, dále potom možnost ignorování stálých otřesů, například při jízdě vlakem či automobilem, nastavení pro verzi Tablet, při užití Stylusu, a možnost suspendování hard disku manuálně, či po uplynutí nastaveného času. Jako zajímavost je třeba ještě zmínit, že je zde možnost sledování blokace hard disku v reálném čase přímo\nv ovládacím programu, či na ikoně v oznamovací oblasti.\nPředchůdcem tohoto systému u starších modelů, byl skutečný mini airbag, který chránil disk při pádu počítače atd.\nDále je třeba ještě zmínit, že hard disk je standardně uložen v gumových pouzdrech, na obou stranách disku.\n\nFunguje při stání notebooku ve vodorovné poloze tak, že když dojde k polití klávesnice kapalinou, je svedena odvodnými kanálky z klávesnice, ze kterých putuje otvory v šasi pod notebook. V návodu se uvádí kapacita až jeden decilitr, při jednom potřísnění.\n\nŠasi je vyrobeno ze slitiny hořčíku, která je situována uvnitř přístroje, a to i pod displejem, přičemž okolní plasty mají pouze krycí a designový efekt. Obě části jsou pak spojeny kovovými panty.\n\nUltraBay slot umožňuje připojení více komponent, tedy standardní DVD mechaniku lze nahradit druhým hard diskem, přídavnou baterií, ale i druhou grafickou kartou. Pro odpojení zařízení je dodáván originální software EasyEject.\n\nJe soubor antén kolem displeje, umožňující bezdrátové připojení k sítím Wi-Fi ve standardu a, b, g n, k sítím WiMAX, a k bezdrátovému USB WUSB\n\nUmožňuje přisvětlení klávesnice diodou umístěnou nad displejem, u novějších modelů jde o podsvětlení klávesnice.\n\nK ovládání pohybu myši slouží standardní touchpad, ale i trackpoint, jedná se o mini joystick umístěný mezi klávesami G, H a B, v součinnosti s třemi tlačítky.\n\nSpolu s originálním Biometric Software slouží čtečka otisku prstů k přihlašování do systému, či pro různé webové aplikace.\n\nJe alternativou HDMI, přičemž přenos neztrácí na kvalitě i při užití delšího a méně kvalitního kabelu.\n\nPort umístěný vespod přístroje je určen k zasunutí notebooku do dokovací stanice, či replikační stanice. Tyto obohacují notebook o další konektory, či jednotky CD ROM.\nPozoruhodným konstrukčním řešením, které se objevilo v modelu ThinkPad 701c (rok 1995), byla klávesnice, která se automaticky rozložila současně s otevřením notebooku (tzv. \"TrackWrite\" nebo \"\").\n\n"}
{"id": "328216", "url": "https://cs.wikipedia.org/wiki?curid=328216", "title": "Volná myšlenka (rozcestník)", "text": "Volná myšlenka (rozcestník)\n\nVolná myšlenka má několik významů:\n\n"}
{"id": "328217", "url": "https://cs.wikipedia.org/wiki?curid=328217", "title": "Ludvík IV. Dítě", "text": "Ludvík IV. Dítě\n\nLudvík IV. Dítě (893 v Altöttingu v Bavorsku – 20. nebo 24. září 911) byl poslední karlovský král východofranské říše. Byl jediným legitimním synem krále Arnulfa Korutanského a jeho ženy Ody (ta pocházela z rodu Konradovců). Během jeho vlády byla země častým terčem útoků Maďarů.\n\nLudvíkův otec Arnulf zemřel na sklonku roku 899 a Ludvík jako jeho jediný syn a dědic východofranské části karlovské říše byl korunován ve Forchheimu 4. února 900 ve svých šesti letech. Odtud přízvisko Dítě.\n\nLudvík byl velmi slabé tělesné konstituce, často nemocný. Praktický výkon panovnických pravomocí převzali jeho rádcové, zemská šlechta a duchovenstvo. Mezi nejvlivnější muže země tedy patřil mohučský arcibiskup Hatto I. a kostnický biskup Solomon III. Tito dva duchovní také byli příčinou, proč královský soud rozhodl ve sporu Konradinovců proti Babenberkům ve věci franského vévodství ve prospěch Konradinovců.\n\nLudvík se také pokusil bránit říši proti maďarské hrozbě, ale s malým úspěchem. Jeho armáda byla v bitvě na Lechu v roce 910 poražena (později je tamtéž Ota I. porazil) a sám král na následky válečných útrap zemřel 20. nebo 24. září 911 ve věku osmnácti let. Byl pohřben v klášteře svatého Jimrama v Řezně vedle svého otce. S ním také vymřela východní větev karlovské dynastie.\n\nV následujících volbách zvolili východofranští velmoži franského vévodu Konráda východofranským králem.\n"}
{"id": "328223", "url": "https://cs.wikipedia.org/wiki?curid=328223", "title": "Pusan", "text": "Pusan\n\nPusan (: 부산, romanizováno podle McCune Reischauerova systému jako \"Pusan\", v oficiální romanizaci platné od roku 2000 v Jižní Koreji Busan) je přímořské metropolitní město v Jižní Koreji. S rozlohou 763 km² a počtem obyvatel přesahujícím 3,6 milionu je druhé největší město v Koreji. Město je důležitým dopravním uzlem v lodní přepravě, nachází se zde velký přístav (v roce 2014 byl šestým největším kontejnerovým přístavem na světě). Pusan je známý hlavně v oblasti kulturního a společenského života. Každoročně zde probíhá mezinárodní filmový festival.\nPusan leží v jihovýchodní části Korejské republiky, přibližně 420 kilometrů od hlavního města Soul. Ze severu ho obklopují pohoří, z jihu Japonské moře. Městem protékají dvě řeky, Nakdong a Sujong (수영강).\n\nPusan byl v roce 2002 hostitelským městem Asijských her a APEC 2005. Byl také jedním z hostitelských měst Mistrovství světa ve fotbale 2002.\n\nOblast kolem města Pusan se během korejské války stala posledním útočištěm jihokorejské armády a odehrála se zde bitva o Pusanský perimetr, ve které se severokorejská vojska podařilo odrazit a zatlačit zpět na sever.\n\nMěsto leží v mírném podnebném pásu kontinentálního rázu, které je typické pro monzunové oblasti a charakteristické výrazným rozdílem mezi teplotami v létě a v zimě. Průměrná roční teplota je 13,7 °C a průměrný roční počet srážek je 1 383 milimetrů.\n\nPusan byl od roku 1957 rozdělen na 6 městských čtvrtí nazývaných „gu“ (구). V současnosti má 15 městských čtvrtí a 1 okres nazývaný „gun“ (군).\n\nOd roku 1982 se ve městě hraje nejvyšší baseballová liga KBO. Mužstvo Lotte Giants hraje domácí zápasy na stadionu Sadžik v městské části Tongnä-gu (동래구).\n\nPusan má zastoupení i v nejvyšší fotbalové soutěži K-League. Na stadionu Asiad Main Stadium sídlí mužstvo Pusan I’Park. Na tomto stadionu s kapacitou 53 tisíc diváků se odehrály i tři zápasy 17. mistrovství světa ve fotbale a stadion byl také hostitelem 14. ročníku Asijských her.\n\nNa západě Pusanu u čtvrti Kangso-gu (강서구), leží u města Kimhe mezinárodní letiště Kimhe (김해), které bylo otevřené v roce 1976. V současnosti se dokončuje nový terminál. Letiště provozuje vnitrostátní lety a mezinárodní lety pouze do vybraných asijských cílů. Výjimku tvoří spoj s Evropou, let na trase Pusan – Mnichov společnosti Lufthansa. Z Pusanu létají i dvě největší korejské společnosti Korean Air a Asiana Airlines.\n\nV Pusanu končí železniční trať Soul – Pusan korejsky zvaná Kjongbu (경부) i novější vysokorychlostní trať Soul – Pusan, které ho obě spojují s městy Soulem, Tedžonem a Tegu. Cesta rychlodráhou KTX do přibližně 420 km vzdáleného hlavního města Soulu trvá 150 minut.\n\n\n"}
{"id": "328232", "url": "https://cs.wikipedia.org/wiki?curid=328232", "title": "Kontroverze a konflikty skautingu", "text": "Kontroverze a konflikty skautingu\n\nSkauting byl od svého vzniku provázen mnoha kontroverzemi a konflikty. Tento článek diskutuje o historických a současných skautských kontroverzích a potížích, s příklady z různých zemí.\n\nNelze polemizovat o tom, že existují lidé, kteří by ze skautského hnutí měli být vyloučeni (např. pachatelé závažné trestné činnosti). Někteří lidé však považují za kontroverzní omezení členství na náboženských či dalších základech.\n\nSkautský slib a související morální zásady, deklarované skautskými organizacemi, mají většinou velice obecný charakter. \n\nZpravidla 1. princip bývá nejjasněji vyjádřen ve skautském slibu (například jako služba Bohu a vlasti). Vyjádřit nějakým jasným způsobem všechny tři principy vyžaduje po všech svých členských organizacích WOSM a v zásadě je tento požadavek i dodržován. V současné době mají s 1. principem určité potíže v silně sekularizovaných státech (Francie, Dánsko). Český skauting byl vždy výrazně nenáboženský. V současné České republice byl tak mezinárodní náboženský požadavek vyřešen na 5. sněmu v roce 1992 originálním způsobem, který byl WOSM i WAGGGS akceptován: Transcendentní skutečnost, vůči níž nesou skauti odpovědnost, je definovaná jako \"Nejvyšší Pravda a Láska\", bez vazby na konkrétní víru či náboženství. \n\n\"„Nejvyšší Pravda a Láska“\" není nijak blíže definována, což dává značný prostor pro individuální výklad i aplikaci. I to je důvod, proč ke zbavení členství ve skautské organizaci dochází zcela výjimečně. Z této příčiny lze proto v seznamu českých skautů najít celou řadu kontroverzních osobností z politického a veřejného života, zatíženého nejrůznějšími skandály. Stejně tak se lze mezi některými skauty setkat s velice problematickými morálními požadavky, jako například aby skauting byl dotován z výtěžků hazardu. Mladá skautka, podporující levicový extremismus, byla v prostředí skautingu místo kritiky oslavována.\n\nLimitem skautských zásad je v tomto ohledu jejich obecný charakter, který umožňuje velice individuální výklad i aplikaci.\n\n„Povinnost k Bohu“ je zásada skautingu na celém světě, ačkoliv je uplatňována odlišně v jednotlivých zemích. Hnutí chlapeckých skautů z Ameriky (BSA) mající silnou pozici neumožňuje vstup ateistům a agnostikům. U dívčích skautek (Girl Scouts of U.S.A.), lze slovo Bůh nahradit jiným slovem nebo frází vyjadřující víru své členky. Ve Spojeném království požadují po vůdcích, aby uznávali vyšší moc, přesto explicitně neomezují ateisty z práce ve skautském hnutí, dokud podporují myšlenky a hodnoty skautingu a hledání víry v mladých lidech. Kanadští skauti definují povinnost k Bohu v podstatě jako „dodržování duchovních principů“ a nemají pravidla pro omezování ateistů. V některých zemích, především v Evropě, existují i sekulární nebo nábožensky neutrální skautská hnutí.\n\nJednou ze základních obecných složek mezinárodního skautského slibu je služba Bohu a vlasti. Začlenit slib služby Bohu jako povinnou součást slibu vyžaduje po všech svých členských organizacích WOSM a v zásadě je tento požadavek i dodržován, až na určité výjimky v silně sekularizovaných státech (Francie, Dánsko). Český skauting byl vždy výrazně nenáboženský. V současné České republice byl tak mezinárodní náboženský požadavek vyřešen na 5. sněmu v roce 1992 svérázným způsobem, který byl WOSM i WAGGGS akceptován: Transcendentní skutečnost, vůči níž nesou skauti odpovědnost, je (ve shodě s českou dějinnou tradicí i v návaznosti na heslo Václava Havla) pojmenována \"Nejvyšší Pravda a Láska\".\n\nSkauting bývá prezentován jako jedna z forem mezinárodního bratrství mezi lidmi bez ohledu na jejich rasu, národnost nebo barvu kůže. V historii skautingu však opakovaně docházelo k situacím, ve kterých tato idea skautingu dramaticky selhávala. Příčinou byl střet dvou protichůdných zásad: bratrství a národní identity. Zatímco v politicky klidných dobách dokázali skauti obě hodnoty kombinovat, v okamžicích národního či mezinárodního napětí, měli klon podléhat nacionalismu a vypjatému politickému diskurzu.\n\nNa přelomu třicátých a čtyřicátých let způsobila nejednoznačnost skautských ideálů rozkol mezi některými evropskými organizacemi. Velký počet skautských oddílů na Slovensku dobrovolně přešel do řad klerofašistické Hlinkovy mládeže. V nacistickém Německu se ze skautů stávaly oddíly Hitlerjugend. Polští skauti se zapojovali do pohraničních bojů proti Československu. Český Junák se okupačním úřadům snažil zalíbit tím, že začal pod vlivem narůstajícího antisemitismu ze skautských oddílů vylučovat chlapce a děvčata židovského původu. Rudolf Plajner, jeden z vrcholných představitelů tuzemského Junáka, začal ostatním oddílovým vedoucím doporučovat ke čtení příručky Hitlerjugend.\n\nStejně jako jiným výchovným a náboženským organizacím, nevyhnuly se ani skautům pedofilní skandály. Jedním z nejznámějších tuzemských případů je zřejmě kauza, kdy vedoucí s přezdívkami Piškot a Meluzín z Ústí nad Labem postupně zneužili asi čtyři desítky dětí. Své oběti přinutili k diskrétnosti výzvou, že jednou z hlavních zásad skauta je mlčení. Známý je také případ skautského vedoucího a bývalého pražského policisty Stejskala. Příznivci skautingu ale tvrdí, že za posledních 30 let nebylo v \"Junáku – českém skautu\" takových případů víc než pět. \n\nSkauting byl tradičně rozdělený na výchovu chlapců a výchovu dívek. Ačkoliv existují tendence podpory smíšených programů ve většině členských organizací WOSM, většina členských organizací WAGGGS zůstávají pouze dívčí.\n\nV zemích, kde není homosexualita nezákonná, existuje obvykle alespoň jedno skautské hnutí, které neomezuje ve členství a vůdcovství homosexuální osoby. Výjimkou jsou Spojené státy americké, ve kterých homosexuálové nesmějí být ve vedení - tedy jsou přijímani jako řadoví členové, ale členství je jim zrušeno, jakmile dosáhnout osmnácti let. Vedení organizace Boy Scouts of America (BSA) je přesvědčeno, že skauting by měl odrážet tradiční rodinné hodnoty. Naproti tomu Girl Scouts of the USA tento problém nemají, protože mají názor, který vyjádřily v říjnu 1991 tímto dopisem: \n\n\"Girl Scouts of the USA, jako soukromá organizace, respektuje hodnoty a víru každé své členky a nezasahuje do osobních záležitostí. Proto také nemáme pravidla členství, která by se týkala sexuálních preferencí. Girl Scouts of the USA však má přísná pravidla vhodného chování dospělých dobrovolníků a zaměstnanců. Organizace neschvaluje ani nedovoluje žádné sexuální projevy svých členek během skautských akcí ani nedovoluje obhajobu či propagaci životního stylu či sexuálních preferencí. To jsou soukromé záležitosti, které si řeší dívky a jejich rodiny.\" \n\nDo ledna 2014 BSA neumožňovali členství \"otevřeně se projevujícím\" homosexuálům; do července 2015 bylo těmto osobám zakázáno působit ve vedení organizace, byť jako pomáhající dobrovolníci. V lednu 2017 začali BSA přijímat do svých řad transgender chlapce. \n\nHomosexuálové nejsou omezeni ve členství v Kanadě a většině evropských zemí.\n"}
{"id": "328241", "url": "https://cs.wikipedia.org/wiki?curid=328241", "title": "Skupina D Mistrovství Evropy ve fotbale 2008", "text": "Skupina D Mistrovství Evropy ve fotbale 2008\n\nSkupina D UEFA Euro 2008 je jedna ze základních skupin Mistrovství Evropy ve fotbale 2008. Všech šest zápasů skupiny se hrálo v rakouském Innsbrucku a Salzburgu mezi 10.–18. červnem 2008.\n"}
{"id": "328246", "url": "https://cs.wikipedia.org/wiki?curid=328246", "title": "Svatobořice-Mistřín", "text": "Svatobořice-Mistřín\n\nSvatobořice-Mistřín ( ) jsou obec v okrese Hodonín v Jihomoravském kraji, 4 km jihozápadně od Kyjova. Obec se skládá ze dvou částí, Svatobořic a Mistřína. Žije zde obyvatel. Od roku 2002 je součástí Mikroregionu Nový Dvůr.\n\nObec vznikla v roce 1964 sloučením dvou samostatných vesnic Svatobořic a Mistřína, z nichž každá má vlastní historii. Svatobořice se poprvé připomínají roku 1349, když Bolek z Otaslavic prodal část vsi Markvartovi z Morkovic.\n\nMistřín se zmiňuje roku 1228 jako majetek velehradského kláštera. Ves tenkrát stála v místech nazývaných dnes \"Staré Mistříny\", asi 1 km severozápadně od současného Mistřína. Během česko-uherských válek v 15. století byla vesnice zničena a znovuvybudována jižněji jako \"Nový Mistřín\", o kterém se poprvé píše v roce 1536. Znovu byla obec vypálena 1. července 1605 při vpádu Bočkajovců. Zcela zničena byla během třicetileté války. Kolem roku 1656 byla obec vystavěna potřetí a to na současném místě.\n\nOd roku 1996 se zde vždy v červenci pravidelně koná Mezinárodní folklorní festival.\n\nNázev Svatobořic se odvozuje od borovicového háje \"svaté boří\", kde údajně mohlo být posvátné pohanské místo. Mistřín se pravděpodobně odvozuje od bulharského jména \"Mitrov\".\n\nZastupitelstvo obce má 15 členů a rada obce 5 členů. Voleb do zastupitelstva v říjnu 2010 se účastnilo 1 549 (tj. 53,65 %) voličů. Ve volbách zvítězilo místní uskupení \"Sdružení nezávislých kandidátů Svatobořice-Mistřín\" které získalo 29,99 % hlasů a 5 mandátů v zastupitelstvu, dále \"Sdružení nezávislých kandidátů Patnáctka pro občany\" (18,91 %, 3 mandáty), \"Hasiči ku pomoci i ku prospěchu\" (17,9 %, 3 mandáty), KDU-ČSL (17,25 %, 2 mandáty) a KSČM (15,95 %, 2 mandáty).\n\nDo obecní rady zastupitelstvo zvolilo 3 členy ze \"Sdružení nezávislých kandidátů Svatobořice-Mistřín\", jednoho ze \"Sdružení nezávislých kandidátů Patnáctka pro občany\" a jednoho ze sdružení \"Hasiči ku pomoci i ku prospěchu\". Starostou byl zvolen Ing. Mgr. František Měchura (\"Sdružení nezávislých kandidátů Patnáctka pro občany\") a místostarostkou Ing. Terezie Čičáková (\"Hasiči ku pomoci i ku prospěchu\"). Na ustavujícím zasedání zastupitelstva 4. listopadu 2014 byl starostou zvolen Ing. Miroslav Veselý.\n\nDle sčítání lidu v roce 2011 žilo v obci 3 419 obyvatel, z nichž se 1 446 (42,3 %) přihlásilo k české národnosti, 998 (29,2 %) k moravské, 33 (1 %) ke slovenské a 3 k polské. 735 (21,5 %) obyvatel svou národnost neuvedlo.\n\nV roce 2011 se 1 463 (42,8 %) obyvatel označilo za věřící, 1 150 (33,6 %) se jich přihlásilo k Římskokatolické církvi, 4 k Církvi československé husitské, 2 ke Svědkům Jehovovým a 1 k Českobratrské církvi evangelické. 632 (18,5 %) obyvatel se označilo jako bez náboženské víry a 1 324 (38,7 %) na otázku víry neodpovědělo. Místní farnost s kostelem Navštívení Panny Marie je součástí kyjovského děkanátu.\n\nV obci bylo 1 112 domů, z toho 1 088 rodinných.\n\nS okolím má obec autobusové spojení linkami číslo 663 z Kyjova do Hodonína a číslo 662 z Kyjova do Čejče. K roku 2015 se na území obce nacházelo celkem sedm zastávek (mlýn, Mistřín, škola, kulturní dům, železniční stanice, restaurace a textilka). Z Kyjova je navíc přímé železniční spojení s Brnem po trati číslo 340 (tzv. Vlárská dráha), z Hodonína po trati číslo 330 s Břeclaví a Přerovem.\n\nObcí prochází silnice II/422 a z Mistřína do Hodonína vede silnice II/431. Podle celostátního sčítání dopravy projelo v roce 2010 po silnici II/422 od Kyjova v průměru 6 003 vozidel denně (z toho 5 082 osobních, 862 těžkých nákladních a 59 jednostopých motorových vozidel). Po silnici II/431 od Dubňan projelo za 24 hodin úhrnem 3 664 vozidel.\n\nV letech 1900–2004 vedla ve východní části obce železniční trať číslo 257. V roce 2004 byla doprava na trati ukončena a o pět let později (roku 2009) trať zrušena. Na jejím původním tělese vznikla během roku 2012 cyklostezka o délce 15 kilometrů spojující Kyjov s Mutěnicemi. Na počátku 20. století (1906) existovaly plány na výstavbu železniční trati ze Svatobořic do Vlkoše, které ovšem nebyly realizovány. Mistřínem prochází zeleně značená turistická trasa, která vede většinou polními cestami k okolním obcím.\n\n\n\n\n\n"}
{"id": "328251", "url": "https://cs.wikipedia.org/wiki?curid=328251", "title": "Ivan Petrovič Pavlov", "text": "Ivan Petrovič Pavlov\n\nIvan Petrovič Pavlov (, Rjazaň – 27. února 1936, Leningrad) byl ruský fyziolog, psycholog a lékař, který se zabýval studiem trávicích procesů a s nimi spojených reflexů. V roce 1904 obdržel za své výzkumy Nobelovu cenu za fyziologii a medicínu. Byl 24. nejcitovanějším psychologem ve 20. století.\n\nI. P. Pavlov byl pro tehdejší politickou situaci v Rusku poněkud nepohodlnou osobou, a tak bylo jistým problémem zjistit některé údaje o jeho životě, jelikož v různých publikacích se lišily. Narodil se 26. září 1849 v Rjazani v Rusku. Nejprve studoval církevní školu, později přestoupil na teologický seminář. Později inspirován pokrokovými myšlenkami Pisarova a Sečenova opustil Pavlov církevní kariéru a zasvětil svůj život vědě.\nV roce 1870 se zapsal na právnickou univerzitu, odkud na povolení rektora přestoupil na fakultu chemie a fyziky a navštěvoval kurzy přírodních věd. Studoval fyziologii, která se stala skutečnou náplní jeho života. Již během tohoto prvního kurzu publikoval ve spolupráci se svým spolužákem Afanasjevem odbornou publikaci o pankreatických nervech. Toto dílo bylo široce uznáváno a oceněno Zlatou medailí. Napsal také spolu se spolužákem Velikým vědeckou práci o vlivu vegetativní nervové soustavy na krevní oběh. V roce 1879 obdržel lékařský titul s vyznamenáním.\n\nV roce 1881 se oženil se studentkou pedagogického institutu Serafinou Vasilijevnou Karčevskou. O dva roky později získal titul docenta po obhajobě své disertační práce \"O odstředivých nervech srdce\". V té době žili manželé Pavlovovi v naprosté chudobě a zemřel jejich prvorozený syn Mirčik. V roce 1884 se jim narodil druhý syn Vladimír. S nástupem roku 1887 byl Pavlov povýšen na dvorního radu.\n\nV roce 1890 byl jmenován profesorem farmakologie na Vojenské lékařské akademii v Petrohradě. Následně byl pověřen mecenášem Institutu experimentální medicíny princem Alexandrem Petrovičem Oldenburským zřízením fyziologického oddělení, které pak vedl až do své smrti. Zde učinil většinu svých slavných objevů. V tomto roce také popsal fenomén psychické sekrece u psů. Dospěl k rozlišení dvou typů reflexů – vrozených a dále reflexů vyvolaných nepřímo určité kombinace vnějších podnětů (spojených s vrozenými), které nazval reflexy podmíněnými. Položil tak základy mechanisticky orientované psychologie.\n\nPo odchodu prof. Tarchanova vedoucího katedry fyziologie Vojenské lékařské akademie se dostal na jeho místo. O dva roky později publikoval své závěry z oblasti fyziologie zažívacího traktu v práci s názvem \"Příspěvky k funkci hlavních trávicích žláz\" a roku 1903 vydal \"Experimentální psychologii a psychopatologii zvířat\". Roku 1904 byl vyznamenán Nobelovou cenou za fyziologii a medicínu.\n\nSvé objevy nakonec shrnul ve sborníku \"Podmíněné reflexy\" (1923):\n\nVyužití těchto klasických podmiňování se užívá v léčbě alkoholismu – alkoholikovi se po požití, čichnutí, nebo dívání se na alkohol podá tableta, která do půl hodiny způsobí zvracení. Takto se to užívá několik týdnů a závislý člověk si podmíní tuto spojitost, tzn. že po ukončení léčby mu pohled, vůně i chuť na alkohol působí pocit zvracení, takže se k tomuto zlozvyku těžko vrací.\n\nDne 27. února 1936 zemřel v Leningradě na bronchopneumonii, což je zánět v důsledku vniknutí bakterií do plic.\n\n"}
{"id": "328254", "url": "https://cs.wikipedia.org/wiki?curid=328254", "title": "Rudolf Bechyně", "text": "Rudolf Bechyně\n\nRudolf Bechyně (6. dubna 1881 Nymburk – 1. ledna 1948 Praha) byl český novinář a publicista, v počátcích člen národněsocialistické strany, posléze sociálnědemokratický politik a ministr.\n\nPoliticky aktivní byl již za Rakouska-Uherska. Původně pracoval jako strojní zámečník, ale brzo se vypracoval na novináře a národní socialisté jej vyslali do Prostějova, kde se však z něj pod vlivem Josefa Krapky a rodiny své nastávající Františky Hyánkové stal člen sociální demokracie. Následně od roku 1905 působil v redakci \"Hlasu lidu\" v Prostějově.\n\nUž ve třiceti letech se ve volbách do Říšské rady roku 1911 stal poslancem Říšské rady (celostátní parlament), kam byl zvolen za český okrsek Morava 10. Usedl do poslanecké frakce Klub českých sociálních demokratů. Ve vídeňském parlamentu setrval do zániku monarchie.\n\nZa první světové války v roce 1915 byl zatčen a obviněn za velezradu. Jako řadový voják byl poslán na frontu a i když válku přežil, přinesl si z ní zdravotní problémy. Po návratu z války byl v roce 1917 vybrán do vedení sociálně demokratické strany. Koncem první světové války patřil v rámci sociálnědemokratické strany spolu s Luďkem Pikem či Gustavem Habrmanem k takzvané národní opozici, která akcentovala český národní a státoprávní zájem. Její exponenti tehdy ve straně převládli a potlačili více internacionalistický a prorakouský proud, který reprezentoval Bohumír Šmeral.\n\nJeho politická kariéra vyvrcholila po vzniku Československa. Ve vedení strany zůstal až do roku 1939. Byl členem takzvané Pětky, což znamená, že byl hlavním zástupcem své strany při vyjednávání v československé vládní koalici. \n\nPatřil k výrazným politickým řečníkům. V letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\nByl několikrát jmenován ministrem a po mnoho let byl náměstkem předsedy vlády. V letech 1922–1924 působil jako ministr školství a národní osvěty MŠANO v první vládě Antonína Švehly. V období let 1925–1926 jako ministr železnic v druhé vládě Antonína Švehly. V letech 1929–1932 zastával funkci ministra pro zásobování lidu v druhé vládě Františka Udržala a potom od roku 1932 až do roku 1938 byl opět ministrem železnic v první, druhé a třetí vládě Jana Malypetra a v první, druhé a třetí vládě Milana Hodži.\n\nV červenci 1939 emigroval do Anglie a zde byl zprvu členem, pak i předsedou Státní rady československé v Londýně (1940–1941). \n\nPatřil mezi skupinu politiků, kteří v Londýně hlásali a prosazovali jednotu levicových sil a úzkou spolupráci se Sovětským svazem, což se výrazně projevilo po vstupu SSSR do války. V dubnu 1942 napsal do časopisu Nová svoboda: \"\"Musíme si jednou jasně říci, co je nutno ze starého myšlení opustit. Domníváme se, že především je nutno opustit myšlenku absolutně svrchovaného státu\".\" Na konci roku 1944 zpochybnil ústavnost prezidentství Edvarda Beneše a požadoval demisi exilové vlády Jana Šrámka. \n\nPo skončení války se vrátil ve věku 64 roků do vlasti, ale nijak se již politicky neangažoval. Důvodem bylo jednak špatné zdraví, tak KSČ a Slovákům vadila jeho předválečná činnost, zbylým stranám pak konflikt s exilovým vedením v Londýně. Po jeho skonu mu byl vypraven státní pohřeb.\n\nJeho syn Zdeněk, podnikatel v mlékárenství a důstojník československé západní armády, byl po únorovém převratu byl nejprve v roce 1949 a posléze o rok později dvakrát zatčen. Po druhém zatčení byl následně ve zmanipulovaném procesu odsouzen na 14 let pro velezradu. V roce 1968 patřil mezi bývalé sociální demokraty usilující o obnovu strany.\n\nDcera Jarmila (provdaná Šnejdárková) byla herečkou. V letech 1928–1940 a 1945–1951 působila v Národním divadle, odkud byla propuštěna týden po odsouzení svého bratra. V letech 1942–1945 byla kvůli emigraci svých příbuzných vězněna v internačním táboře ve Svatobořicích. \n\n\n"}
{"id": "328255", "url": "https://cs.wikipedia.org/wiki?curid=328255", "title": "Morfing", "text": "Morfing\n\nMorfing nebo morphing je speciální efekt používaný ve filmu nebo při animaci, při kterém dojde k plynulé záměně jednoho digitálního obrázku na jiný obrázek. Při této proměně dochází k metamorfóze zdrojového obrázku na cílový obrázek podle předem definovaných pravidel. Cílem je vytvoření takové animační sekvence, která by byla interpretována jako plynulá transformace jednoho obrazu na druhý.\n\nV minulosti byly pro tento účel používány různé filmové techniky, dnes se používají téměř výhradně počítače (v minulosti se jednalo o tzv. výkonné pracovní stanice). Filmové použití bez počítačů bylo omezeno prakticky jen na prolínačky statických záběrů. Morfing se od ní ale liší právě výše zmíněnými pravidly, podle kterých má být prováděn – pomocí nich lze říct, která oblast obrázku má být zmorfována a která zůstat původní, kterým partiím obrázku věnovat zvýšenou pozornost i třeba v jakých fázích a jak rychle konečný morfing provést. Specifickým pravidlem/parametrem morfingu může být vektorová síť rozdělující obraz na polygony, jejichž krajní body lze upravit. Tato síť je následně operátorem upravena do dvou verzí – počáteční a koncové fáze – přičemž daný software dopočítá všechny mezifáze. Speciálně u morfingu tváří se síť rozprostře tak, aby polygony odpovídaly důležitým rozpoznávacím znakům tváře, zejména těm, odrážející její mimiku (oblast kolem očí a obočí, oblast kolem úst), kterým je větší podobnost než zbytku obličeje.\n\n"}
{"id": "328259", "url": "https://cs.wikipedia.org/wiki?curid=328259", "title": "Bechyně (rozcestník)", "text": "Bechyně (rozcestník)\n\nBechyně může být:\n\n\n"}
{"id": "328260", "url": "https://cs.wikipedia.org/wiki?curid=328260", "title": "Jauza", "text": "Jauza\n\nJauza může znamenat:\n\n\n"}
{"id": "328263", "url": "https://cs.wikipedia.org/wiki?curid=328263", "title": "Yann Pfeiffer", "text": "Yann Pfeiffer\n\nYanou (narozen jako Yann Peifer) je německý DJ a producent hrající ve stylu dance a eurodance. Nejvíce se proslavil ve spolupráci s DJ Sammym hitem \"Heaven\", kde vystupuje jako vokalistka Do a slávu si získal i jako člen populární německé trance skupiny Cascada, kde vystupuje po boku DJ Maniana a Natalie Horler. V současné době vystupuje po boku DJ Maniana ve skupině Tune Up!.\n\nK těmto trackům si taktéž vytvořil řadu remixů.\n\nPředtím než začal spolupracovat s DJ Sammym a Cascadou, v druhé polovině 90. let vytvořil duo \"Beam & Yanou\" a tím se uvedl do světa taneční hudby.\n\nRemixy\n\n"}
{"id": "328265", "url": "https://cs.wikipedia.org/wiki?curid=328265", "title": "Selfaktor", "text": "Selfaktor\n\nSelfaktor, česky také zvaný samopřed, je dopřádací stroj vynalezený ve 30. letech 19. století\nanglickým konstruktérem \"Robertsem\". \n\nStroj sestává\n- z pevné části s rámem na přástové vály a s podávacím ústrojím a\n\n- z vozu s vřeteny a navinovacími elementy, který se během předení vzdaluje od pevné části až na 3 metry.\nPředení probíhá jako přetržitý proces v několika fázích:\n\nJisté zjednodušení představovala konstrukce selfaktoru z počátku 20. století s pevnou vřetenovou lavicí a s pojízdným rámem na přástové vály. Na technologii předení a vlastnostech příze se však při této alternativě nic nezměnilo (viz \"Nötzold\") .\n\nPři zakrucování a protahování přástu se posunují vlákna tak, že se vyrovnávají tenká a tlustá místa v průřezu příze. Selfaktorová příze je stejnoměrnější a na selfaktoru se nechá vyrobit jemnější příze. Rozdíly jsou zřetelné zejména u přízí z mykané vlny a z vlákenných odpadů.\n\nVýrobní náklady na selfaktorovou přízi jsou podstatně vyšší zejména proto, že rychlost stroje je oproti prstencovým dopřádačkám méně než poloviční, výrobní plocha více než trojnásobná, mechanizmus a seřizování stroje podstatně složitější.\nV roce 1830 byl R.Robertsovi udělen patent na „samočinný“, self-acting mule = selfaktor.\nRoberts zdokonalil a zmechanizoval stroj spinning mule konstruktéra \"Cromptona\" z roku 1779, při čemž převzal Cromptonův koncept periodického (přerušovaného) procesu předení a všechny základní elementy původní konstrukce. \n\nSelfaktor se uplatnil při výrobě vlněných i bavlněných přízí i v konkurenci s produktivnějším prstencovým strojem (ve stejné době zaváděným). Kolem roku 1900 se v Evropě a v Americe vyráběla na selfaktorech asi polovina všech přízí. V roce 1920 se ještě podílely selfaktory na celkovém počtu ve světě instalovaných vřeten 45 %, ve 20. století se však postupně prosadily jiné technologie dopřádání, takže ke konci tohoto období bylo v provozu jen několik málo strojů.\n\nV roce 2013 byl na světě známý jen jeden výrobce selfaktorů. Ten nabízel stroj s otáčkami vřeten do 12 000/min, vhodný zejména pro výrobu dražších, jemných mykaných přízí (až do 17 tex) např. z kašmírské vlny, velbloudí srsti nebo angory. \n\nSpinning mule,\nPrstencový dopřádací stroj,\nVigoň\n"}
{"id": "328268", "url": "https://cs.wikipedia.org/wiki?curid=328268", "title": "Nosorožec jávský", "text": "Nosorožec jávský\n\nNosorožec jávský (\"Rhinoceros sondaicus\") je jedním z nejvzácnějších velkých savců světa a současně nejvzácnějším nosorožcem. Podle údajů WWF z roku 2016 žije na Jávě v národním parku Ujung Kulon posledních 63 jedinců, nicméně za posledních pět let zaznamenala zdejší populace malý nárůst. Poslední známý nosorožec jávský žijící mimo Indonésii byl zastřelen v roce 2010 pytlákem ve Vietnamu. V roce 2011 byl nosorožec jávský na území Vietnamu prohlášen za vyhynulého. Podobně ohroženým druhem je také nosorožec sumaterský.\n\nJe příbuzný s nosorožcem indickým, s nímž má podobný pancíř, ale s 3–3,5 m délky a 1,4–1,7 m výšky, je menší než jeho příbuzný. Váží až 1,4 tuny. Jeho kůže je tlustá, šedá a holá vyjma uší a konce ocasu, rozdělená hlubokými záhyby, které nad krkem vytvářejí jakési sedlo, je posetá bouličkami a uzlinami a nosorožci dodává vzhled, jako by měl na sobě pláty brnění. Jejich roh nebývá delší než 25 cm – u samců, u samic je malý nebo žádný. Dožívají se 30–45 let. Je to samotář s noční aktivitou, spásající mnoho různých rostlin. Nosorožec jávský byl zdecimován odlesňováním nížin. Dodnes žijí jen dvě zbylé populace, které využívají existenci pobřežních mangrovových porostů a bambusových mokřin. Samec je pravděpodobně teritoriální, značí své území hromadami trusu a loužemi moči – s eventuálními pohlavními partnerkami se setkává u vhodných bahnišť. Po šestnáctiměsíční březosti se rodí jedno mládě, které s matkou zůstává dva roky, možná i déle.\n\nTento druh se vyskytuje především v nížinných tropických deštných lesích, kde se obvykle živí listy a výhonky stromů a keřů, občas i různými plody. Dříve se také vyskytoval v daleko větší oblasti, především v nížinách podél řek, kde se živil i spásáním trávy.\n\nAreál rozšíření nosorožce jávského byl původně značně rozsáhlý.\n\nPoddruh Rhinoceros sondaicus inermis se vyskytoval v oblasti Bangladéše, Ásámu a Barmy; byl vyhuben nejspíše v 1. polovině 20. století.\n\nPoddruh nosorožec jávský indonéský (\"Rhinoceros sondaicus sondaicus\") byl původně rozšířen na Malajském poloostrově, na Sumatře a Jávě. Nosorožec jávský na Malajském poloostrově vymřel patrně v 30. letech, ovšem poslední fotografie pochází až z roku 1957; jedinec na ní zachycený však možná náležel druhu nosorožec sumaterský.\nZáhy byl vyhuben též na Sumatře a prakticky na celé Jávě, kde posledních asi 60 kusů přežívá v celkem stabilizované populaci v národním parku Ujung Kulon na nejzápadnějším cípu Jávy.\n\nPoddruh nosorožec jávský vietnamský (\"Rhinoceros sondaicus annamiticus\") se původně vyskytoval v Thajsku, Laosu, jižní Číně, Kambodži a Vietnamu a byl podobně jako \"Rhinoceros sondaicus inermis\" považován za vymřelého. Roku 1989 však byla velice překvapivě objevena velice malá populace v jižním Vietnamu, kde byl vyhlášen národní park Cat Tien nebo též Cat Loc. Podle průzkumu oblasti v roce 2009 přežívalo v Cat Tienu asi 3–6 nosorožců, jeden však byl na jaře roku 2010 nalezen upytlačený. Tento stav populace byl natolik nepatrný, že byla populace považována za neschopnou delšího přežití, navíc mnoho let nebylo zjištěno jediné mládě. Od podzimu 2011 je pak celá vietnamská populace nosorožců jávských považována za vyhubenou a tím i celý poddruh \"Rhinoceros sondaicus annamiticus\". Někdejší objevení živých nosorožců ve Vietnamu však vzbuzuje jistou naději, že snad několik kusů mohlo přežít též v Laosu či jinde..\n\n"}
{"id": "328270", "url": "https://cs.wikipedia.org/wiki?curid=328270", "title": "Růže šípková", "text": "Růže šípková\n\nRůže šípková (\"Rosa canina\") je vytrvalá, opadavá, keřovitá, planě rostoucí rostlina, která samovolně vytváří široce rozkošatěný, ostnatý keř dosahující bez opory do výšky až třech metrů. V květnu a červnu kvete růžovými nebo bílými voňavými květy, z kterých se po opylení vyvinou v září a říjnu jedlé šípky. Je to nejběžnější volně rostoucí druh rodu růže ve střední Evropě.\n\nV Evropě je rozšířena po většině kontinentu, na východě roste poměrně vzácně, na severu sahá až k 60 ° severní šířky a na jihu přesahuje přes Středozemní moře do severozápadní Afriky (Maroko, Alžírsko, Tunisko, Kanárské ostrovy, Madeira). Její areál původního rozšíření dále sahá přes Turecko do Jihozápadní Asie a přes Kavkaz až do Střední Asie. Růže šípková byla novými osadníky zavlečena do Severní, Střední a Jižní Ameriky, stejně jako do Austrálie a na Nový Zéland, kde většinou rychle zplaněla a dostala se do volné přírody. V některých oblastech se hojně šíří a znehodnocuje tak místní pastviny, neboť na nich vytváří pro zvířata neprostupné křoviny.\n\nV ČR je tento původní druh dosti častý, je rozšířen v celém termofytiku, mezofytiku i v nižších polohách orefytika, nemá však tendenci k invaznímu šíření. Nejvýše roste na šumavské Kvildě ve výšce 1000 m nad mořem.\n\nRoste hlavně na suchých stráních, okrajích lesů a polí, v úvozech polních cest i na náspech a neobdělávaných půdách, příležitostně zapleveluje i okolí lidských sídel. Vyskytuje se v půdách kamenitých, písčitých, hlinitých i jílovitých, kyselých i zásaditých, špatně však snáší zasolení. Upřednostňuje slunečnou polohu, ve stínu slabě kvete a následně i málo plodí. Roste nejčastěji na půdách suchých až vyprahlých, ale nevadí jí krátkodobé přemokření, při dlouhodobém je ovšem napadána houbovitými chorobami. Je rostlinou dlouhověkou, může žít po mnoho století, většinou i po požáru obrazí z kořenů. V prvém roce vyrostou jednoduché větve dlouhé až dva metry a druhým rokem rostou z paždí loňských listů krátké boční větévky, často končící květy. Ostny jsou ztvrdlé, špičaté vychlípeniny pokožkových buněk, které slouží jako ochrana před spásáním býložravci a jsou také užitečné i pro přidržování se opory při popínání.\n\nPředpokládá se, že druh se v Evropě vyvinul po ústupu poslední doby ledové, je pentaploidní a patří do skupiny částečně apomiktických růží, jeho ploidie je 2n = 35. Jednotlivé populace mají často charakter klonu, ale navzájem se mohou odlišovat v barvě květů, tvaru i odění lístků i v a barvě a velikosti plodů. Má neobvyklý meiotický a reprodukční systém, při kterém vzniká trvalý pentaploidní organismus s 80 % mateřských a 20 % otcovských genů. Údajné léčivé vlastnosti růže šípkové při pokousání psem popsal Plinius starší, odtud pochází její lidový název \"psí růže\"; byla jí připisována schopnost vyléčit vzteklinu.\n\nStatné, dlouhověké keře až 3 m vysoké se vzpřímenými nebo obloukovitě prohnutými větvemi. Občas mají některé větve vlastnost liány a pokud se mohou o něco opřít, vyrůstají do výšky až 10 m. Kořenová soustava má hlavní kůlovitý kořen, který bývá doplněn mělce kořenícími podzemními výběžky. Větve a větévky jsou zelené a obvykle porostlé nepravidelně rozmístěnými silnými, stejnotvarými, hákovitými ostny s úženou bázi. Bezostné jsou větve velmi staré, nebo mladé květonosné větévky, letorosty jsou však vždy ostnité. Střídavě vyrůstající listy jsou lichozpeřené, pérovitě složené, dlouhé 6 až 11 cm a dvou až pětijařmé. Lístky jsou 5 až 11 mm dlouhé, tvaru široce eliptického nebo vejčitého, bázi mají klínovitou nebo okrouhlou a vrchol zašpičatělý, na obvodě jsou jednoduše až dvojitě zubaté. Koncový lístek je řapíkatý a ostatní přisedlé, všechny jsou lysé, bez žlázek a někdy bývají podél střední žilky složené do V a na spodní straně plstnatě chlupaté. Palisty jsou po obvodě žláznaté a bývají nejméně do poloviny přirostlé k řapíku listu. Na podzim se listy před opadem barví na světle žluté.\n\nKvěty na lysých stopkách vyrůstají jednotlivě nebo po dvou či třech v řídkém chocholíku, jsou oboupohlavné, velké 3 až 5 cm, pětičetné, vonné a kvetou jen krátce. Baňkovitá češule bývá 5 až 25 mm dlouhá a mívá 26 až 36 drobných pestíků. Tři vnější kališní lístky jsou pérovitě zpeřené a dva vnitřní celistvé, po odkvětu jsou všechny nazpět sehnuté a při dozrávání šípků opadávají. Pět vzájemně se dotýkajících korunní lístků je vejčitých až široce vejčitých, na konci mělce laločnatých, mívají barvu bílou, slabě růžovou, růžovou nebo tmavě růžovou a po opylení brzy opadnou. V květu je mnoho tyčinek se žlutými prašníky, které nejvíce uvolňují pyl v dopoledních hodinách. Čnělek je větší počet a jejich blizny tvoří řídkou rozvolněnou hlavičku, mohou se opylit samosprašně nebo pylem přenášeným hmyzem.\n\nPo oplození češule dužnatí a mění se v elipsovitý či vejčitý nepravý plod zvaný šípek (přesněji je to souplodí nažek). Bývá karotenoidy zbarven oranžově červeně až tmavě červeně, má široký, kuželovitě vyklenutý disk, úzké ústí a obsahuje velký počet bělavých nažek s hranatými semeny.\n\nRostlina se přirozeně množí vegetativně rozrůstáním kořenů nebo semeny ze šípků roznášenými ptáky nebo savci. Uměle lze rostlinu množit řízkováním, kdy se na podzim sázejí řízky s patkou z polovyzrálého dřeva dlouhé asi 20 cm, jež obvykle do roka zakoření. Rostliny lze také množit semeny, která obvykle vyklíčí následným rokem.\n\nRůže šípková je považována za léčivou rostlinu po více než dva tisíce let. Šípky obsahují hodně vitamínů, hlavně C, B1, B2, E, P a K, dále karotenoidy a glykosidy (např. tilirosid, multiflorin), asi 30 % cukrů, organické kyseliny (citrónová, jablečná, nikotinová), pektiny, třísloviny, slizy aj. Pro léčitelské využití se šípky sbírají za sucha, v plné zralosti a ještě tvrdé, samozřejmě ještě před mrazem. Suší se ve slabé vrstvě bez stopek a kališních lístků, nejlépe umělým teplem 50 až 60 °C, při nižší teplotě plesniví a ztrácejí vitamín C, při vyšší hnědnou nebo se připálí.\n\nJemné chloupky z čnělky uvnitř šípků mohou u citlivých lidí způsobit alergickou reakcí. Plody mohou být sice až 3 cm velké, mají však poměrně malou dužinu. Čerstvé se používají se k výrobě džemů a sirupů, sušené k přípravě nakyslého čaje v zimním období. Odvar z šípků se používá jako posilující vitamínový prostředek, např. při jarní únavě, pro zvýšení odolnosti proti chřipce, při infekčních onemocněních ledvin a močového měchýře. Po promrznutí šípky změknou a jejich dužina znatelně zesládne a tehdy se z nich připravuje víno. Kyseliny a pektiny šípků uměřeně povzbuzují činnost střev, čaj nemá projímavé, ale spíše regulační účinky. Pro přípravu vonného čaje lze použít čerstvé i sušené listy. Vonné jsou v době květů také okvětní lístky, které lze využít při výrobě nezvykle voňavého džemu a sirupu.\n\nRostlina je důležitou podnožovou rostlinou pro kultivary záhonových i velkokvětých růží. Bylo vyselektováno hojně klonů téměř bezostných nebo silně odolných proti mrazům. Růže má také mnoho přirozených nepřátel, jako např. drátovci, háďátka, klopušky, křísci, mšice, pilatky, puklice, štítenky, svilušky, žlabatky, včetně houbovitých chorob (černá skvrnitost, padlí růžové, rez růžová).\n\n\n"}
{"id": "328272", "url": "https://cs.wikipedia.org/wiki?curid=328272", "title": "Majoránka zahradní", "text": "Majoránka zahradní\n\nMajoránka zahradní (\"Origanum majorana\", syn. \"Majorana hortensis\") je aromatická a léčivá rostlina z čeledi hluchavkovitých (\"Lamiaceae\").\n\nMajoránka zahradní je v přirozeném prostředí vytrvalá bylina nebo polokeř, pěstována v českých podmínkách obvykle pouze jednoletá bylina. Lodyha je přímá, listy vstřícné, drobné, oválného či obvejčitého tvaru. Malé, oboupohlavné květy tvoří husté lichopřesleny na koncích lodyh, před rozkvětem jsou skryty v okrouhlých listenech. Kalich je tvořen jediným celistvým pyskem, koruna je asi 4 mm dlouhá, dvoupyská, bílá či světle růžová. Plody jsou tvrdky, které úplně dozrávají jen v teplých oblastech. Celá rostlina příjemně voní.\n\nPůvodně rostla ve Středomoří jako součást řídké stálezelené keřovité vegetace (garrigue) na mělkých, suchých půdách. Pěstovali ji už i staří Egypťané, Řekové a Římané a v době křižáckých výprav do Svaté země v raném středověku se rozšířila do zbytku Evropy. Ve středoevropských podmínkách je málo otužilá, nevydrží tedy celoročně venku a lze ji pěstovat pouze jako letničku.\n\nPoužívá se jako koření na dochucování polévek, omáček a masitých jídel, často se užívá dohromady s česnekem. Ve staročeské kuchyni je nezbytnou přísadou zabíjačkových specialit, dršťkové polévky, bramborové polévky (bramboračky) a bramboráku (cmundy). Díky svému blahodárnému účinku na trávení se přidává do pokrmů z luštěnin, zelí či do tučných jídel. Vyniknout dává především chuti zvěřiny nebo pečeným játrům. Velmi dobře se hodí také do lehkých zeleninových nebo vaječných salátů. Využívat ji lze v čerstvém i sušeném stavu. Její předností je, že neztrácí aroma, které se výborně snoubí s ostatními druhy koření, např. tymiánem.\n\nPovzbuzuje chuť do jídla a podporuje tvorbu žaludečních šťáv. Působí také protinadýmavě. Uvolňuje křeče a posiluje nervový systém. Pomáhá při ženských onemocněních, protože posiluje dělohu. Čaj z majoránky může pomoci při bolestech hlavy nebo nachlazení. Neměla by být užívána během těhotenství.\n\n"}
{"id": "328275", "url": "https://cs.wikipedia.org/wiki?curid=328275", "title": "Igelitová taška", "text": "Igelitová taška\n\nIgelitová taška lidově zvaná igelitka je jednoduchá taška vyráběná z plastu (obvykle nízkohustotního polyethylenu nebo polypropylenu, nikoliv igelitu), které nemá (zpravidla) dlouhou životnost, její základní smysl je totiž obvykle jen odnést si nákup z obchodu domů.\n\nNejrůznější supermarkety obvykle prodávají či dokonce dávají zdarma takovéto plastové tašky (se svým obchodním logem) u nákupní pokladny.\n\nMnoho obchodních firem využívá povrchu tašek jakožto prostor pro svoji firemní reklamu, tyto tašky bývají obvykle opatřeny firemním logem a dalšími doprovodnými nápisy. Ve specializovaných obchodech je ale možno běžně zakoupit plastové tašky čistě bílé tj. bez potisku.\n\nZ věcného hlediska je pojem \"igelit\" v dnešním Česku používán většinou nesprávně. Historicky se obchodní název \"Igelit\" nebo \"Igelite\" totiž vztahuje k fóliím z měkčeného polyvinylchloridu (PVC) vyráběným od 30. let 20. století koncernem IG Farben. Zatímco PVC při hoření uvolňuje nebezpečné zplodiny, dnešní „igelitky“ jsou obvykle z polyetylenu, který lze spalovat bez vzniku škodlivých sloučenin.\n\nRoku 1953 Karl Ziegler z Institutu císaře Wilhelma (dnes Institut Maxe Plancka) vynalezl extra hustou verzi polyetylenu (HDPE) a za svůj objev později (1963) obdržel Nobelovu cenu. Gustaf Thulin Sten z Švédské firmy Celloplast AB posléze vytvořil plastové tašky ze supertenkých trubic HDPE.\n\nAgenturní zprávy obyčejně uvádějí, kolik ropy se spotřebuje na výrobu plastových tašek.\nNapř. Deník.cz v roce 2008 uvedl, že Čína ročně spotřebuje 37 milionů barelů ropy, aby vyrobila 3 miliardy plastových tašek jen pro čínský trh.\nKatherina Mangu-Wardová uvádí, že původ takových čísel je nejasný, neboť je levnější vyrobit HDPE z přírodního plynu (metanu), než z ropy. Podíl plastových tašek vyrobených z ropy činil mezi lety 1981 a 2012 jen 3,2%.\n\nPodle americké Agentury pro ochranu životního prostředí vyhodili v roce 2010 Američané 690 000 tun HDPE tašek.\n\nPřestože různé americké ekologické organizace uvádějí podíl plastových tašek v odpadu mezi 3,8% - 8%. Steven Stein z Úřadu plánování přírodních zdrojů ve Spojených státech v „Rozsáhlé a určující studii amerického odpadu“ zjistil, že jen 0,6 % všeho viditelného odpadu v celých Spojených státech jsou plastové tašky.\n\nRůzné restrikce vedou ke snižování výroby a spotřeby plastových tašek. Roční zájem o tyto tašky se snížil z 1,6 milionů tun na 1,1 milionu.\n\nKritici restrikcí uvádějí, že škodlivost plastových tašek je sporná, jelikož alternativy k plastovým taškám podléhají stejným environmentalistickým tlakům v případě papírových tašek, nebo se mohou stát hygienickým problémem v případě látkových tašek. Pokud se navíc započítá příspěvek zatížení životního prostředí z celého řetězce výroby, tak textilní tašky zatěžují prostředí více. Mnoho igelitových tašek je také znovu použito v domácnostech, většinou při recyklaci odpadu.\n\n"}
{"id": "328277", "url": "https://cs.wikipedia.org/wiki?curid=328277", "title": "Nizozemci", "text": "Nizozemci\n\nNizozemci (podle provincie Holandsko také Holanďané, hol.: ) jsou germánská etnická skupina, která obývá nížiny a pobřeží na východě Severního moře – země Beneluxu a severní Francii. V samotném Nizozemsku tvoří asi 80,9% populace, tedy většinu (cca 13 186 600) a dále tvoří významnou část obyvatelstva v Kanadě, Austrálii, Jižní Africe a USA.\n\nJejich jazykem je nizozemština ze západní větve germánských jazyků; jako mateřským jazykem jí mluví 22 milionů lidí.\n\nZákladem pro jejich etnogenezi byly hlavně germánské kmeny Franků, Frísů a Batavů.\n\nV českém jazyce existují frazémy:\nNizozemsko stálo u počátků novověku a kapitalismu. Proto nalezneme v počátcích moderní vědy zhusta právě Nizozemce: Antoni van Leeuwenhoek je otcem mikrobiologie, astronom a fyzik Christiaan Huygens započal vědecké zkoumání světla, Willebrord Snellius definoval zákon lomu světla, matematik Ludolph van Ceulen zpřesnil výpočet čísla Pí tak, že se dodnes nazývá Ludolfovo číslo, Andreas Vesalius položil základy moderní anatomie, Herman Boerhaave bývá označován za \"otce fyziologie\", stejně jako jeho žák Albrecht von Haller, jedním z prvních chemiků byl Johann Rudolf Glauber, průkopníkem botaniky byl Carolus Clusius, Cornelius Drebbel vynalezl první ponorku, Hans Lippershey je jedním z kandidátů na titul vynálezce dalekohledu, Simon Stevin jako první pracoval s vektory, Jan Swammerdam za pomoci mikroskopu jako první prokázal, že vajíčko, larva a hmyz jsou tři fáze vývoje stejného jedince, jedním z nejvýznamnějších středověkých kartografů byl Petrus Plancius.\n\nOvšem nizozemská věda neztratila úroveň ani v 19. a 20. století: Hugo de Vries oprášil dílo Mendelovo a rozvinul moderní genetiku, Luitzen Egbertus Jan Brouwer významně rozvinul geometrický obor topologie, fyzik Willem de Sitter propracovával Einsteinovu relativitu a předpověděl temnou hmotu, George Eugene Uhlenbeck definoval elektronový spin, Jacobus Kapteyn objevil rotaci galaxií, po Gerardu Kuiperovi se jmenuje známý Kuiperův pás, Jan Oort rozvíjel radioastronomii, astronom Tom Gehrels se proslavil fotometrikou asteroidů, jeho blízkou spolupracovnicí byla Ingrid van Houten-Groeneveldová, zoolog Coenraad Jacob Temminck proslul studiem ptáků, v oblasti informatiky se prosadil Edsger Dijkstra, Guido van Rossum či Andrew S. Tanenbaum, paleoantropolog Eugène Dubois objevil existenci hominida Homo erektus, do vývoje letadel i první světové války významně zasáhl Anthony Fokker, Nikolaas Tinbergen patří ke třem otcům zakladatelům etologie, za což také dostal Nobelovu cenu za fyziologii. Ta se však ve 20. století nevyhýbala ani dalším Nizozemcům: za fyziku ji získali Pieter Zeeman, Hendrik Lorentz, Johannes Diderik van der Waals, Heike Kamerlingh Onnes, Frits Zernike, Nicolaas Bloembergen, Simon van der Meer, Gerard 't Hooft, Martinus J. G. Veltman, Andre Geim, za chemii Jacobus Henricus van 't Hoff, Peter Debye a Paul J. Crutzen, za fyziologii a medicínu krom Tinbergena Willem Einthoven a Christiaan Eijkman.\n\nV oblasti humanitních a sociálních věd patří k největším Nizozemcům dva středověcí filozofové: Erasmus Rotterdamský a Baruch Spinoza. K významným autorům patří i teolog Jakub Arminius a autor známé Bajky o včelách Bernard Mandeville. Klasikem právní teorie je Hugo Grotius. Právník Tobias Asser zase získal Nobelovu cenu za mír za vytvoření Haagského tribunálu. Mezinárodní věhlas získal i kulturní teoretik Johan Huizinga či sociální psycholog Geert Hofstede. Jan Tinbergen a Tjalling Koopmans získali Nobelovu cenu za ekonomii.\n\nNizozemci se mohou pochlubit slavnou malířskou tradicí, malíři patří nejen k nejslavnějším Nizozemcům, ale někteří nizozemští malíři patří k nejslavnějším vůbec. Týká se to především pěti velikánů: Hieronymus Bosch, Rembrandt van Rijn, Vincent van Gogh, Pieter Brueghel a Jan Vermeer. Do učebnic světového malířství ovšem vstoupili i Piet Mondrian, Hendrick Avercamp, Theo van Doesburg, Karel Appel, Frans Hals, Jacob van Ruisdael, Dieric Bouts, Lucas van Leyden, Aelbert Cuyp, Gerard van Honthorst, Jan Steen, Judith Leysterová, Gerrit Dou, Lawrence Alma-Tadema, Karel van Mander, Pieter Aertsen. Ve 20. století pak fauvista Kees van Dongen či abstraktní expresionista Willem de Kooning. V nedávné době na sebe upoutal pozornost svými geometrickými hříčkami M. C. Escher.\n\nZa klasika nizozemské literatury je považován Multatuli a středověký autor Joost van den Vondel. Ve 20. století uhranul svět deník Anne Frankové. Ve 2. polovině 20. století hovořila nizozemská literární kritika o tzv. Velké trojce: Harry Mulisch, Gerard Reve a Willem Frederik Hermans. Spolu s nimi byl hojně překládán např. Cees Nooteboom.\n\nV hudbě se Nizozemci prosadili především v žánru elektronické hudby, Armin van Buuren či DJ Tiësto již patří k jejím klasikům. Mezi interprety vážné hudby proslul houslista André Rieu či dirigent a houslista Bernard Haitink. Zvláštní místo v moderní hudbě drží hudební experimentátor Yuri Landman.\n\nOceňovaným je modernistický architekt Rem Koolhaas. Představitelem slavného hnutí De Stijl byl dizajnér Gerrit Rietveld.\n\nNejslavnějším holandským filmovým režisérem je Paul Verhoeven. Mezi dokumentaristy Joris Ivens. Někteří herci získali slávu díky zahraničním produkcím, zejména britským a americkým: Famke Janssenová je známá z bondovky \"Zlaté oko\" nebo ze série filmů \"X-men\", Carice van Houtenová ze seriálu \"Hra o trůny\", Sylvia Kristelová ztvárnila hlavní představitelku ve čtyřech ze sedmi klasických erotických snímků z cyklu \"Emmanuela\". Rutger Hauer vstoupil do širokého povědomí ve filmech \"Blade Runner\" či \"Sin City\". V modelingu se prosadila Doutzen Kroesová.\n\nZa nejvýznamnější politickou osobnost svých dějin Nizozemci považují Viléma Oranžského. Ctí též vojevůdce Michiela de Ruytera. Odvážnou kritikou islámu prosluli Ayaan Hirsi Aliová, režisér Theo van Gogh či politik Pim Fortuyn. Oba posledně jmenovaní za ni zaplatili životem. Proslulou špionkou se stala Mata-Hari.\n\nNizozemci patřili také k mořeplavcům a kolonizátorům, svá jména propůjčují dodnes různým geografickým útvarům Willem Barents, Henry Hudson a Abel Tasman. Jacob Roggeveen objevil pro Evropany Velikonoční ostrov, Jan van Riebeeck založil Kapské město, Peter Minnewitt odkoupil od Indiánů ostrov Manhattan a začal budovat dnešní New York. V počátcích jeho rozvoje byl klíčovou figurou další Holanďan Peter Stuyvesant.\n\nSvědkem přičinlivé protestantské mentality, která stála dle Maxe Webera u samotných kořenů kapitalismu, jsou nizozemští podnikatelé jako Gerard Adriaan Heineken či bratři Gerard a Anton Philipsovi.\n\nNizozemskou sportovní legendou je běžkyně Fanny Blankers-Koenová. Čtyři zlaté medaile z olympijských her má i cyklistka Leontien van Moorselová. Nejpopulárnějším sportem v Nizozemsku je fotbal a od 70. let patří Nizozemci k evropské špičce v tomto sportu. Nejslavnějšími hráči se za tu dobu stali Johan Cruijff, Marco van Basten a Ruud Gullit. Neúspěšnějším nizozemským tenistou byl vítěz Wimbledonu Richard Krajicek. Šachistou Max Euwe.\n\n"}
{"id": "328287", "url": "https://cs.wikipedia.org/wiki?curid=328287", "title": "Skin (informatika)", "text": "Skin (informatika)\n\nSkin (přenesený význam anglického slova „kůže/pokožka“) je vlastní volitelný grafický vzhled nějaké aplikace nebo webové stránky. Skin má vliv pouze na vzhled, obsah zůstává nezměněn. \n\nSkiny aplikací jsou většinou připojené knihovny nebo zazipované grafické předlohy spolu s nějakými definičními soubory. Asi nejznámějším příkladem skinovatelné aplikace je přehrávač Winamp, nebo též PC hra .\n\nSkinování webových stránek se provádí pomocí připojení alternativních kaskádových stylů. Na českém internetu se uživatel nejvíce potká se skinovatelností některých služeb seznam.cz \n\n\n"}
{"id": "328288", "url": "https://cs.wikipedia.org/wiki?curid=328288", "title": "Compass", "text": "Compass\n\nCompass nebo COMPASS může být:\n\n"}
{"id": "328289", "url": "https://cs.wikipedia.org/wiki?curid=328289", "title": "Biskupská kupa", "text": "Biskupská kupa\n\nBiskupská kupa (889 m), někdy též Biskupská kopa (polsky \"Biskupia Kopa\", německy \"Bischofskoppe\"), je kopec ležící 2,5 km severovýchodně od Zlatých Hor na česko-polské hranici. Je částí Zlatohorské vrchoviny a zároveň i nejvyšším bodem Hynčické pahorkatiny. Patří mezi vrcholy Koruny hor Polska. Na vrcholu kopce stojí nejstarší rozhledna v Jeseníkách.\n\nBiskupská kupa byla od středověku hraniční horou. Od roku 1229 rozdělovala biskupství olomoucké a biskupství vratislavské, po slezských válkách panství Habsburků a Hohenzollernů a v současnosti leží na hranici České republiky a Polska. Česká strana vrcholu katastrálně přísluší k městu Zlaté Hory (okres Jeseník) a jihovýchodní svahy pod obec Petrovice (okres Bruntál).\n\nNa Biskupskou kupu je možné dojít po zelené turistické značce ze Zlatých Hor. Na cestě dlouhé 4 km je ovšem nutno počítat s převýšením kolem 450 m. Mírnější přístup je po Naučné stezce sv. Roch z Petrových Bud. Přes Biskupskou kupu vede také modrá značka z Petrovic k hraničnímu přechodu Zlaté Hory (leží na ní i zřícenina hradu Leuchtenštejn) a červená pohraniční značka. Vzhledem ke vstupu České republiky i Polska do Schengenského prostoru je pohyb po hranici volný.\nZ vyhlídkové terasy rozhledny se nabízí pohled na rovinaté Polsko, město Zlaté Hory, hřebeny Hrubého Jeseníku s nejvyšší horou Pradědem i nedalekou rozhlednu Zlatý Chlum. Ochoz je opatřen několika šipkami ukazujícími na význačné body.\n\n\n"}
{"id": "328290", "url": "https://cs.wikipedia.org/wiki?curid=328290", "title": "Pence", "text": "Pence\n\nPence je mince a část (od roku 1971 setina, 1/100) hodnoty britské libry ve Spojeném království a v ostatních zemích, které užívají libry po britském vzoru.\n\nDo 15. února 1971 tvořila pence 1/240 britské či irské libry, po tomto datu tvoří jednu setinu.\n\nPence, anglicky „penny“, množné číslo „pence“ nebo „pennies“, vyslov \"pens\". Dále je užíváno slovo penny (mn. č. \"pennies\") jako hovorový název pro minci jednoho centu v Kanadě a Spojených státech.\n\n"}
{"id": "328291", "url": "https://cs.wikipedia.org/wiki?curid=328291", "title": "Nedělní písmeno", "text": "Nedělní písmeno\n\nNedělní písmeno ( \"littera dominicalis\") je písmeno, které připadne na neděli, pokud jsou dny od 1. do 7. ledna označeny písmeny latinské abecedy A–G. Písmena sloužila k určení kalendáře na daný rok a také pro výpočet data Velikonoc. Posloupnost písmen se pravidelně opakuje v slunečním kruhu (kalendářní cyklus původně trvající 28 let).\n\nV současnosti použití nedělních písmen prakticky nahrazuje výpočetní technika a algoritmus pro výpočet dne v týdnu, význam má především v historické chronologii, ale je možné je například spatřit na kalendářní desce Staroměstského orloje v Praze.\n\nNedělní písmeno určuje, na kolikátého ledna připadá první neděle daného roku, například písmeno G (7. v abecedě) značí neděli 7. ledna. Ze znalosti písmene lze tedy odvodit nejen kterým dnem v týdnu rok začínal, ale určit den v týdnu pro libovolné datum toho roku. Existuje 7 možností, kterým dnem rok začíná, a na každý běžný rok lze tedy použít jeden ze 7 kalendářů odpovídající danému nedělnímu písmenu.\n\nPřestupné roky mají na konci února přidaný jeden den, ozačují se proto dvojicí nedělních písmen. První písmeno určuje kalendář pro leden a únor, měsíce březen až prosinec se pak řídí kalendářem druhého písmene.\n\nPokud je v kalendáři písmeny A–G označeno nejen prvních sedm dní, ale po řadě všech 365 dní, vznikne pomůcka, kde všechny dny označené stejným písmenem připadají na stejný den v týdnu v každém běžném roce. Nedělní písmeno aktuálního roku lze jednoduše zjistit podle písmene uvedeného u data nejbližší neděle. Tímto písmenem jsou zároveň označeny i všechny ostatní neděle daného roku, což mělo význam pro nedělní liturgii. Příklad tohoto kalendáře je na zmíněné kalendářní desce pražského orloje.\n\nV přestupném roce se o přestupném dni denní písmeno nezmění, zůstává v platnosti to z předchozího dne, ale změní se přiřazení dní jednotlivým písmenům, které pak platí do konce roku. Tím se změní i nedělní písmeno, které se o jednu pozici sníží. V juliánském kalendáři byl přestupný den 24. únor, který se zdvojoval a písmeno F tedy platilo oba tyto dny, tudíž se v týdnu s 24. únorem vystřídalo jen šest denních písmen. Podobně se deska pražského orloje v přestupném roce na den zastaví a 29. února stále ukazuje 28. únor a písmeno C. Například pro nedělní písmeno E dle denních písmen: \"28. 2. C, 1. 3. D, 2. 3. E\" zjistíme, že neděle připadá na 2. března a pátek tedy na 28. února. V přestupné roce ovšem bude po pátku následovat sobota 29. února a neděle bude již 1. března, nedělní písmeno se proto dle denního písmene změní na D.\n\nProtože běžný rok má 52 týdnů a jeden den, rok začíná a končí stejným dnem a písmeno se u následujícího roku posouvá v abecedě zpět o jedno místo. Například rok začínající sobotou má písmeno B (neděle 2. ledna), sobotou také končí (31. 12.) a další rok tak začíná (1. 1.) nedělí a má písmeno A (neděle 1. ledna).\n\nU přestupných roků se písmeno navíc posouvá zpět ještě na konci února, dochází tedy k posunu o dvě písmena. Například po roce BA následuje G: rok začínající sobotou (B) se od března řídí písmenem A, končí proto nedělí a následující rok začíná pondělím (neděle 7. ledna, písmeno G). Celý cyklus střídání nedělních písmen se v juliánském kalendáři opakuje po 28 letech, což je tzv. sluneční kruh.\n\nNedělní písmeno lze odečíst z tabulky na základě čísla daného roku (1–28) v slunečním kruhu. Při gregoriánské reformě kalendáře bylo vynecháním 10 dní v říjnu 1582 změněno nedělní písmeno z G na C, k dalším posunům došlo v letech 1700, 1800 a 1900, které na rozdíl od juliánského kalendáře nebyly přestupné. Pro písmeno \"nového počtu\" (gregoriánského) lze použít písmene pro \"starý počet\" (juliánský) a korekci o příslušný počet písmen, písmeno se mění k 1. březnu. \n\nRovněž se používaly tabulky nedělních písmen, kde byly k jednotlivým rokům starého i nového počtu písmena přímo přiřazena.\n\nPro jakýkoliv rok juliánského kalendáře lze vypočítat pozici roku v rámci slunečního kruhu a na jeho základě mu přiřadit příslušné písmeno. Sluneční kruh je zbytek po vypočtení vzorce (rok + 9) : 28, pokud je zbytek rovný nule, počítá se s rokem, jako by byl dvacátý osmý. Konstanta 9 vyrovnává posun kruhu oproti roku našeho letopočtu, protože rok 1 nebyl počáteční, ale již desátým rokem kruhu.\n\nPřiřazení písmene podle slunečního kruhu lze podle tabulky, kterou můžeme vytvořit na základě informace, že první rok kruhu je přestupný a začíná pondělím (písmeno GF). Tabulku tvoří pět řad písmen G–A (obrácené abecední pořadí) za sebou, která představují posun dní v únoru přestupného a na konci každého roku. Písmena se pravidelně rozdělí do sedmi skupin po pěti písmenech, každá skupina představuje čtyřletý cyklus, kde vždy první dvojice označuje přestupný rok a následující tři písmena roky nepřestupné. Jednotlivým rokům kruhu jsou pak přiřazena čísla 1–28.\n\nNedělní písmeno v gregoriánském kalendáři se určí jako pro juliánský rok a provede se korekce. Písmeno je potřeba (viz tabulka výše) v letech po zavedení reformy do roku 1699 posunout o tři, pro roky 1700–1799 o čtyři, pro 1800–1899 o pět, pro 1900–2099 o šest. Korekce zohledňuje posun obou kalendářů, a protože korekcí o 7 dní se písmeno nezmění, stačí provést korekci o zbytek po dělelení posunu kalendářů sedmi, např. do roku 1699 byl rozdíl 10 dní, tedy stačí posunout o 3 (7+3). V letech 2100–2199 bude rozdíl činit celé dva týdny, takže nedělní písmena budou pro oba kalendáře stejná.\n\nKaždému roku je přiřazeno nedělní písmeno, přestupným roků dvojice písmen, v závorce je uvedeno pořadí roku ve slunečním kruhu.\n\n\n\n"}
{"id": "328292", "url": "https://cs.wikipedia.org/wiki?curid=328292", "title": "Sluneční kruh", "text": "Sluneční kruh\n\nSlunečení kruh či solární cyklus (lat. \"circulus solaris, cyclus solaris\") je kalendářní cyklus 28 let, ve kterém se v juliánském kalendáři opakují roky, ve kterých připadají dny v týdnu na stejná data. Na základě slunečního kruhu byla jednotlivým rokům přiřazována tzv. nedělní písmena. Název je v konstrastu k devatenáctiletému měsíčnímu kruhu (Metonův cyklus), ve kterém se přibližně opakují stejná epakta (měsíční fáze), oba tyto cykly se využívaly pro výpočet data Velikonoc.\n\nKruh vychází z pravidelného čtyřletého cyklu přestupného roku juliánského kalendáře a sedmidenního týdenního cyklu, délka cyklu je dána jejich násobkem (4×7). Běžný rok trvá 52 týdnů a 1 den, proto se den v týdnu každý rok posune o jeden den, například po roce začínajícím a končícím pondělím následuje rok začínající úterým. V přestupném roce je navíc v únoru přidán přestupný den, který způsobí posun dní v týdnu oproti běžnému roku a celkový posun v přestupném roce je tedy o dva dny v týdnu. Během 28 let tak dojde k 35 změnám dne v týdnu, 28 na konci každého roku a 7 navíc v každém čtvrtém, přestupném roce.\n\nZačátek kruhu byl stanoven na přestupný rok začínající pondělím a kruh končí běžným rokem s nedělí 1. ledna. Kruh byl takto stanoven podle chronologa Scaligera proto, aby začínal rokem 328, prvním přestupným rokem po nikajském koncilu roku 325, na kterém byla určena pravidla pro datum Velikonoc. V té době se ještě nepoužíval křesťanský letopočet, začátek slunečního kruhu se proto nekryje se začátkem letopočtu: začátek kruhu připadá na rok 9 př. n. l., rok 1 je tedy 10. rokem kruhu.\n\nPro výpočet, kolikátý rok kruhu je daný rok letopočtu, je potřeba vyrovnat posun kruhu vůči letopočtu a vypočítat zbytek po dělení 28. To lze provést dvěma způsoby:\n\nKde \"k\" je pořadí roku ve slunečním kruhu a \"mod\" zbytek po dělení (operace modulo). První vzorec dává výsledky 0–27, tedy 0 značí 28. rok kruhu, v druhém případě je výsledek 1–28.\n\nPro každý běžný a každý přestupný rok existuje sedm možných uspořádání dní v týdnu podle toho, kterým dnem rok začíná. Tyto varianty se během slunečního kruhu vystřídají tak, že se vyskytne po jedné každá varianta přestupného roku a třikrát každá varianta nepřestupného roku. Jednotlivé varianty nepřestupného roku byly označeny latinskými písmeny A–G, které abecedním pořadím odpovídaly datu první neděle v daném roce. Varianty přestupných let byly označeny dvojicí nedělních písmen, kdy první písmeno označovalo uspořádání dní v týdnu pro období roku před přestupným dnem a druhé písmeno pro zbytek roku. Tak bylo možné pracovat v kalendářních výpočtech a tabulkách jen se sedmi možnostmi místo 28 slunečního kruhu.\n\nObdobným způsobem byly jednotlivým rokům slunečního kruhu přiřazovány i tzv. \"konkurenty\", čísla 1–7 odpovídající dnu v týdnu (počínaje nedělí) připadající na 24. březen. Ty se využívaly při výpočtu Velikonoc, které se pohybují mezi 22. březnem a 25. dubnem. V kombinaci s tzv. \"slunečními reguláry\" bylo možné určit i dny v týdnu pro jednotlivé měsíce roku.\n\nProblém nepřesné délky roku juliánského kalendáře a tím narůstající posun kalendáře vůči tropickému roku (posun data jarní rovnodennosti) řešila gregoriánská reforma kalendáře. Ta zavedla přesnější pravidla přestupných let, kterým se jejich cyklus prodloužil ze 4 na 400 let. Tím se ale neúměrně prodloužil i sluneční cyklus, proto se pro výpočet dní v týdnu i nadále používal kruh 28 let doplněný o korekci podle toho, do kterého století rok náležel.\n\n"}
{"id": "328296", "url": "https://cs.wikipedia.org/wiki?curid=328296", "title": "Penny", "text": "Penny\n\nSlovo Penny má více významů:\n\n"}
{"id": "328299", "url": "https://cs.wikipedia.org/wiki?curid=328299", "title": "Skin", "text": "Skin\n\nPojem skin (anglicky kůže) se užívá ve více významech:\n\n"}
{"id": "328300", "url": "https://cs.wikipedia.org/wiki?curid=328300", "title": "Kármánova hranice", "text": "Kármánova hranice\n\nKármánova hranice je všeobecně přijímaná hranice mezi zemskou atmosférou a kosmickým prostorem. Je určena výškou 100 km nad povrchem Země. Jejím autorem je Theodore von Kármán, inženýr a fyzik maďarsko-amerického původu, a v současné době je hodnota uznávána Mezinárodní leteckou federací (FAI).\n\nSe zvyšující se výškou klesá hustota vzduchu, a proto musí letadlo navržené pro let v určité výšce používat větší plochu křídel, nebo letět vyšší rychlostí pro dosažení vztlaku dostatečného pro vodorovný let. Plocha křídel je technicky omezená, takže pro jejich dostatečný účinek je ve vysoké atmosféře nutné použít vysokou rychlost. Ve výšce Kármánovy hranice už ovšem rychlost pro dosažení potřebného aerodynamického vztlaku překračuje orbitální rychlost, tudíž nemá smysl používat křídla. Naopak, pro plavidla určená výhradně pro pohyb ve vesmírném prostoru je tato hranice již dostatečně vysoká na to, aby jim odpor částic okolního prostředí nezpůsoboval příliš velké tření a nepředstavoval tak pro jejich výrobu konstrukční problém (s tímto ohledem jsou též navrhovány). Přesná hodnota výšky této hranice závisí na mnoha faktorech (roční období, aktivita slunce, parametry letadla, atd…) a výpočet dává hodnotu zhruba kolem 100 km. Kármán navrhl přesných 100 km jako dobře zapamatovatelnou aproximaci.\n\n"}
{"id": "328302", "url": "https://cs.wikipedia.org/wiki?curid=328302", "title": "Mitsubishi Grandis", "text": "Mitsubishi Grandis\n\nMitsubishi Grandis je vozidlo třídy MPV uvedené na trh v roce 2004. K pohonu tohoto vozidla slouží motor 2.0 DI-D, dříve používaný ve vozech Volkswagen.\n\nAutomobil může být vybaven systémem Rallitronic, který je volně dostupný a homologovaný pro provoz přímo automobilkou Mitsubishi. Tyto uvedené hodnoty jsou už se systémem rallitronic.\n\n 40 -80 km/h: 3 st. 6,5 s; 4 st. 8,2 s; 5 st. 12,7 s\n 60-100 km/h: 3 st. 5,8 s; 4 st. 7,0 s; 5 st. 10,3 s; 6 st. 12,3 s\n 1 – 40 km/h při 4 500 ot./min\n\nSpotřeba je udávaná výrobcem, tyto hodnoty jsou pouze orientační.\n\n\n\nMitsubishi Motors\nMitsubishi Lancer\nMitsubishi Lancer Evolution\nMitsubishi Colt\nMitsubishi L200\nMitsubishi Pajero\n\n"}
{"id": "328316", "url": "https://cs.wikipedia.org/wiki?curid=328316", "title": "Bezpilotní letadlo", "text": "Bezpilotní letadlo\n\nBezpilotní letadlo (někdy UAV z anglického \"Unmanned Aerial Vehicle\" nebo také dron z anglického \"drone\") je letadlo bez posádky, které může být řízeno na dálku, nebo je schopno létat samostatně pomocí předprogramovaných letových plánů nebo pomocí složitějších dynamických autonomních systémů. Bezpilotní letadla se používají často v armádě k průzkumným i útočným letům. Používají se také k mnoha civilním úkolům, například k hašení požárů, policejnímu sledování nebo průzkumu terénu.\n\nNaváděné střely nejsou klasifikované jako UAV, protože tyto zbraně jsou pouze na jedno použití, i když jsou bezpilotní a v některých případech řízeny vzdáleně. Další zkratkou je UCAV (Unmanned Combat Aerial Vehicle) – bezpilotní \"bojové\" letadlo.\n\nV neposlední řadě je užíváno i k rekreačním účelům v podobě klasických rádiem řízených modelů letadel a to již od dob vzniku prvních amatérských radiostanic z počátku 80 let minulého století.\n\nPrvní bezpilotní letadlo bylo z roku 1916 od profesora Archibalda Montgomeryho Lowa a jmenoval se \"Aerial Target (Vzdušný cíl)\". Následovalo mnoho letadel řízených na dálku, včetně Hewitt-Sperry Automatic Airplane, vyrobené během první světové války v USA.\n\nBezpilotní letadla se využívala a dodnes využívají při fotografování ze vzduchu. Mezi tento typ by se dala počítat také fotografie z RC modelů.\n\nS miniaturizací všech technologií v 80. a 90. letech 20. století zájem o bezpilotní letadla rostl. První generace byly zejména průzkumné letouny, ale některé byly osazeny zbraněmi, jako třeba MQ-1 Predator, který obsahoval střely vzduch-země.\n\nOd léta roku 2013 testovalo americké námořnictvo vzlet a přistání bezpilotního letounu Northrop Grumman X-47B na letadlové lodi USS George H. W. Bush (CVN-77).\n\nV roce 2015 testovalo americké námořnictvo chování roje malých dronů Raytheon Coyote v rámci programu LOCUST (Low-Cost UAV Swarming Technology).\n\nBezpilotní letadla většinou řadíme do následující funkčních kategorií (přestože začínají postupně převažovat multifunkční letadla):\n\nPokud člověk létá s jakýmkoliv dronem či kvadrokoptérou (obecně multikoptérou), stane se účastníkem leteckého provozu a musí dodržovat určitá pravidla.\n\nLétání je třeba provozovat v bezpečné vzdálenosti od lidí. Srážky jistých modelů s člověkem mohou mít závažné zdravotní následky. Doporučuje se minimálně 50 metrů a v hustě obydlených oblastí je to od 150 metrů. Také je nutno vyhnout se leteckému provozu. To znamená, že se nesmí létat v blízkosti letišť. Doporučená vzdálenost je 5500 metrů. Stejně tak je třeba se vyhnout leteckému provozu i mimo letiště a to tak, že nelze létat výše než 300 metrů nad zemí. Nelze také létat v zakázaném leteckém prostoru neboli bezletové zóně. Při létání s drony je také nezbytné, aby měl pilot dronu stroj vždy na dohled očí, což de facto vylučuje používání dronů, které disponují sledovací funkci uživatele (např. uživatel dronu lyžuje nebo jede na kole, a dron sleduje jeho pohyb).\n\nPokud si létáním s dronem uživatel vydělává (neboli provozuje dronem ke komerčním účelům, např. prodej fotografií z dronu), musí se zaregistrovat na Úřadě pro civilní letectví a zároveň zde získat příslušnou licenci. S tím je spojen i požadavek na uzavření pojištění odpovědnosti pro krytí případných škod. Samotná příprava a přihláška na zkoušku pro získání oficiálního leteckého průkazu na dron stojí dohromady cca. 20 tisíc a jde o relativně obtížné přezkoušení, které se dá srovnávat s testy pro piloty rekreačních letadel.\n\n"}
{"id": "328320", "url": "https://cs.wikipedia.org/wiki?curid=328320", "title": "Viva la Vida or Death and All His Friends", "text": "Viva la Vida or Death and All His Friends\n\nViva La Vida Or Death And All His Friends je název čtvrtého studiového alba britské skupiny Coldplay, které bylo v České republice vydáno 13. června 2008 (ve Velké Británii a severní Americe o den dříve). V roce 2008 bylo nejprodávanějším albem na světě, když se ho prodalo 6,6 milionu kopií, v roce 2009 pak dalších 1,5 milionu kopií.\n\n\n"}
{"id": "328323", "url": "https://cs.wikipedia.org/wiki?curid=328323", "title": "Doněcký krjaž", "text": "Doněcký krjaž\n\nDoněcký krjaž či Doněcká vysočina ( ; ) je vysočina ve východní Evropě, jižně od Středoruské vysočiny. Leží mezi řekami Severní Doněc a Don a Azovským mořem; většina náleží Ukrajině (Doněcká a Luhanská oblast), na východě zasahuje také do Ruska (Rostovská oblast).\n\nVysočina je přibližně 370 km dlouhá a max. 160 km široká. Nejvyšším bodem je Mohyla-Mečetna (367 m) poblíž města Krasnyj Luč, střední výška se pohybuje mezi 200–300 m. Většina jejího území je hustě osídlena; západní část vysočiny je součástí průmyslového Donbasu s velkoměsty Doněck a Luhansk.\n"}
{"id": "328327", "url": "https://cs.wikipedia.org/wiki?curid=328327", "title": "Segura", "text": "Segura\n\nSegura ( ) je řeka na jihovýchodě Španělsku (Andalusie, Kastilie-La Mancha, Valencia, Murcie). Je 341 km dlouhá. Povodí má rozlohu 16 200 km².\n\nPramení v pohoří Sierra de Segura v soustavě Andaluských hor v nadmořské výšce přibližně 1500 m. Teče převážně na východ nejprve v horách a na dolním toku Murcijskou nížinou. Ústí do Středozemního moře.\n\nNejvyšší vodnosti dosahuje v zimě a na podzim a nejnižší v létě. Průměrný průtok vody v místě, kde opouští hory činí 21 m³/s.\n\nVyužívá se na zavlažování, což je příčinou nižšího průtoku na dolním toku. Na řece byly postaveny vodní elektrárny a za jejich hrázemi vznikly přehrady. Vodní doprava není možná. Na řece leží město Murcia.\n"}
{"id": "328331", "url": "https://cs.wikipedia.org/wiki?curid=328331", "title": "Trolejbusová doprava v Esslingenu", "text": "Trolejbusová doprava v Esslingenu\n\nEsslingen am Neckar je jedním ze tří německých měst, kde je dosud v provozu síť trolejbusové dopravy. Jedná se o síť malou, neboť v současnosti jsou v provozu dvě linky a 11 trolejbusů.\n\nO výstavbě trolejbusové tratě bylo rozhodnuto během druhé světové války. Právě trolejbusy měly nahradit zastaralé tramvaje, které v Esslingenu jezdily od roku 1912. Tomu se tak skutečně stalo, tramvajový provoz byl zastaven během roku 1944 a tentýž rok, konkrétně 10. července byla uvedena do provozu jediná, 7 km dlouhá trolejbusová trať, která spojovala místní část Obertürkheim (přestup na tramvajovou linku do Stuttgartu), střed města a Oberesslingen. Dalšího nového trolejbusového úseku se Esslingen dočkal až v roce 1961, kdy bylo zprovozněno 1,2 km dlouhé prodloužení stávající tratě do Lerchenäckeru. Tato linka je v provozu doposud pod číslem 101.\n\nDruhá trolejbusová trať byla uvedena do provozu v roce 1978, kdy byla zrušena příměstská dráha spojující Esslingen a Nellingen. Po její trase od esslingenského nádraží až po vrch Zollberg na kraji města bylo zřízeno trolejové vedení pro trolejbusy. Na Zollbergu potom trolejbusy po jednostopé blokové smyčce objedou místní obytnou čtvrť a vrátí se zpět do Esslingenu na nádraží. V této trase jezdí druhá (a poslední) městská trolejbusová linka s číslem 118.\n\nPo celé trase příměstské dráhy do Nellingenu jezdily v minulosti duobusy. Tato vozidla dojela na Zollberg jako klasické trolejbusy a dále pokračovala s pohonem dieselovým motorem přes Nellingen do Denkendorfu. Kombinovaný provoz na této příměstské trati existoval až do začátku 21. století, poté byl vzhledem k nespolehlivosti duobusů a jejich technickým problémům nahrazen klasickými autobusy.\n\nV současnosti jsou tak v Esslingenu v provozu dvě trolejbusové linky, na kterých jezdí devět moderních kloubových nízkopodlažních trolejbusů Van Hool AG 300 T z roku 2002. Jako záložní pak slouží dva starší duobusy Mercedes-Benz (rok výroby 1994).\n\n"}
{"id": "328332", "url": "https://cs.wikipedia.org/wiki?curid=328332", "title": "Rokoková móda", "text": "Rokoková móda\n\nRokoko je umělecký a životní styl druhé třetiny 18. století, poslední období baroka, které předcházelo neoklasicismu. Projevilo se zjemnělým vkusem v architektuře, jejích interiérech, v uměleckých řemeslech, v módě odívání i v galanterii.\n\nRokoko vychází a navazuje na baroko, v některých ohledech je jeho opakem. Barokní ideál robustní postavy ustoupil ženám s útlým pasem, s oděvem ve světlých a pastelových barvách, s mnoha miniaturními doplňky. Typickou představitelkou dvorské módy rokoka byla madame de Pompadour. Název rokoka je odvozen od výrazu rokaj (z francouzského rocaille), což je nesymetrický hřebínkový, často prokrajovaný ornament, vzniklý z mušle, rokajové kartuše – mírně vypouklé plochy různého tvaru s bohatě vytvořenými ornamenty, někdy s uvedením údajů, letopočtů.\n\nV době rokoka (podobně jako v předchozích etapách dějin) se každá správná šlechtična musela podřídit ideálu krásy, módním trendům a požadavkům krásy, alespoň v případě, vypravila-li se do společnosti. Ženy na obrazech z doby rokoka na nás působí příliš vyumělkovaně a není to jen zdání. Skutečně se tak oblékaly a líčily (nejen dámy), panstvo si pořizovalo bílé paruky, opravovala a zamaskovávalo všechny nedostatky, krášlilo a ženy používaly šněrovačky (jako vždy v historii, ale tentokrát ještě účinněji), honosily se krinolínami (široká sukně vyztužená obručemi – kovovými, dřevěnými nebo z velrybích kostí) vyzdobenými stuhami, krajkami, zlatým a stříbrným vyšíváním šitých z brokátu, lyonského hedvábí. Vše doplňovaly střevíčky (povětšinou zakryty sukní) z atlasu, brokátu, hedvábí, sametu, na vysokém podpatku zdobené krajkou. \n\nPánové, pokud chtěli jít s módou, museli nosit úzké kalhoty, bílé punčochy a boty zdobené pentlemi či tepanými sponami. Jejich nejčastěji saténové kabáty, které byly zespodu na okrajích vyztuženy kosticemi, aby odstávaly, měly většinou bílou, světle modrou nebo růžovou barvu. I muži nosili paruku, kterou si přepudrovávali, a přikrášlovali ji různými lokýnkami a vzadu svazovali stuhou. \n\nZ doby rokoka pochází také výraz negližé, který označoval méně formální společenské oblečení, ve kterém dámy přijímaly hosty. Tvořila jej nařasená splývající sukně, volná šněrovačka, tenký plášť přehozený přes ramena a třírohý šátek zakrývající výstřih.\n\nZatímco během středověku vzkvétaly lázně, v rokoku byla voda téměř „tabu“ (respektive koupání ve vodě), strach z vody způsobily mor a syfilis. Panstvo nyní upřednostňovalo voňavky, jejichž úkolem bylo zakrýt tělesný pach. Vrstva špíny byla považována za ochranný obal před škodlivými vlivy pro své tělo. Celá učená společnost (včetně lékařů) pokládala vodu za nebezpečnou, protože podle jejich názorů bere tělu životní sílu a způsobuje ochabování organismu. \n\nLidé se tedy koupali v době rokoka výhradně doma a stačilo pouze namočení konečků prstů na nohou. K těmto účelům se používala umyvadélka, do nichž se naléval zhruba půllitr vody. Mnohdy se ovšem zvolil místo vody alkohol či mléko: král Ludvík XIV. si po ránu otřel ruce pálenkou. Tehdejší pravidla chování radila si po ránu otřít obličej bílým plátýnkem nebo čímkoliv jiným, než vodou. Nebo mýt obličej vodou maximálně za osm až dvanáct dní.\n\nKrál Slunce, Ludvík XIV. miloval především parfémy s vůní pomerančových květů, ale francouzská společnost si oblíbila i aroma hnijících jablek kombinované s hřebíčkem a skořicí a rozetřené s tukem. Tato směs se vtírala do vlasů. Takto vznikla pomáda odvozená od francouzského výrazu pro jablko (pomme). Parfémy a oleje se uchovávaly ve flakónech v podobách tradičních i nezvyklých (například podoba postavy). Mezi jejich výrobou vynikalo Španělsko a Itálie (Benátky). \n\nPřibližně také v této době vzniká světoznámá kolínská, jejíž francouzská verze se rozšířila nejvíc.\n\nZavršením péče o zevnějšek bylo pudrování. Pudr se používal jednak na obličej, dekolt, paže, ruce a dokonce i paruku. Pudrovali se muži, ženy i děti. Byl určen k zakrytí projevů stárnutí, vráskám, šedivým vlasům i k zamaskování malých defektů. Protože byli napudrovaní všichni, bylo velmi těžké rozpoznat věk. Tradiční barvou pudru byla bílá, ke které tvořily kontrast tuš na řasy, tužka na obočí a rtěnka, růžové tváře se malovaly růží přes pudr. Obličej získal podobu strnulé masky bez patrných grimas, kterou však již od renesance prosazovala anglická královna Alžběta I. Na ochranu před sluncem se používaly ozdobné slunečníky nebo nebesa.\n\nPudr se vyráběl z rýžové či obilné mouky, ale výrazně parfémovaný. (Dnes se pudr vyrábí z mastku a přidává se hedvábí, minerály, kolagen, ochranný filtr a vitamíny A a E.) Dále k tomuto účelu sloužil bílý olovnatý pudr (nebezpečný především pro dělníky). Přemíra používání pudru způsobovala panstvu puchýřky a vřídky, pleť povadla a získala žlutý nádech. Málokterá žena si uchovala svou krásu déle než do svých 30 let (samozřejmě vyjma prostých dívek, které pudr neužívaly a získaly při ošetřování dobytka imunitu proti pravým neštovicím, které zanechávaly hluboké jizvy).\n\nDrobné i větší jizvičky a podobné nežádoucí znamínka si dámy z vyšší společnosti zakrývaly koketními muškami. Tato srdíčka, květinky, hvězdičky, karetní symboly, měsíčky ale i zajíčci, prasátka a broučci, byly ústřižky hedvábného taftu nebo kůže. Nejvíce oblíbenými barvami mušek byly černá a šarlatově červená, užívaly se ale i pastelové odstíny v barvě šatů.\n\nParuky byly komponovány na výšku. Slavnostní paruky v nejvyšších společenských vrstvách dosahovaly až výšky poloviny těla ženy. V barevnosti vedla bílá barva, následována šedivou. Typické bylo zdobení pomocí květin, ptačích hnízd, ovocných košů, perel a drahých kamenů či dokonce modelů lodí. Zakomponování na hlavu pomocí schůdků trvalo kadeřníkům i několik hodin a není proto divu, že ženy v nich spaly, s hlavou složenou na tvrdé válce. Pod neprodyšným krunýřem paruky ženy mívaly sestřižené vlastní vlasy, nedostatek hygieny vedl k šíření vší. Proto dámy používaly drbátka ručky (zvané grattoir), ze zlata či slonoviny, které nosily zavěšené jako šperk na krku nebo u pasu.\n\n"}
{"id": "328333", "url": "https://cs.wikipedia.org/wiki?curid=328333", "title": "Hrdlička zahradní", "text": "Hrdlička zahradní\n\nHrdlička zahradní (\"Streptopelia decaocto\") je středně velký pták z čeledi holubovitých (Columbidae).\n\nS délkou 31–33 cm je velká přibližně jako holub domácí (\"Columba livia\" f. \"domestica\"), v porovnání s ním je však štíhlejší a má i delší ocas. V rozpětí křídel měří 47–55 cm a váží 150–200 g. Opeření je jednotně béžově-hnědé s tmavšími křídly s černými letkami a světlejší hlavou a spodinou těla. Kolem jasně červeného oka se táhne úzký bílý proužek, zobák má šedý, končetiny růžovo-červené. Jejím nejvýraznějším znakem je však černý, bíle lemovaný pruh na krku, díky kterému získala svůj název v mnoha světových jazycích. V letu jsou u ní patrné také bílé pásky na svrchní straně ocasu, spodní strana je černo-bílá. Pohlaví jsou zbarvena totožně, mladí ptáci pak zcela postrádají charakteristický pruh na krku a mají i hnědě zbarvené duhovky.\n\nZpěv hrdličky zahradní tvoří tříslabičné „gu gů gu“, s důrazem na druhou slabiku. Při přistání nebo znepokojení se pak často ozývá nosovým „chééch“.\nV Česku je hrdlička zahradní lovnou zvěří. Doba lovu je od 16. října do 15. února.\n\nHrdlička zahradní není tažná, ale silně disperzní. Na konci 19. století její areál rozšíření zaujímal mírné a subtropické oblasti Asie v rozmezí od Turecka východně až po jižní Čínu a jižně pak přes Indii až po Srí Lanku. Během 20. století se však začala masivně šířit směrem na západ, do Evropy. Na Balkáně se poprvé objevila mezi lety 1900–1920, v Německu byla poprvé zaznamenána již v roce 1945, ve Velké Británii roku 1953, v Irsku roku 1959 a na Faerských ostrovech na počátku 70. let. Na konci 20. století již její areál rozšíření severovýchodně zasahoval v Norsku až po Severní polární kruh, východně po Ural v Rusku a jihozápadně po Kanárské ostrovy a severní Afriku v rozmezí od Maroka po Egypt. K viditelné expanzi došlo také na samotném východě jejího původního areálu rozšíření, kde se rozšířila až po střední a severní Čínu a dokonce i Japonsko. Několikrát byla zaznamenána také na Islandu, nikdy zde však neutvořila stálou populaci.\n\nBěhem 70. let byla zavlečena na Bahamy, odkud se rozšířila na Floridu. V současné době je zde považována za invazní druh.\n\nHrdlička zahradní je silně synantropním druhem. Hnízdí ve vesnicích a ve městech, za potravou pak často zalétává do otevřených krajin, zejména na pole a louky.\n\nPrvní výskyt byl zaznamenán v roce 1942 v Brně, do roku 1955 obsadila území celé republiky. V České republice je běžná, hnízdí zde v počtu 200 000–400 000 párů. U jejího populačního trendu byl přitom v minulých letech zaznamenán mírný vzestup.\n\nMimo hnízdní období, kdy vykazuje teritoriální chování, se často sdružuje do hejn. Zvláště početná hejna lze zaznamenat na společných nocovištích a během zimního období na místech s dostatkem potravy. Ačkoli obvykle čítají 10–50 jedinců, jsou známá i hejna čítající jedinců až 10 000.\n\nŽiví se především semeny, ale požírá také bobule a zelené části rostlin.\n\nHrdlička zahradní hnízdí nejpočetněji v rozmezí od března do října, může však zahnízdit i v mírných zimách. Samci při námluvách předvádí letecké manévry, při kterých krouživým letem klesají dolů a poté opět vyletují do výše. Jednoduché hnízdo z větviček staví obvykle nevysoko na stromech (přednostně jehličnatých), keřích nebo na budovách. Ročně mívá 2–6 snůšek po 2 bílých 30,6 × 23,4 mm velkých vejcích, na jejichž 14–16 denní inkubaci se podílí střídavě oba rodiče. Mláďata pak hnízdo opouští po 14–20 dnech.\n\nRozlišují se dva poddruhy:\n\nV minulosti byly občas rozlišovány i 2 další poddruhy: \"Streptopelia decaocto stoliczkae\", rozšířený ve střední Asii, a \"Streptopelia decaocto intercedens\" žijící v jižní Indii a na Srí Lance. Nyní jsou oba řazeny k nominálnímu poddruhu, tedy k \"S. d. decaocto\".\n\n\n"}
{"id": "328339", "url": "https://cs.wikipedia.org/wiki?curid=328339", "title": "Paul Colman", "text": "Paul Colman\n\nPaul Colman (* 22. srpna 1967) je anglicko–australský pop rockový kytarista, zpěvák a skladatel.\n\nP. Colman se narodil a vyrůstal v Londýně, jeho otec byl Australan a matka Angličanka. Když mu bylo sedm let, ukončil jeho otec úspěšnou divadelní a hudební kariéru a vrátil se do Austrálie. Tam byl dlouhou dobu pastorem v baptistickém sboru v Melbourne a známý gospelový zpěvák. P. Colman začal svoji hudební kariéru ve svém domově v Melbourne a založil svoji první kapelu, když mu bylo sedm let. Colmenovým životním snem však hudební kariéra nebyla. Šel studovat na vysokou školu historii, angličtinu a náboženství. Nyní žije s manželkou Rebekou a dcerami v Nashville, Tennessee.\n\nProslavil se jak se skupinou Paul Colman Trio tak i jako sólový zpěvák a nyní se skupinou Newsboys. Jeho písně a umělecké schopnosti byly oceněny nominací na Grammy a Dove Awards.\n\nV roce 1998 založil v Melbourne skupinu Paul Colman trio (PC3), svojí úspěšností se řadí na první místa australské křesťanské pop-rockové scény.\n\nNa začátku roku 2004 oznámil konec PC3 a návrat ke své původní sólové kariéře. Jeho sólové album \"Let It Go\" získalo v Americe a Austrálii velkou popularitu.\n\nV říjnu roku 2005 navštívil také Českou republiku, hrál na křesťanském festivalu J-Fest v Liberci, počet lidí v libereckém výstavišti se vyšplhal na tisícovku. Téhož roku vstoupil do skupiny Newsboys , kde nahradil kytaristu Bryana Olesena, který založil vlastní skupinu Casting Pearls. První album po Colmenově příchodu bylo natočeno 31. října roku 2006 a nazváno GO.\n\n"}
{"id": "328343", "url": "https://cs.wikipedia.org/wiki?curid=328343", "title": "Sexuální symbol", "text": "Sexuální symbol\n\nSexuální symbol je mužská či ženská celebrita – obvykle herec, hudebník, modelka, idol teenagerů či sportovec, který je považován za sexuálně přitažlivého. Ve vnímání a formování tohoto pojmu hrají roli masmédia.\n\nTermín byl poprvé použit v polovině 50. let 20. století v souvislosti s popularitou hollywoodských hereckých hvězd, především s herečkami Marilyn Monroe a Brigitte Bardotovou.\n\n\n\n\n\n\n\n\n\n\n\n\n"}
{"id": "328344", "url": "https://cs.wikipedia.org/wiki?curid=328344", "title": "Manerov", "text": "Manerov\n\nOsada Manerov je součástí obce Bohdalice-Pavlovice. Byla založena v roce 1785 rytířem Raimundem Mannerem na místě zaniklé osady Dörfle ze 13. století.\n\nOsada Manerov byla založena v roce 1785 rytířem Raimundem Mannerem na místě zaniklé osady Dörfle ze 13. století, která byla zničena pravděpodobně husity v roce 1433. Zpočátku zde stálo 15 domků, v roce 1826 36 domů a v roce 1924 42 domů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "328347", "url": "https://cs.wikipedia.org/wiki?curid=328347", "title": "Pavel Svoboda (varhaník)", "text": "Pavel Svoboda (varhaník)\n\nPavel Svoboda (* 1987 Opočno) je český varhaník a dramaturg.\n\nHudbě se začal věnovat na ZUŠ Dobruška, dále studoval varhany na Konzervatoři Pardubice ve třídě prof. Josefa Rafaji a doc. Václava Rabase a od roku 2008 studuje na Hudební fakultě Akademie múzických umění v Praze u doc. Jaroslava Tůmy a současně na Universität der Künste v Berlíně. Absolvoval mistrovské kurzy u slavných varhaníků (Prof. S. Landale, Prof. R. Smits, Dr. M. Sander). Natáčí pro Český rozhlas (Felix Mendelssohn-Bartholdy a Charles-Marie Widor) a je stálým cembalistou a varhaníkem souboru Barocco sempre giovane (umělecký vedoucí Josef Krečmer), s kterým účinkoval na festivalu Pražské jaro. Jako sólista vystoupil s řadou orchestrů a na řadě zahraničních festivalů. Působí také jako umělecký ředitel Mezinárodního hudebního festivalu F. L. Věka a je předsedou spolku PROVARHANY, který se zaměřuje na ochranu cenných historických varhan.\n\n\n"}
{"id": "328354", "url": "https://cs.wikipedia.org/wiki?curid=328354", "title": "Corynebacterium", "text": "Corynebacterium\n\nCorynebacterium (korynebakterie) je rod grampozitivních tyčinkovitých bakterií z kmene Actinobacteria. Je to heterogenní skupina asi 60 druhů s poměrně typickou stavbou buněčné stěny. Jsou to aerobové či fakultativní anaerobové, nepohyblivé, a kataláza-pozitivní bakterie.\n\nMnohé korynebakterie žijí na rostlinách a v tělech živočichů, například na kůži, v dýchací soustavě, v trávicím a urogenitálním traktu. Některé druhy jsou dokonce patogenní, nejznámější z nich je \"Corynebacterium diphteriae\", která je původcem záškrtu (difterie).\n"}
{"id": "328361", "url": "https://cs.wikipedia.org/wiki?curid=328361", "title": "Římskokatolická farnost Doubravice nad Svitavou", "text": "Římskokatolická farnost Doubravice nad Svitavou\n\nŘímskokatolická farnost Doubravice nad Svitavou je jedno z územních společenství římských katolíků v s farním kostelem sv. Jana Křtitele.\n\n\nKostel sv. Jana Křtitele stojí při jižní straně obce. Na stejném místě stával prastarý kostel, který byl roku 1717 zbořen a znovu vystavěn. Dne 9. září 1760 vyhořel i s věží, poté byl znovu opraven, následně také v letech 1841 a 1874 byl důkladně opraven. První písemná zmínka o faře pochází z roku 1358,jako první známý farář se připomíná Mikuláš roku 1387, roku 1395 Petr. V polovině 16. století přešla fara do rukou nekatolíků, katolický farář zde začal působit opět roku 1636.\n\nOd roku 1865 až do své smrti v roce 1892 zde jako farář působil Jan Nepomuk Soukop. Duchovním správcem farnosti je kněz z farnosti Rájec-Jestřebí. Administrátorem excurrendo byl od 1. září 2011 R. D. ThLic. David Ambrož. Toho od 1. srpna 2016 ve funkci nahradil R. D. Mgr. Jan Piler.\n\nDnem vzájemných modliteb farností za bohoslovce a bohoslovců za farnosti brněnské diecéze je 2. únor. Adorační den připadá na nejbližší neděli po 7. září.\n\nVe farnosti se pravidelně koná tříkrálová sbírka. V roce 2014 se při ní vybralo 35 619 korun, o rok později pak 57 305 korun (V Doubravici 19 038 korun, v Holešíně 7 584 korun v Jabloňanech 7 878 korun, v Kuničkách 7 723 korun, v Oboře 11 828 korun a v Újezdě 3 254 korun. V roce 2018 se jen v Doubravici vybralo 25 593 korun.\n\nV obci Jabloňany, která spadá do doubravické farnosti, 7. července 2013 požehnal brněnský biskup Vojtěch Cikrle nový zvon pro místní kapli. \n\n"}
{"id": "328363", "url": "https://cs.wikipedia.org/wiki?curid=328363", "title": "V Dubech", "text": "V Dubech\n\nPřírodní památka V Dubech je mokřadní slatinná louka a svahové prameniště s olšinou ležící na severním úpatí masivů Příhrazských skal v Žehrovské oboře. Celé území se nachází v katastrálním území Žehrov v okrese Mladá Boleslav, v geomorfologické jednotce VIA2 (Jičínská pahorkatina), v mírně teplé klimatické oblasti MT10. Její rozloha je vyměřena na 4,74 ha. 1. 1. 1998 bylo toto místo vyhlášeno k ochraně, již zmiňované, mokřadní slatinné louky a rybníčku, svahového prameniště a bažinné olšiny.\n\nNa území se vyskytují chráněné druhy rostlin, například je zde jediná lokalita výskytu kosatce sibiřského v Českém ráji. Pozoruhodný je solitérní dub letní (Quercus robur) s obvodem kmene ve výšce 1,3 m 532 cm a výškou 28 – 30 metrů. Jeho stáří je odhadováno na 200 let. Zdravotní stav dubu je dobrý, suché větve nepřekračují 10 % objemu koruny. Tento dub byl dokonce 10. 10. 2000 vyhlášen rozhodnutím CHKO Český ráj za památný strom. Přírodní památka V Dubech je také chráněna kvůli výskytu žebratky bahenní, zároveň je to jediná lokalita vrkoče Geyerova (Vertigo geyeri) v České republice.\n\n"}
{"id": "328368", "url": "https://cs.wikipedia.org/wiki?curid=328368", "title": "Luka Modrić", "text": "Luka Modrić\n\nLuka Modrić (* 9. září 1985, Zadar, SFR Jugoslávie) je chorvatský fotbalový záložník a reprezentant, který v současnosti hraje za španělský prvoligový klub Real Madrid, kam přestoupil z anglického Tottenhamu. V roce 2007 vyhlášen nejlepším hráčem první chorvatské ligy. Vyniká hlavně v driblingu a v kolmých přihrávkách dopředu. Modrić je stříbrným medailistou z Mistrovství světa 2018. V roce 2018 poprvé po deseti letech sesadil z nadvlády Ronalda a Messiho v anketě Zlatý míč (potažmo Zlatý míč FIFA). Ve stejném roce také obdržel ocenění UEFA fotbalista roku.\n\nLuka se narodil 9. září 1985 ve městě Zadar v tehdejší Jugoslávii. Vyrůstal v malé vesnici poblíž Zadaru, v Zaton Obrovački. Narodil se jako nejstarší z dětí Stipeho Modriće a Radojky Modrićové. Jeho dětství se odehrávalo za chorvatské války za nezávislost, což se odráželo i na jeho štěstí; v roce 1991, když se válka stupňovala, jeho rodina byla nucena uprchnout z vesnice. Jeho otec se připojil k chorvatské armádě. Mladý Modrić se tak stal uprchlíkem a společně se svou matkou musel bydlet v hotelu v Zadaru. Modrić sám uvádí, že si v té době válku moc neuvědomoval, měl mnoho přátel a matka se snažila nedávat najevo obavy. V té době začal navštěvovat základní školu a jeho otec ho zapsal do místní sportovní akademie, přestože mnoho peněz neměli. V roce 2002 podepsal smlouvu s Dinamem Záhřeb, tehdy mu bylo 16 let.\n\nModrić se po čtyřletém chození oženil s Vanjou Bosnic v květnu roku 2010 v chorvatském hlavním městě Záhřebu. Jeho tehdejší spoluhráč, Vedran Čorluka, byl jeho svědek. O měsíc později 6. června 2010 se Lukovi a Vanje narodil syn Ivano. 25. dubna 2013 se jim narodila i dcera Ema.\n\nV roce 2005 Modrić podepsal svůj první dlouhodobý kontrakt s Dinamem Záhřeb. Po bezbrankové první sezóně se mu podařilo vstřelit 7 gólů v 31 zápasech, díky čemuž pomohl týmu vyhrát ligu.\n\nV sezóně 2006/07 Dinamo opět vyhrálo ligu. Následující ročník se s Dinamem kvalifikoval do základní části do Poháru UEFA. V Dinamu měl bilanci během čtyř sezón: 31 gólů a 29 asistencí, produktivní byl zejména v sezóně 2007/08. V roce 2008 podepsal smlouvu s anglickým klubem Tottenham Hotspur.\n\nDne 26. dubna 2008 Modrić souhlasil s přestupem do anglického klubu Tottenham Hotspur. 30. července Modrić vstřelil svůj první gól za klub v zápasu proti Leyton Orient FC, Tottenham vyhrál 5:1.\n\nDalší zápas významný jak pro Modriće, ale i pro celý klub, byl až 21. března 2009, kdy hrál Tottenham proti Chelsea. Modrić tehdy byl jediný, kdo dal gól a zápas tedy skončil za stavu 1:0 pro Tottenham. Jeho první gól v Premier League padl do branky Newcastle United.\n\n29. srpna 2009 během utkání Tottenhamu a Birmingham City byl Luka poraněn na lýtku a zápas již nedokončil (jeho tým nakonec zápas vyhrál 2:1). Následující den bylo potvrzeno, že Modrić si zlomil nohu. Přestože se očekávalo, že se do hry vrátí již za šest týdnů, čekání se protáhlo až do 28. prosince, kdy se vrátil na zápas proti West Ham United FC. \n\nDne 30. května 2010 Modrić získal novou šestiletou smlouvu, která prodloužila jeho působení v klubu až do roku 2016. Modrić po dohodě oznámil: \"\"Tottenham Hotspur mi dal šanci v Premier League, a já s nimi chci dosáhnout velkého úspěchu\"\".\n\nBěhem zápasu Tottenhamu proti West Bromwich Albion (11. září 2010) utrpěl Modrić zranění. Tehdy panovaly obavy, protože v případě, že by si již podruhé zlomil nohu, mohl mít trvalé následky, které by omezovaly jeho fyzický výkon. Při rentgenu se ale ukázalo, že se o zlomeninu nejedná.\n\nV létě 2011 měla o Modriće zájem Chelsea. Luka Modrić vstřelil svůj poslední gól za Tottenham 2. května v zápase Boltonu, kde jeho tým vyhrál 4:1. V srpnu 2012 učinil Real Madrid nabídku na 30 milionů liber, tu Modrić přijal.\n\nDne 27. srpna 2012 klub Real Madrid oznámil, že se dohodl s Tottenhamem Hotspur a za Modriće zaplatil 30 milionů liber. Modrić tehdy s tímto španělským klubem podepsal smlouvu na pět let. Dva dny nato nastoupil v zápase proti Barceloně, který Real Madrid vyhrál. Modrić poprvé hrál v UEFA Champions League za Real Madrid dne 18. září v zápase s Manchesterem City. Real Madrid zvítězil 3:2. Dne 3. listopadu Modrić dal za tento klub svůj první gól; vstřelil ho v poslední minutě zápasu s Realem Zaragoza.\n\nV roce 2013 se s příchodem manažera Carla Ancelottiho Modrić stal jedním z nejčastěji hrajících v týmu. V sezóně 2014-2015 podepsal novou smlouvu platící do roku 2018. V listopadu 2014 v mezinárodním zápase proti Itálii utrpěl zranění stehna, kvůli kterému pak déle než tři měsíce zůstal mimo hru.\n\nModrić nastupoval v chorvatských mládežnických reprezentacích.\n\nV A-mužstvu Chorvatska debutoval 1. 3. 2006 v přátelském zápase ve švýcarské Basileji proti reprezentaci Argentiny (výhra 3:2).\n\nV roce 2018 byl ve finále MS. Byl vyhlášen nejlepším hráčem MS.\n\nDinamo Záhřeb\n\nReal Madrid\n\n2. místo na MS 2018\n\n\n"}
{"id": "328370", "url": "https://cs.wikipedia.org/wiki?curid=328370", "title": "Římskokatolická farnost Jedovnice", "text": "Římskokatolická farnost Jedovnice\n\nŘímskokatolická farnost Jedovnice je územní společenství římských katolíků v městysu Jedovnice s farním kostelem sv. Petra a Pavla. Ve farnosti sídlí děkan Děkanátu Blansko.\n\nPrvní písemné zprávy o jedovnické faře pocházejí z roku 1269. Patronát patřil pánům z Holštejna. Před rokem 1583 začali působit na faře nekatoličtí duchovní. V 17. století zde byla zřízena lokálie a přidělena v polovině 17. století do Blanska. Roku 1668 byla jedovnická farnost obnovena. Zdejšímu faráři byla podřízeny filiální kostely v Lipovci a Ostrově u Macochy. Roku 1733 bylo do Jedovnic převedeno děkanství z Blanska.\n\nKostel zde stál již ve 13. století. Nynější kostel, zasvěcený sv. Petru a Pavlu, byl postaven v letech 1783 až 1785, základy věže však pocházejí už z roku 1681.\n\nV roce 1963 bylo přikročeno k úpravě hlavního oltáře podle návrhu mladých pražských umělců – Mikuláš Medek, Jan Koblasa, Karel Nepraš a Josef Istler.\nDne 25. ledna 1995 zemřel Mons. P. František Vavříček, který v této farnosti působil celých 47 roků.\n\nFarářem je od 15. listopadu 1999 P. ICLic. Václav Trmač. Spolu s ním ve farnosti od 1. srpna 2014 do 1. srpna 2015 působil farní vikář R. D. Mgr. Bc. Pavel Kuchyňa. Ten byl ustanoven jako administrátor sousední lipovecké farnosti.\nVe farnosti také působí od roku 2013 trvalý jáhen Ing. Zbyněk Vančura.\n\nDne 5. července 2005 slavil primici ve farním kostele novokněz P. Mgr. Pavel Svoboda (od roku 2014 ustanoven farářem v Brně – Bystrci).</ref>Ten byl ustanoven jako administrátor sousední lipovecké farnosti. == Aktivity farnosti ==\nDnem vzájemných modliteb farností za bohoslovce a bohoslovců za farnosti brněnské diecéze je 3. únor. Adorační den připadá na nejbližší neděli po 2. září.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky v Jedovnicích 55 040 korun.\n\n"}
{"id": "328380", "url": "https://cs.wikipedia.org/wiki?curid=328380", "title": "Fiat Multipla", "text": "Fiat Multipla\n\nFiat Multipla je osobní automobil MPV italského výrobce automobilů Fiat. Automobil vyráběný v letech 1998 až 2010 je určen zejména početnějším rodinám. V nárazových testech EURO-NCAP obdrželo tři hvězdičky.\nSlovo Multipla (italsky vícenásobný nebo několikanásobný) použil Fiat k označení šestimístné verze Fiatu 600 s jednoprostorovou karoserií představené v roce 1956. O čtyřicet let později zdědilo toto označení moderní MPV s originálním designem a uspořádáním sedadel do dvou řad po třech. Umístění řadicí páky na střední konzolu blízko volantu spolu s ukotvením prostředního sedadla přední řady poněkud vzadu poskytlo dost místa pro nohy a ramena.\nPo modernizaci vozu v roce 2004 se stal tvar přední části Multiply konvenčnější, nicméně uspořádání interiéru zůstalo zachováno.\n\nV roce 1999 byl Fiat Multipla vystaven v Museum of Modern Art (MOMA) v New Yorku na výstavě „Different Roads - Automobilex for Next Century“ jako ukázka výjimečného designu. \n\nV roce 1999 rovněž zvítězil v soutěži „Top Gear Car of the Year“ a v letech 2001–2004 byl čtyřikrát po sobě zvolen jako nejlepší rodinný automobil (Family Car of the Year) časopisu Top Car Magazine. \n\nAutomobil Fiat Multipla získal v roce 2002 ocenění UCEM (Ugliest Car Ever Made) „nejošklivější auto všech dob“ prestižního Britského motoristického magazínu AutoCar.\n\nPro Fiat Multipla jsou určeny tři motory – benzinový čtyřválec 1,6 16V, benzinový čtyřválec 1,6 16V natural power (+zemní plyn) a čtyřválcový turbodiesel 1,9 Multijet.\n\n"}
{"id": "328381", "url": "https://cs.wikipedia.org/wiki?curid=328381", "title": "Vaišálí", "text": "Vaišálí\n\nVaišálí bylo starověké indické město, hlavní sídlo Liččhaviů a Vrdždži. Za dob Gautamy Buddhy (asi 563 - 483 př. n. l.) bylo Vaišálí rozlehlé, prosperující město s mnoha obyvateli. Bylo zde množství parků i vodních nádrží. Podle buddhistických textů jako je Maháparinibbána sutta zde působila Ambapáli, věhlasná kurtizána vynikající svou krásou, jež se měla stát Buddhovou žačkou poté, co vyslechla jeho promluvy. Dnes je Vaišálí malá vesnice ve stejnojmenném okrese v indickém státě Bihár, obklopená banánovými a mangovými háji a rýžovými poli.\n\nNázev Vaišálí je odvozen od krále Višála z doby Mahábháraty. O rané historii Vaišálí toho není mnoho známo. Ve starověku bylo město hlavním sídlem státu Liččhaviů. Podle Višnu-purány mělo mít město 34 králů, přičemž první byl Nabhága. Podobně jako o většině mahádžanapad, i o Vašálí pocházejí četné informace z buddhistických a džinistických textů. Podle těchto zdrojů bylo město založeno jakožto republika v 6. století př. n. l. Popis Vaišálí je též obsažen v zápiscích čínského poutníka Fa-siena.\n\nVaišálí je úzce spojeno s počátky buddhismu i džinismu. Měl se zde narodit Mahávíra, zakladatel džinismu, Vaišálí též nejednou navštívil Buddha Šákjamuni. Poprvé Buddha město navštívil nedlouho po svém probuzení, aby zde strávil období dešťů. Není však známo, kolikrát měl Buddha Vaišálí navštívit.\n\nDnes se v oblasti, kde původně Vaišálí stálo, nachází pozůstatky stúp i dalších staveb. Král Ašóka měl ve městě nechat vystavět stúpu, ve které mají být uloženy pozůstatky Ánandy, Buddhova bratrance a žáka. Vedle stúpy se nalézá sloup završený sochou lva, který nechal vztyčit král Ašóka.\n\n"}
{"id": "328383", "url": "https://cs.wikipedia.org/wiki?curid=328383", "title": "Slzy", "text": "Slzy\n\nSlzy jsou produkty slzných žláz v očích lidí, ostatních savců a některých dalších živočichů. Mají především ochrannou funkci, neboť vyplavují z oka nečistoty, jež se do oka mohou dostat z okolního prostředí a chrání je před mikroby. Zjednodušeně se jedná se o kapky slané vody obsahující malý podíl bílkovin.\n\nSlzení také může být vyvoláno pocitem smutku, neštěstí. Takové slzení se označuje jako pláč. Méně často bývá pláč vyvolán jinou silnou emocí nebo pocitem (např. smíchem, vztekem, zoufalstvím nebo vyčerpáním). Kromě toho může být slzení vyvoláno chemickým podrážděním slzných žláz nějakou chemickou látkou např. slzným plynem (bromaceton, bromacetofenon nebo chloracetofenon) apod. Běžně slzy vyvolává pach cibule nebo požití velmi pálivé potraviny.\n\nSlzy mají důležitou roli při látkové výměně rohovky a v její průhlednosti, kdy se během slzení přivádí vlivem slzného filmu kyslík získávaný ze vzduchu. Průhlednost je udržována odstraňováním drobných nečistot. Jejich rozprostření po oku také zmenšuje jeho nepravidelnosti a zlepšuje viditelnost. Jejich funkcí je tedy omývání přední plochu oční koule.\n\nLidské slzy jsou složeny z 99 % z vody, která je smíšena přibližně s 1 % soli a 0,2 až 0,5 % bílkovin a organických sloučenin jako jsou glukóza, aminokyseliny a fermenty.Chemické složení slz má antibakteriální účinky, což má za následek ničení bakterií na oku i v spojivkovém vaku.\n\nSlzné ústrojí je součástí oka, které se nachází v té části, která je blíže nosu. Je složeno ze slzné žlázy, přídavných slzných žlázek nacházejících se v horním a dolním víčku a dalších žlázek obsažených ve spojivce, slzných kanálků a slzného vaku, kde se slzy hromadí. V případě potřeby jsou vypouštěny slzovodem do horního nosního průchodu.\n\nSlzy se tvoří neustále, nezávisle na vůli člověka a jsou soustavně vylučovány na plochu oka. V noci tato sekrece ustává. Vlivem různých příčin se může sekrece slz zvýšit (např. emociální stav, nemoc, atd.)\n\nSlovo \"slza\" v přeneseném významu někdy vyjadřuje velmi malé množství nějaké kapaliny (špetka, ždibec, kapka apod.).\n\n\n"}
{"id": "328384", "url": "https://cs.wikipedia.org/wiki?curid=328384", "title": "Státní znak Německé demokratické republiky", "text": "Státní znak Německé demokratické republiky\n\nStátní znak Německé demokratické republiky byl ve své poslední podobě přijat dne 1. října 1959.\n\nZnak byl tvořen kruhovým červeným polem se žlutým kladivem a kružítkem. Kolem kruhu byl věnec zlatých žitných klasů, obtočených stuhou v německých národních barvách (černá-červená-žlutá). Kladivo symbolizuje dělníky, kružítko inteligenci, pšeničné klasy rolníky. Tato verze státní znaku byla přijata 1. října 1959. Na předchozích verzích bylo nejdříve pouze kladivo a věnec obilných klasů, později bylo přidáno kružítko a stuha. V letech 1959 - 1990 byl znak rovněž umístěn na stání vlajce. Po sjednocení Německa 3. října 1990 tento znak zanikl.\n\n\n"}
{"id": "328386", "url": "https://cs.wikipedia.org/wiki?curid=328386", "title": "Březnice (zámek)", "text": "Březnice (zámek)\n\nZámek Březnice je zámek, který se nachází ve městě Březnice v okrese Příbram. Zámecký areál s parkem se rozkládá východně od centra města, samotná budova je vzácně dochovanou památkou renesanční architektury vzniklé přestavbou gotické tvrze. Renesanční podoba zámku vznikla z iniciativy rodiny Lokšanů, další majitelé z řad Jeníšků z Újezda, Kolovratů a Pálffyů prováděli již jen dílčí úpravy. Zámek je ve vlastnictví státu (správu zajišťuje Národní památkový ústav) a je přístupný veřejnosti.\n\nV návaznosti na vznik středověké obchodní osady na Zlaté stezce z Pasova do Prahy vyrostla v Březnici gotická tvrz, kterou založili příslušníci rodu Buziců (Budislav z Březnice, připomínaný od roku 1224). Od roku 1415 téměř celé století patřila Březnice Zmrzlíkům ze Svojšína, kteří po husitských válkách tvrz přestavěli. V roce 1506 koupili Březnici Malovcové, kteří se zapojili do stavovského odboje proti Ferdinandovi I. a v roce 1547 propadla Březnice do majetku královské komory.\n\nJako konfiskát po Malovcích získal Březnici říšský místokancléř Jiří z Lokšan, který zahájil renesanční přestavbu zámku. Ve stavebních úpravách pokračovala po jeho smrti manželka Kateřina z Lokšan, rozená Adlerová. Za její éry se Březnice stala živým společenským centrem a především dějištěm tajné svatby arcivévody Ferdinanda Tyrolského a Filipíny Welserové, Kateřininy neteře.\nBratři Adam, Jiří a Václav Lokšanové se zúčastnili stavovského povstání a jejich majetek propadl konfiskaci. Březnici drželi společně a v roce 1623 jednotlivé díly panství skoupil královský prokurátor Přibík Jeníšek z Újezda (†1651). Ten podnikl další stavební úpravy zámku, především ale nechal postavit na náměstí kostel sv. Ignáce a Františka, který patří k městským dominantám. Přibík Jeníšek zemřel bez mužského potomstva, ale potomkům jeho bratra patřila Březnice do roku 1728.\n\nRod Jeníšků z Újezda vymřel v roce 1728 Janem Josefem, který ve své závěti stanovil podmínku rodové aliance v českém prostředí ojedinělou, a sice, že každý další majitel Březnice musí přijmout erb a jméno Jeníšků z Újezda. Toto pravidlo pak dodrželi následující dědicové z rodů Kolovratů a Pálffyů, kteří až do roku 1945 užívali titul svobodných pánů z Újezda.\nPo vymření Jeníšků zdědil Březnici jejich příbuzný, český nejvyšší kancléř Vilém Albrecht Krakovský z Kolovrat (1678–1738). Součástí jeníškovského dědictví bylo i panství Hradiště a pobyty na hradištském a březnickém zámku Kolovratové střídali, tato linie Krakovských nesla název březnická. Posledním potomkem byl hrabě Hanuš z Kolovrat, který v závěru života soustředil ve svých rukou i rozsáhlý majetek vymřelých Libštejnských z Kolovrat (panství Rychnov nad Kněžnou). Zatímco kmenová kolovratská panství vázaná fideikomisem přešla na další vzdálené příbuzné z rodu Kolovratů, Březnici a Hradiště zdědil v roce 1872 hrabě Eduard Pálffy z Erdödu (1836–1915) ze starobylé uherské šlechty. Za Pálffyů došlo k posledním stavebním úpravám březnického zámku a v roce 1918 k prodeji velkostatku Hradiště. Posledním soukromým majitelem březnického zámku byl Jan Nepomuk Pálffy (1872–1953), který se přihlásil k maďarské národnosti a velkostatek byl v roce 1945 zestátněn. Zámek se dostal do správy Městského národního výboru v Březnici, ale díky vysokým architektonickým hodnotám nakonec přešel pod Národní památkový ústav, který zahájil rekonstukci a obnovu do původní renesanční podoby.\nNa místě dnešního zámku stával původně od počátku 13. století šlechtický dvorec Buziců, který byl později přestavěn na tvrz, označovanou někdy též jako hrad. Tvrz byla tvořena dvoupatrovým obytným palácem obklopeným hradbami. Jednotlivá patra paláce byla přístupná z dřevěných pavlačí dochovaných až do 16. století. Po husitských válkách byla tvrz opravena Zmrzlíky ze Svojšína, v první polovině 16. století za Malovců vzniklo rozsáhlé kruhové opevnění, jehož srovnání s typově podobnými stavbami (Švihov) předpokládá účast významného architekta Benedikta Rejta.\n\nPro stavební vývoj březnického zámku je zásadní období Lokšanů v 16. a 17. století. Jiří z Lokšan ovlivněný pobytem v Itálie nechal tvrz přestavět na reprezentativní renesanční zámek. Do této doby spadá výstavba západního paláce s hodovní síní, vznik Lokšanské knihovny (1558) v prvním patře věže a sjednocení fasád se sgrafitovou výzdobou. Za dalších Lokšanů byly na nádvoří odstraněny dřevěné pavlače a nahrazeny kamennými arkádami.\nPoslední zásadní zásahy do podoby zámku proběhly za Přibíka Jeníška z Újezda, který nechal v letech 1625–1632 vystavět zámeckou kapli Neposkvrněného Početí Panny Marie, tehdy došlo také k zasypání vodních příkopů a kolem zámku vznikla zahrada. Na vnější straně zámku se objevily přízemní akrády a bašty bývalého opevnění začaly být využívány jako zahradní altány. Za Kolovratů byla postavena empírová jízdárna pod zámkem, kterou však další majitelé Pálffyové nechali zbourat. Za Pálffyů dostal zámek novorenesanční sgrafitovou omítku (1889–1890) a na nádvoří byly zaskleny arkády. K nešetrnému zásahu došlo za posledních Pálffyů v roce 1933, kdy byla sgrafita zakryta prostou šedou omítkou.\n\n\n"}
{"id": "328389", "url": "https://cs.wikipedia.org/wiki?curid=328389", "title": "Vlajka Madeiry", "text": "Vlajka Madeiry\n\nVlajka Madeiry, portugalského autonomního území, má tři svislé pruhy (zleva doprava): modrý, žlutý a modrý. Uprostřed žlutého pruhu je bílo-červený kříž rytířů Kristova řádu, symbolu madeirského separatismu.\n\nModrá a žlutá jsou madeirské barvy: modrá symbolizuje Atlantský oceán obklopující ostrov, ale i krásu, jasnost a klid. Žlutá připomíná příhodné podnebí, ale také bohatství, sílu, víru a jednotu.\n\nVlajka byla přijata 12. září 1978.\n\nMadeira se člení na jedenáct samosprávných celků. Všechny leží na ostrově Madeira, krom Porto Santo, který je shodný se stejnojmenným ostrovem.\n\n"}
{"id": "328390", "url": "https://cs.wikipedia.org/wiki?curid=328390", "title": "Brownleeit", "text": "Brownleeit\n\nBrownleeit je minerál, který je tvořen sloučeninou manganu s křemíkem. Objeven byl jako jediné zrníčko v roce 2008 po prozkoumání vzorků kosmického prachu z roku 2003, kdy Země prolétala závojem komety 26P/Grigg-Skjellerup. Pojmenován byl na počest amerického vědce Donalda Brownleeho.\n\nMinerál je polovodič, což znamená, že umožňuje částečně vést elektrický proud.\n"}
{"id": "328394", "url": "https://cs.wikipedia.org/wiki?curid=328394", "title": "Závěrka (fotoaparát)", "text": "Závěrka (fotoaparát)\n\nZávěrka fotoaparátu je zařízení umožňující vstup světla na film (nebo snímací prvek) po přesně určenou dobu (tzv. doba expozice).\n\nU klasického fotoaparátu se používá závěrka mechanická centrální (ve formě rozevíracích clonek) nebo mechanická štěrbinová (provedením bývá plátěná nebo plechová). Hlavní rozdíl je však v umístění závěrky. Centrální se umísťuje co nejblíže optickému středu objektivu, štěrbinová co nejblíže expoziční ploše.\n\nJednu z prvních kamerových závěrek vynalezl v roce 1869 anglický vynálezce Eadweard Muybridge. Závěrku o rychlosti 1/1000 sekundy později vyvinul Němec Ottomar Anschütz.\n\n\nHlavní výhodou centrální závěrky je možnost volby libovolného času pro expozici s bleskem a absence zkreslení pohybem. Nevýhodou je naopak ztížená možnost výměny objektivu, pomalejší expoziční časy a také skutečnost, že centrální závěrku nelze vzhledem k jejímu umístění v objektivu použít v jednookých zrcadlovkách (kromě speciálních případů výměnných objektivů hlavně pro středoformátové profesionální fotoaparáty).\n\nTypické použití centrální závěrky je v kompaktních fotoaparátech, dvouokých zrcadlovkách a velkoformátové fotoaparáty, kde je závěrka zabudována přímo do objektivu (zde pak není problém s výměnou, zakrytí expozičního pole je zde řešeno jinak, přímo na kazetě na film).\n\nŠtěrbinová závěrka se nachází za objektivem a skládá se ze dvou lamel. Na začátku expozice se jedna z nich otevře, na konci druhá lamela z protější strany otvor uzavře. Krátkých expozičních časů je dosahováno současným pohybem obou lamel, kdy se před filmem v podstatě jen posunuje štěrbina (na její velikosti pak záleží doba osvětlení každého kousku filmu).\n\nTypické použití štěrbinové závěrky je v jednookých zrcadlovkách. Štěrbinové závěrky se dále dělí podle materiálu na plátěné a kovové lamelové, nebo podle způsobu časování na mechanické a elektronické.\n\nU starších přístrojů se může vyskytovat závěrka pohybující se ve směru delší strany filmového políčka (např. sovětský aparát Zenit), u nových fotoaparátů jsou již závěrky s pohybem v kratším směru, což umožňuje dosáhnout ještě kratších expozičních časů.\n\nVýhodou štěrbinové závěrky je možnost dosažení výrazně kratších expozičních časů a jednoduchá aplikace výměnných objektivů. Nevýhodou je omezený rozsah použití blesku, který je omezen na expoziční časy, při nichž je ještě v nějakém okamžiku celá závěrka otevřena. Nejkratší takový čas se označuje jako X-sync a u většiny digitálních zrcadlovek se pohybuje mezi 1/200 a 1/500 sec. Toto omezení lze obejít u moderních blesků, schopných opakovanými záblesky postupně osvítit každou část filmu nebo senzoru.\n\nDalší vadou štěrbinové závěrky je možné pohybové zkreslení (při rychlém pohybu snímaného objektu může být tento v závislosti na vzájemné orientaci vůči pohybu závěrky zkrácen, prodloužen nebo zkosen).\n\nU digitálních fotoaparátů se používá závěrka elektronická, data se načítají z trvale osvětleného snímače pouze po určitou dobu (neplatí pro většinu DSLR, tam je princip stejný jako u klasických fotoaparátů).\n\nU filmových kamer se používá závěrka štěrbinová nebo hranolová (u speciálních vysokorychlostních kamer) nebo takzvaný sektor, fungující na otáčivém principu, který po určitou dobu světlo nechává projít na filmový materiál (nebo čip) a po zbylou dobu ho blokuje.\n\n"}
{"id": "328395", "url": "https://cs.wikipedia.org/wiki?curid=328395", "title": "Spící psi", "text": "Spící psi\n\nSpící psi (v originále Sleeping Dogs) je epizoda seriálu \"\". Jde o čtrnáctý díl první řady pátého seriálu ze světa Star Treku.\n\nEnterprise narazila na plynového obra třídy 9. Kapitán si myslí, že taková velikost stojí za trochu pozornosti. T'Pol také detekuje v atmosféře cizí loď a známky života. Proto se výsadek ve složení T'Pol, Reed a Hoshi vydává na loď, aby její posádce případně pomohli dostat se pryč. Neustále se totiž propadají a raketoplán má nejvýše hodinu času, neboť potom už by nebyl schopen snášet stále se zvyšující tlak. Vůbec přítomnost Reeda a Hoshi ve výsadku není samozřejmá – Reed letí přes to, že má silnou rýmu a Hoshi zase přestala mít strach ze skafandru a o účast na misi přímo žádala, což by ji dříve ani nenapadlo.\n\nNa lodi Hoshi zjistila, že je klingonská a divila se, že to ostatní nepoznali už podle jejího tvaru. Našli některé členy posádky, ale byli v bezvědomí. T'Pol zjistila zbytkové množství neurotoxinu, které je asi omámilo. Jedna klingonka ale přepadla Reeda a uletěla s raketoplánem. Enterprise ho sice harpunami přitáhla zpátky, ale už nezbyl čas dostat výsadek z lodi. Kapitán se proto rozhodl letět za nimi s Enterprise. Loď však nevydržela takový tlak, takže se museli vrátit a výsadek musí zprovoznit motory klingonské lodi, aby se sami dostali ven. Zjišťují, že je poškozen levý fúzní vstřikovač a snaží se ho najít. Na Enterprise zatím přišel Trip na to, jak vylepšit raketoplán natolik, aby snesl ten tlak.\n\nKapitán dostal z klingonky, že posádka pila xarantinské pivo, protože útočili na jejich loď a jako vítěznou kořist to pivo vypili. Bylo totiž otrávené. Podařilo se mu ji přemluvit, že uzdraví její posádku, aby nezemřela potupnou smrtí, ale ona musí pomoci loď opravit. Reed zatím na klingonské lodi vystřeluje torpéda, aby je jejich šoková vlna vynesla výš, ale natrvalo je to neudrží. To už ale dorazil vylepšený raketoplán s klingonkou a léky na palubě. Uzdravili posádku a vrátili se s výsadkem zpátky. Tato klingonká loď, Raptor, jim však po chvíli vyhrožovala kapitulací, ale vzhledem k Raptorovu mizernému stavu kapitán potupně klingony poslal domů.\n\nT'Pol, Hoshi a Reed poté museli strávit dobu v dekontaminační komoře. Když už je chtěl doktor poslat ven, T'Pol ho přemluvila, že ji bolí hlava, aby radši testy zopakoval. Výsadek si totiž hrozně užíval pocitu čistoty, který na klingonské lodi nemohl nikdy být. Je zajímavé, že T'Pol dokonce lhala (hlava ji určitě nebolela), k čemuž se jako Vulkánec nikdy předtím nesnížila.\n"}
{"id": "328397", "url": "https://cs.wikipedia.org/wiki?curid=328397", "title": "Expozimetr", "text": "Expozimetr\n\nExpozimetr je zařízení určující jas odraženého světla od zobrazované (fotografované nebo filmované) scény. Hodnota expozice je nezbytná pro správné nastavení clony a času expozice (rychlosti závěrky) fotoaparátu. Moderní přístroje mají většinou expozimetr integrovaný.\n\nPoužívají se čtyři základní typy „expozimetrů“: pro dopadající světlo, odražené světlo, bodové světlo a záblesk. Přesněji řečeno, bodového světlo patří mezi světla odražená a blesk může též patřit mezi světla dopadající nebo odražená (podle způsobu měření).\n\nExpozimetry incidentního světla měří intenzitu světla dopadajícího na předmět, většinou tzv. flashmetery. K získání údaje incidentního světla se „expozimetr“ umístí podél předmětu tak, aby mířil na fotoaparát nebo ke zdroji světla, podle způsobu měření. Expozimetry odraženého světla měří intenzitu světla, které se od předmětu snímku odráží. Jejich údaje se čtou s měřidlem u fotopřístroje, nasměrovaném na předmět snímku. Většina měřičů incidentního světla může též být upravena na funkci expozimetrů světla odraženého.\n\nExpozimetry bodového světla – jasoměry (spotmetry) měří odražené světlo pod úhlem jen asi 1°, zatímco výše zmíněné typy pokrývají mnohem širší úhel – od 30° do 50° u expozimetrů odraženého světla a až 180° u expozimetrů incidentního světla. Expozimetry blesku (flashmetery) jsou navrženy pro měření záblesků světla trvající zlomek sekundy, uvolněných bleskovými jednotkami. Expozimetry kombinovaných typů světla jsou navrženy se schopností měřit záblesky, incidentní i odražená světla.\n\nNejjednodušší expozimetry obsahují fotoelektrickou buňku, která – pokud je vystavena světlu – generuje slabý elektrický proud a indikuje ručičkou na ciferníku. Expozimetr je vybaven nastavitelným kalkulátorem, jenž ukazuje citlivost filmu. Když je ciferník zaaretován podle ukazatele, expozimetr ukazuje různé kombinace rychlostí závěrky a clonových čísel, která zajistí ekvivalentní expozice a podle kterých může být nastaven fotoaparát.\n\nV některých expozimetrech slouží jako citlivý prvek světlovodivé buňky ze sulfidu kademnatého. Buňky napájené rtuťovou baterií jsou velmi citlivé, dokonce i za velmi slabého osvětlení. Inovace z pozdních osmdesátých let bylo použití křemíkových diod jako světelného čidla. Expozimetry jimi vybavené měly větší citlivost než ty s buňkami ze sulfidu kademnatého.\n\nPro studiovou fotografii se často používají speciální měřidla, jež měří teplotu chromatičnosti. Různé poměry spektra světla odpovídají určitým teplotám, vyjádřeným ve stupních Kelvina (K) a různé druhy osvětlení mají své typické teploty chromatičnosti. Měřiče teploty chromatičnosti umožňují přesné měření světla vyzařovaného různými druhy umělého osvětlení. To je podstatné pro profesionální barevnou fotografii, pořizovanou v interiérech pod umělým osvětlením, neboť se teplota chromatičnosti zářivek a žárovek liší výrobce od výrobce a navíc se mění i časem.\n\n\n"}
{"id": "328398", "url": "https://cs.wikipedia.org/wiki?curid=328398", "title": "Stíny P'Jem", "text": "Stíny P'Jem\n\nStíny P'Jem (v originále Shadows of P'Jem) je epizoda seriálu \"\". Jde o patnáctý díl první řady pátého seriálu ze světa Star Treku.\n\nV úvodu jsou Vulkánci rozhořčeni zničením své stanice P'Jem a viní z toho Enterprise. Kdyby tam totiž nepřiletěla, Andoriané by nic neobjevili. Flotila však argumentuje tím, že Vulkánci neměli zamlčovat informace. Vulkánci dočasně pozastavili spolupráci mezi oběma flotilami.\n\nEnterprise míří k soustavě Coridan. Dostali pozvání od jejich kancléřky na návštěvu a kapitán tam chtěl s sebou vzít Tripa. Poté však musel mluvit s admirálem Forestem – ten mu pověděl o katastrofě P´Jem a zároveň mu sdělil, že T'Pol má být vyzvednuta vulkánskou lodí, protože je činěna odpovědnou za zničení stanice P´Jem. V rozhovoru s kapitánem to argumentovala tím, že je to logické, protože na Enterprise hájila vulkánské zájmy a takto zklamala. Nicméně kapitán se s tím nechce smířit a bere ji s sebou místo Tripa na Coridan.\n\nKdyž přiletěli na planetu, jejich raketoplán byl napaden a oni uvězněni. Jejich únosci jim vysvětlil, že s kancléřkou nemají nic společného, protože je prý na vulkánské straně a za tyto dva požadují od Enterprise výkupné 40 fázových pistolí. Poté přilétá nečekaně brzo vulkánská loď Ni'Var a její kapitán Sopek, kteří se dožadují T'Pol. Když se dozvěděli o únosu, převzali celý případ a rozhodli se ráznou akcí unesené vysvobodit.\n\nNicméně Trip má Vulkánské arogance dost a s Malcolmem se vydává na planetu. Jsou \"přivítáni\" Andorianem Shranem, se kterým se už setkali na P'Jem. Vysvětluje jim, že Vulkánci chystají proti Andorianům válku. Oni stojí na straně utlačovaných proti zkorumpované vulkánské vládě. Únosci nehodlají po zaplacení výkupného zajatce vrátit, ale zabít. Shranovi vadí, že má za P'Jem vůči lidem dluh, takže je hodlá vysvobodit a tím dluh splatit.\n\nCelu dobu zajetí snášel kapitán s T'Pol dobře. Byli sice svázaní, ale málem se jim podařilo utéct. Někdo jim donesl jídlo a kapitán v něm našel schovanou vysílačku. Díky ní je kontaktovali Trip s Malcolmem, kteří budou Andorianům pomáhat. Andorianský člověk je má přijít rozvázat. Zneškodnit stráže se podařilo osvobozovatelům bez větších obtíží, ale pak se do toho připletli Vulkánci, Andoriané však osvobodili kapitána s T'Pol a setkali se s Vulkánci. Jeden nepřátelský bojovník však mezitím ještě z posledních sil vystřelil na Sopeka. T'Pol chránila Sopeka vlastním tělem. Kapitán ji přes vulkánské protesty odvezl bezodkladně uzdravit na Enterprise.\n\nPřed Sopekem sehrál Archer s Phloxem divadélko, jak je T'Pol strašně zraněná. Kapitán Sopekovi připomněl, že mu zachránila život a vůbec ji chválil. Podařilo se mu ho obměkčit, takže s vrchním velením probere její přeložení. Když Vulkánci odešli, kapitán jí vysvětlil, co právě udělal. T'Pol to nechtěla měnit.\n"}
{"id": "328399", "url": "https://cs.wikipedia.org/wiki?curid=328399", "title": "Kosmický prach", "text": "Kosmický prach\n\nKosmický prach či meziplanetární prach je označení pro meziplanetární hmotu o velikosti menší než je 1 milimetr, která se volně nachází v okolním vesmíru. Jedná se o drobná zrnka různorodého materiálu, který pochází z různých zdrojů (materiál z období formování soustavy, ohon komety, materiál vyvržený po srážce atd.)\n\nKosmický prach neustále dopadá na každé těleso ve vesmíru s různou intenzitou. Například na Zemi každoročně dopadne až 40 000 tun kosmického materiálu, kde dle výpočtu se jedná přibližně o 1 zrnko kosmického prachu za den na metr čtvereční. V roce 2008 byl v kosmickém prachu objeven nový minerál Brownleeit.\n"}
{"id": "328410", "url": "https://cs.wikipedia.org/wiki?curid=328410", "title": "Elektron (rozcestník)", "text": "Elektron (rozcestník)\n\nSlovo elektron (řec. ηλεκτρον, žlutý kov, jantar) může znamenat:\n\n\n"}
{"id": "328411", "url": "https://cs.wikipedia.org/wiki?curid=328411", "title": "Lunární modul", "text": "Lunární modul\n\nLunární modul byla malá kosmická loď programu Apollo, speciálně určená k přistání na Měsíci, ubytování astronautů a ke startu zpět na oběžnou dráhu Měsíce. \n\nVzhledem k odlišným podmínkám Měsíce a Země se jedná o samostatný modul, do kterého astronauti přestupují až v blízkosti Měsíce.\n\nPro mise na povrch Měsíce použily USA sestavu sestávající z velitelské lodě a lunárního modulu. Velitelská loď měla servisní sekci, ve které byla většina zařízení a hlavní motor a návratové kabiny - jediné části, která se vrátila na Zem. Druhou částí sestavy v programu Apollo byl lunární modul LM ( Lunar Module, nebo původně LEM - Lunar Excursion Module) pro dvoučlennou posádku (třetí člen expedice, pilot velitelského modulu, zůstával na oběžné dráze Měsíce ve velitelské lodi. Obě části byly vyneseny najednou jednou raketou. Do letové sestavy se dostaly až po navedení třetího stupně směrem k Měsíci. Velitelská loď se pak odpoutala a vzdálila. Následně se otočila a potom opět spojila s lunárním modulem. Ten pak vytáhla z třetího stupně rakety Saturn. Třetí stupeň končil svou pouť nárazem do Měsíce.\n\nAmerický lunární modul letěl s posádkou poprvé při letu Apolla 9. První přistání na Měsíci pak absolvoval při letu Apolla 11. Při letu Apolla 13 došlo k selhání na servisní sekci velitelské části kosmické lodi a kosmonauti použili připojený lunární modul jako \"záchranný člun\" (zdroj energie, kyslíku, ...) během obletu Měsíce.Na měsíční povrch tedy hladce přistál LM šestkrát (Apolla 11, 12, 14, 15, 16 a 17)\n\nLunární modul byla jediná část lodě, která se dostala až na povrch Měsíce. Má výšku 7,6 m, maximální průměr 3,73 metru a startovací hmotnost přibližně 14 500 kg až 16 400 kg. Skládala se ze dvou částí; z přistávacího a startovacího stupně. Při startu z povrchu Měsíce se vesmírná loď rozdělila .Přistávací stupeň zůstal na povrchu a z něj startoval orbitální stupeň.\n\nStartovací stupeň, odlétající z povrchu Měsíce, tvořila přetlaková kabina a přístrojový úsek. Pilotní kabina měla základní tvar válce napříč směru letu. Na tuto konstrukci byla pak zvenčí připojena další zařízení, takže tvar není na první pohled příliš zřetelný. Ve vlastní pilotní kabině se nacházely palubní přístroje, palubní počítač, klimatizace, systém zásobování elektrickou energií, ve dně válcový kryt startovacího motoru a po vnějších stranách nádrže pohonných hmot. Ve stropě byl průlez se spojovacím zařízením pro spojení s velitelskou lodí. Druhý, čtvercový průlez, sloužící k výstupu na měsíční povrch, byl na čele přetlakové kabiny. Na něj navazovaly schůdky na přistávacím stupni. Přetlaková kabina měla 3 okna, dvě po stranách hlavní paluby, třetí (střetávací) nad hlavou velitele. Komunikační systém tvořily dva vysílače a dva přijímače.Objem kabiny byl asi 6,7 m V přístrojovém úseku byly nádrže s héliem pro tlakování pohonného systému a nádrže s kyslíkem a vodou. Voda sloužila k pití, ale také k chlazení a v případě nouze i na uhašení požáru. V přistávacím modulu se nenacházela žádná křesla pro posádku, astronauti při všech manévrech stáli.Pro odpočinek bylo možné roztáhnout dvě síťová lůžka. Kabina poskytovala jen nezbytný prostor pro mise.Astronauté se oblékali do skafandrů až na výstup na povrch a jeden z nich to komentoval slovy: \"Je to, jako kdyby se dvě dívky oblékaly do tanečních v telefonní budce.\" Při návratu byl v kabině uložen také nasbíraný materiál, nejvíce z mise Apollo 17 a to 110,52 kg.\n\nPřistávací stupeň (spodní část) modulu tvořila příhradová osmiboká konstrukce.V jednotlivých částech příhradové konstrukce pak byla umístěna jeho výbava: Dvě nádrže paliva, dvě nádrže okysličovadla, nádrž vody, nádrž helia, nádrž kyslíku a vědecká výbava. A také lunární vozidlo Lunar Rover (Apollo 15, 16 a 17).Na čtyřech bocích měla upevněné čtyři rozkládací nohy opatřené \"talíři\" proti zaboření, tlumiči a pruty s dotykovými čidly. Jakmile se pruty dotkly povrchu, byl vypnut přistávací motor. Jedna noha byla opatřena schůdky pro sestup astronautů na povrch. V centrální části konstrukce přistávacího stupně byl jednokomorový motor se samozápalnou směsí (DPS - \"Descent Propulsion System\"). Směs se skládala z 50 % asymetrického dimethylhydrazinu a 50 % monomethylhydrazinu. Maximální tah motoru byl 4 380 kp. Ačkoliv nebyl v projektu požadován jeho restart, byl v havarijní situaci na Apollu 13 restartován.Startovací motor ve dnu orbitálního stupně (APS - \"Ascent Propulsion System\") dokázal ve vakuu vyvinout maximální tah 1 590 kp. Ke stabilizaci lodě sloužily dva nezávislé stabilizační systémy, každý s osmi motory. Za normálních podmínek pracovaly oba systémy paralelně, v případě nouze však mohl být použit jen jeden z nich.\n\nElektrickou energii lunárnímu modulu na rozdíl od velitelského a servisního dodávaly zinko-stříbrné palivové články, protože jsou lehčí a spolehlivější než vodíkovo-kyslíkové. Čtyři články byly v přistávacím, dva ve startovacím stupni.\n\nHmotnost LM se pohybovala, podle sestavy, od přibližně 14 500 kg až do 16 400 kg. LM má výšku 7,6 m a maximální průměr 3,73 metru.\n"}
{"id": "328412", "url": "https://cs.wikipedia.org/wiki?curid=328412", "title": "Māras kambari", "text": "Māras kambari\n\nMāras kambari je archeologická a přírodní památka v Lotyšsku nedaleko města Sabile. Komplex, který se nachází přibližně 200 metrů od řeky Abava, je tvořen krajinným celkem se systémem jeskyní.\n\nMāras kambari je staré kultovní místo. První podrobnější popis jeskynního komplexu byl proveden v roce 1907. Jedná se o tři úzké jeskyně, které vznikly v měkčím pískovcovém materiálu. Pískovcový masív je překrytý dolomitovou deskou, která zabraňuje jejich zvětrávání. Nejdelší z jeskyní je dlouhá okolo 6 metrů.\n"}
{"id": "328415", "url": "https://cs.wikipedia.org/wiki?curid=328415", "title": "Jan Pohribný", "text": "Jan Pohribný\n\nJan Pohribný (* 8. února 1961, Praha) je český fotograf, umělec a pedagog. Věnuje se zejména krajinářské fotografii a land-artu. Ve své fotografické tvorbě využívá jako tvůrčí postupy vícenásobnou expozici v kombinaci s pohybovou neostrostí. Spojuje nejen principy pohybu, výrazných barevných stop či monochromatických řešení, ale využívá také světelné malby, která „zviditelňuje“ energie zvolených přírodních lokalit či posvátných kamenů vztyčených lidskou rukou. Je držitelem titulu QEP (Qualified European Photographer).\n\nK fotografii se dostal v roce 1969 „náhodou“, když nalezl svůj první fotoaparát v bazilice svatého Marka v Benátkách, v počáteční tvorbě byl však ovlivněn rodiči (matka ilustrátorka, otec – výtvarný teoretik). Vzdělání absolvoval na Střední průmyslové škole grafické v Praze (1980) a pak na Filmové a televizní fakultě AMU v Praze (1986). Po jejím dokončení odjel na půlroční stáž na Taideteollinen korkeakoulu v Helsinkách (1986).\n\nOd roku 1986 pracuje jako samostatný fotograf-výtvarník. Vedle své volné tvorby se věnuje převážně reklamní a ilustrační výtvarné fotografii, příležitostně i grafickému designu. Spolupracuje s řadou předních agentur, firem, vydavatelství a časopisů i s některými výraznými umělci doma a v zahraničí. Od roku 1990 je členem Asociace profesionálních fotografů. V roce 2016 byl zvolen předsedou Správní rady asociace. Od roku 1990 je rovněž členem Pražského domu fotografie, kde byl v letech 1992–1997 lektorem a hlavním koordinátorem Letních dílen PHP. Od roku 1995 je zakládajícím členem a prezidentem Spolku pro obnovu únětické kultury. Od roku 1998 do roku 2013 byl externím pedagogem na Institutu tvůrčí fotografie Filozoficko-přírodovědecké fakulty Slezské univerzity v Opavě. Od roku 1990 vede doma i v zahraničí fotografické workshopy zaměřené na krajinářskou a intermediální tvorbu.\n\nVe volné tvorbě se dlouhodobě zaměřuje na aranžovanou a konceptuální fotografii v přírodě – volném prostoru. Zajímá ho vztah předmětu a prostoru ať už ve formě stopy pohybu (\"cyklus Pigmenty 1983–85\") nebo předmětná podoba vytržená ze souvislosti na prázdné ploše oblohy (\"Nebe, modrý nebe 1983\") či otázku času, okamžiku (\"Létavci 1985–86\"). Od roku 1988 vytváří své vize a reflexe na posvátná a kultovní místa prehistorické Evropy (\"cyklus Nová doba kamenná\"). Zde spojuje nejen předešlé principy pohybu, výrazných barevných stop či monochromatických řešení, ale využívá mimo jiné významně světelné malby, která \"zviditelňuje\" energie zvolených přírodních lokalit či posvátných kamenů vztyčených lidskou rukou. Obdobně konfrontuje s prostorem a živly ve svých instalacích také křehké objekty z ručního papíru Jana Činčery (\"cyklus JanČin\"), který vzniká paralelně od roku 1993. Od poloviny devadesátých let pracuje na cyklu \"Osvícené city\", ilustrující vzpomínky i vize míst, kde dlouhodobě pobýval nebo která jej významně oslovila. Od roku 1999 se skrze konfrontaci lidského těla a krajiny zaměřuje na “hledání ztraceného ráje” (cyklus \"Andělé\") reflektující autorovo znepokojení nad vytrácejícími se přirozenými vazbami člověka a přírody, nad duchovní vyprázdněností současné západní civilizace. Tvůrčí postupy uplatňuje i v užité tvorbě, např. v reklamě nebo v knižní ilustraci.\n\n\nSamostatné výstavy:\n\nSpolečné výstavy - přes 70 výstav doma i v zahraničí:\n\n\n\n\n\n"}
{"id": "328416", "url": "https://cs.wikipedia.org/wiki?curid=328416", "title": "Kuldīga", "text": "Kuldīga\n\nKuldīga (, \"Goldingen\") je město v Lotyšsku, které má necelých třináct tisíc obyvatel. Nachází se 155 km západně od hlavního města Rigy v západní části Lotyšska.\n\nPrvní zmínka o městě pochází z roku 1242, kdy Livonský řád získal povolení mistra vystavět zde hrad. V roce 1368 se Goldingen stal hanzovním městem. V 17. století bylo vedle Jelgavy jedním z hlavních měst Kuronského vévodství. Po smrti prvního kuronského vévody, Gottharda Kettlera, se Kuldīga stala sídelním městem jeho syna Wilhelma a hlavním městem Kuronska (Kurzeme). Ve městě se narodil a byl pokřtěn vévoda Jakob Kettler, zde se také oženil s Luisou Šarlotou Braniborskou.\n\nNejznámější přírodní památkou ve městě jsou 249 metrů široké peřeje (za jarních povodní až 270 m), či nízký vodopád, který je nejširší v Evropě. Je vysoký okolo 2 metrů a nachází se na řece Venta, která protéká městem. 200 metrů od vodopádu se nachází nejdelší cihlový most svého druhu v Evropě, který byl postaven v roce 1874 dle návrhu německého architekta Otty Dietzeho. Podobá se starému římskému mostu přes řeku Moselu v Trevíru. Most byl během 1. světové války v roce 1915 poničen, opraven byl v roce 1926. Poslední rekonstrukce mostu proběhla v roce 2008.\n\nZ kulturních památek jsou významné soubor dřevěných domů kolem radničního náměstí a ulice Baznīcas iela, stará radnice, evangelický kostel sv. Kateřiny (1252) a římskokatolický kostel Nejsvětější Trojice (1641).\n"}
{"id": "328417", "url": "https://cs.wikipedia.org/wiki?curid=328417", "title": "Skriptorium", "text": "Skriptorium\n\nSkriptorium je označení pro středověké klášterní písařské dílny, kde mniši opisovali knihy. Většina středověkých knih, krásně iluminovaných rukopisů, z období před používáním knihtisku (druhá polovina 15. století) vznikla ve skriptoriích. V těchto dílnách se pracovníci dělili podle činnosti: opisovači, knihvazači, iluminátoři. Vznik knih byl časově náročný, nákladný, ale umělecky zdobeny byly i světské knihy.\n\n\n"}
{"id": "328426", "url": "https://cs.wikipedia.org/wiki?curid=328426", "title": "Cedlarové z Hoffu", "text": "Cedlarové z Hoffu\n\nCedlarové z Hoffu byl šlechtický rod sídlící v Čechách nebo na Moravě před i po Bílé hoře.\n\nJan Cedlar Pačlavský z Hoffu koupil v roce 1603 tvrz Velký Ořechov. Od roku 1589 byl majitelem Zlínského panství, kde v tento rok přestavěl tvrz na renesanční zámek. Byl pohonním hraběte Gabriela Majlada. \n\nV prvních letech 17. století převzal panství syn Jana Cedlara Kryštof Cedlar z Hoffu. Kryštof Cedlar z Hoffu byl majitelem Otrokovic a Hřivínova Újezdce, který koupil roku 1603.\n\nV roce 1622 držela Kryštofova sestra Anna Cedlarová z Hoffu zámek a panství Paskov. Jiné prameny říkají, že Anna prodala v roce 1616 zámek Paskov bratru Kryštofovi. Anna Cedlarová z Hoffu si vzala za manžela Václava Onšíka z Bělkovic. Celé panství drželi jen velmi krátkou dobu. Není však známo, na jakém podkladě Paskov vlastnili, neboť veškeré vklady do zemských desk zapsané v časech proticísařské rebelie byly na příkaz kardinála Františka z Dietrichštejna zničeny. Kryštof Cedlar se zúčastnil rebelií kolem stavovského povstání a proto mu byl sebrán majetek v Paskově. Byl považován za jednoho z nejdůležitějších vůdců stavovského povstání, byl členem direktorské vlády, ale zemřel již roku 1619.\n\nVe štítě jsou vedle sebe tři rostliny, podobné paličkám orobince, kořeny jsou přibližně hvězdicového tvaru a na stoncích jsou drobné lístky. V klenotu jsou složená křídla. Na předním křídle jsou rostliny ze štítu. \n\nNěkde jsou i zprávy, že jejich znakem byl štít v jehož dolní části bylo jakoby hořící slunce a z něho jsou vzhůru postavené tři hladké řemdihy či koule na tyčích.\n\n"}
{"id": "328427", "url": "https://cs.wikipedia.org/wiki?curid=328427", "title": "Rusko (rozcestník)", "text": "Rusko (rozcestník)\n\nRusko je především název současného a historických států:\n\n\n\n"}
{"id": "328428", "url": "https://cs.wikipedia.org/wiki?curid=328428", "title": "Tito Okello", "text": "Tito Okello\n\nTito Okello (1914–1996) byl ugandský politik a zároveň ugandský prezident v letech 1985–1986.\n"}
{"id": "328429", "url": "https://cs.wikipedia.org/wiki?curid=328429", "title": "Valastský vodopád", "text": "Valastský vodopád\n\nValastský vodopád (estonsky Valaste juga) je nejvyšší vodopád v Estonsku. Nachází se při baltském pobřeží na Valastském potoce v katastru vesnice Valaste ve východovironské obci Kohtla. Voda potoka padá přes okraj Baltského klintu do hloubky 30,5 metrů. \n\nMísto je častým turistickým cílem. Vodopád je dobře přístupný ze silnice a pod jeho okrajem se nachází vyhlídková plošina, ze které je vidět na celý vodopád.\n\n"}
{"id": "328430", "url": "https://cs.wikipedia.org/wiki?curid=328430", "title": "Knihovnictví", "text": "Knihovnictví\n\nKnihovnictví () je vědní, studijní a praktický obor, jehož předmětem jsou všechny aspekty činnosti knihoven a knihovnictví a který je - jako vědní a studijní obor - součástí informační vědy. Jeho předmětem ve 20. a 21. století už není pouze činnost veřejných a odborných knihoven, ale též specializovaných informačních středisek a podobných informačních institucí a organizací kamenných i virtuálních, veřejných i soukromých, komerčních i nekomerčních, které se specializují na zpracovávání dat a informací. Ve 20. a 21. století se tak knihovníci (resp. informační pracovníci či informační specialisté) zabývají nejen zjišťováním, získáváním (popř. akvizicí), shromažďováním, evidencí (popř. katalogizací), ukládáním, uchováváním, vyhledáváním, komunikací a distribucí (popř. vypůjčováním) dokumentů a informací požadovaných čtenářem (resp. uživatelem) knihovny či informační instituce (popř. \"informačními službami\"), ale správou a komunikací informací obecně zahrnující také správu a komunikaci informací o uživatelích informací, včetně analyticko-syntetického zpracování a vyhodnocování těchto informací. Zatímco v rámci oboru knihovnictví jsou výše uvedené informační procesy převážně pouze vykonávány, v rámci informační (popř. knihovní) vědy pak zkoumány. Příbuzným pojmem (resp. termínem) k praktickému pojetí oboru knihovnictví je informační profese, jehož význam je (a jak vyplývá z předchozího) širší než význam pojmu (termínu) knihovnictví.\n\nZřejmě první text pojednávající o knihovnictví \"Advis pour dresser une bibliothèque\" sepsal v roce 1627 francouzský knihovník a učenec Gabriel Naude. Své zkušenosti získal v době, kdy zakládal a udržoval knihovnu kardinála Julese Mazarina.\n\nThomas Jefferson, jehož knihovna v Monticello sestávala z tisíců knih, navrhl klasifikační systém inspirovaný Baconovou metodou, jenž třídí knihy více či méně podle tématu spíše než abecedně, jak tomu bylo dříve. Knihovna T. Jeffersona byla základem knihovny Kongresu (Library of Congress).\n\nVe třicátých letech 20. století měla finanční krize výrazný dopad na společnost. Je popisována krize školství, krize inteligence a krize kultury či mravů.\n\nKnihovny a vzdělávací instituce obecně byly v době krize výrazně podfinancovány. V letech 1932 až 1933 byla dokonce dočasně uzavřena Státní knihovnická škola. Docházelo i k tomu, že nebyly peníze na nákup nových knížek, tedy především dražších. Navzdory zákonem (Zákon o veřejných knihovnách obecních č. 430/1919 Sb. a navazující předpisy) stanovené výši dotací veřejných knihoven nedocházelo k plnění stanovených limitů, některé obce dokonce nefinancovaly veřejné knihovny vůbec. Veřejné knihovny doplňovaly nabídku o velmi levnou romantickou literaturu (Červená knihovna, Rodokapsy), někdy označovanou výrazem „brak“.\n\n16.6. 1935 Jiří Mahen sjednotil dvě nejvýznamnější knihovnické společnosti, tedy Spolek československých knihovníků a Spolek veřejných obecných knihovníků, do jedné společnosti pod názvem Ústřední spolek československých knihovníků. V roce 1935 vešlo v platnost vládní nařízení o povinných výtiscích, avšak ty dostávaly jen akademické knihovny. Knihovní zákon z roku 1919 umožnil, aby vznikaly i knihovny pro jazykové menšiny. Po obsazení Čech a Moravy nacisty byla zavedena přísná cenzura a na důležitá místa byli dosazeni nacističtí pracovníci.\n\nV současné době je možné v ČR studovat knihovnictví na třech univerzitách. Na Univerzitě Karlově Praze (Filozofická fakulta, Ústav informačních studií a knihovnictví), Masarykově univerzitě v Brně (Filozofická fakulta, Ústav české literatury a knihovnictví, Kabinet knihovnictví) a Slezské univerzitě v Opavě (Filozoficko-přírodovědecká fakulta, Ústav bohemistiky a knihovnictví, Oddělení knihovnictví)\n\nDále na Vyšší odborné škole informačních služeb v Praze a Vyšší odborné škole a střední odborné škole informačních a knihovnických služeb v Brně, Obchodní akademii a Střední odborné škole a Vyšší odborné škole ve Valašském Meziříčí.\n\nKromě knihovnického vzdělávání má velký význam mimoškolní vzdělávání knihovníků, kterému se věnují knihovnické spolky a další, v prvé řadě Svaz knihovníků a informačních pracovníků (SKIP).\n\n\n"}
{"id": "328432", "url": "https://cs.wikipedia.org/wiki?curid=328432", "title": "Patna", "text": "Patna\n\nPatna ( ), dříve Patáliputra, je hlavní město indického státu Bihár. Patří mezi nejstarší nepřetržitě osídlená města na světě. Leží na jižním břehu Gangy v místech, kde se Ganga svou rozlohou podobá spíše moři než řece. Patna je jediné bihárské město, které vypadá jako ostatní moderní města v Indii s kvalitními cestami a dobrou občanskou vybaveností. Město má přes jeden milion obyvatel a je centrem vzdělání i obchodu.\n\nPůvod samotného pojmu \"Patna\" není přesně znám. Může být etymologicky odvozen od slova \"Patan\", hinduistického boha Patan Déví. Podle jiné teorie je název odvozen od přístavního města \"Pattan\".\n\nVe starověku byla dnešní Patna známá jako Patáliputra, proto je též možné, že Patna je zkrácenina z tohoto názvu. O Patáliputře se zmiňují ve svých zápiscích Megasthenés (kolem 350-290 př. n. l.) či čínský poutník Fa-sien (kolem 337-422). V průběhu staletí bylo město známo pod dalšími názvy jako Patáligram, Kusumpur či Pušpapura. Dnešní jméno Patna město dostalo v době vlády Šér Chán Súra (1486 – 1545).\n\nPočátky města sahají do doby kolem roku 490, kdy jej měl nechat vystavět magadhský král Adžátašatru. Za jeho vlády bylo totiž hlavní město Rádžgir, a Adžátašatru zamýšlel vystavět nové město v místech s lepší strategickou pozicí pro boj s Liččhavijským Vaišálím. Pro nové město vybral území na břehu Gangy a postupně začal s jeho opevňováním. Od té doby mělo být město neustále osídleno, což z něj činí jedno z nejdéle nepřetržitě osídlených měst na světě vůbec. V době svých posledních let měl Patáliputru navštívit Gautama Buddha, který městu předpověděl velkou budoucnost, avšak zároveň prorokoval jeho úpadek následkem záplav, sporů a požárů.\n\nV době rozmachu Maurijské říše, která tehdy zabírala takřka celý Indický subkontinent se město stalo jejím hlavním městem. Za krále Ašóky pak bylo původně dřevěné město přestavěno do kamenné podoby. První písemná zmínka o Patáliputře se dochovala v zápiscích Megasthéna, řeckého historika a vyslance na dvoře Čandagupty Maurjy. V jeho zápiscích, nazývaných \"Indika\", se Megasthenés zmiňuje o Patáliputře jako o městě Palibothra, které leželo na soutoku Gangy a Arennovoasy a bylo 9 mil dlouhé a 1,75 kilometrů široké. Mnohem později Patáliputru začali navštěvovat čínští poutníci, kteří sem přejížděli hlavně za vzděláním. Mezi nimi byl i buddhistický mnich Fa-sien, který město navštívil mezi lety 399-414 a zůstal zde mnoho měsíců, aby se věnoval překladům buddhistických textů. Jeho zápisky se zachovaly dodnes a poskytují cenný materiál o tehdejší Patáliputře.\n\nV následujících staletích Patáliputra sloužila jako sídelní město několika dynastiím vládnoucím na území Indického subkontinentu. Nejdříve to byli Guptovci, později Pálové. Avšak město již nikdy nedosáhlo takové slávy jako za dob Maurijské říše. Když ve 12. století Bihár dobyl turecký generál Bakhtijar Khilji, zničil mnoho tehdejších vzdělávacích center a Patáiputra tak ztratila své postavení coby politické a kulturní centrum Indie.\n\nRoku 1666 se v Patně narodil Guru Gobind Singh, desátý sikhský guru. Jeho místo narození je označováno jako Harmandir saheb a je jedním z nejposvátnějších míst sikhů a cílem poutníků. V době Mughalská říše byla Patáliputra ne příliš významným městem. Krátké oživení Patny nastalo v polovině 16. století za vlády Šer Chán Súra, z jehož doby je ve městě dochováno několik mešit i dalších staveb.\n\nS úpadkem říše Mughalů Patna připadla bengálským navábům, kteří sice požadovali na obyvatelích velké daně, avšak nechali Patnu opět vyrůst v centrum obchodu. V průběhu 17. století se Patna pod britskou nadvládou stala centrem mezinárodního obchodu. Britové zde zakládali továrny a obchodovali zejména s kalikem a hedvábím. Poté, co roku 1765 Patna připadla Britské Východoindické společnosti, se město nadále rozvíjelo coby obchodní centrum.\n\nV roce 1912 se Patna stala hlavním městem Urísy a Biháru a Britové pokračovali ve stavění významných budov. Když se Urísa v roce 1935 stala samostatným indickým státem, Patna nadále zůstala hlavním městem Biháru, což platí i po osamostatnění Indie roku 1947. V současné době je město nadále centrem obchodu i vyššího vzdělání.\n\n"}
{"id": "328433", "url": "https://cs.wikipedia.org/wiki?curid=328433", "title": "Po pádu", "text": "Po pádu\n\nPo pádu (\"After the Fall\") je divadelní hra amerického autora Arthura Millera, ve které se výrazně projevují autobiografické rysy a zvláště autorova zkušenost z manželství s filmovou herečkou Marilyn Monroe.\nHra byla poprvé uvedena v New Yorku 23. ledna 1964. \n"}
{"id": "328434", "url": "https://cs.wikipedia.org/wiki?curid=328434", "title": "Napoleonovo tažení do Egypta a Sýrie", "text": "Napoleonovo tažení do Egypta a Sýrie\n\nNapoleonovo tažení do Egypta a posléze Sýrie v letech 1798 až 1801 byla vojenská akce během francouzských revolučních válek, jež skončila porážkou Francie.\n\nAnglie byla považována za úhlavního soupeře Francie, za zárodek protifrancouzských koalic. Proto byl generál Bonaparte jmenován velitelem francouzské armády. Když Bonaparte zjistil, že bude těžké provést vylodění přímo v Británii, rozhodl se naplánovat invazi do Egypta. Francouzi měli v Egyptě dlouhodobě silné obchodní zastoupení už před invazí a lákala je geografická blízkost této země. Francouzská vláda doufala, že získání Egypta bude prvním krokem k založení velkého francouzského impéria, které ovládne rozsáhlá území v Africe a Asii a stane se silnou konkurencí Velké Británie. Egypt měl být pro Francii vstupní branou nejen k Africe, ale i k Indii, a stát se základnou budoucích útoků na toto Brity obsazené území. Obsazení Egypta by rovněž zpřetrhalo anglo-indickou obchodní trasu a oslabilo tak další britské imperiální ambice. V době Napoleonova tažení se Egypt nacházel pod tureckou sférou vlivu a již několik století ho pevnou rukou ovládali mamlúkové. Vzhledem k technické zaostalosti mamlúckých vojsk byl Egypt považován za snadnou kořist. S Tureckem udržovala Francie až do invaze spojenectví, ale Osmanskou říši považovala za vojensky slabou a v rozkladu, takže s tureckým protestem proti okupaci si ve Francii nikdo těžkou hlavu nedělal. Napoleon zpočátku vůbec nepočítal s tím, že by se Turci pokusili své vzdálené území bránit.\n\nNapoleonova armáda vyplula 19. května 1798. Nejprve došlo k obsazení Malty. Tento ostrov si Napoleon zvolil za opěrný bod při svém tažení na Egypt. Maltézští rytíři, kteří ostrov ovládali, před francouzskou vojenskou převahou kapitulovali. Jejich kapitulaci převzal za francouzskou stranu geolog Déodot de Gradet de Dolomieu; učinil tak s velkými rozpaky, jelikož byl sám členem řádu maltézských rytířů. Francouzi okamžitě propustili otroky a vězně řádu maltézských rytířů a zmocnili se řádového pokladu. Teprve na Maltě se také všichni účastníci výpravy dozvěděli pravý cíl cesty, který byl dosud utajen – dobytí Egypta. Flotila se vydala na další cestu a 1. července 1798 spatřili členové francouzské vojenské expedice poprvé pobřeží Egypta. Vylodili se v Alexandrii, ale byli hluboce zklamáni zchátralostí tohoto města. Arabové nejevili o okupační vojsko sebemenší zájem a naprosto si ho nevšímali, což Francouze překvapilo ještě víc. Francouzi zbudovali na pláži před Alexandrií provizorní ubytování a hlavní stan zřídili ve středověké pevnosti, vybudované na místě starého alexandrijského majáku.\n\n8. července 1798 se generál Napoleon Bonaparte vydal v čele třicetitisícové armády z Alexandrie do rozpálené pouště. Během následného pětidenního pochodu zemřely stovky vojáků vyčerpáním a žízní. Často docházelo také k sebevraždám. Na vodu narazila armáda až ve vsi Rahmaniehu západně od Káhiry, kde se vyčerpaní vojáci vrhli v oblečení rovnou do vody. Mnozí z nich se pod tíhou zbraní a oblečení utopili, někteří byli napadeni krokodýly a všichni se nahltali vody plné pijavic. Následně přišla první velká epidemie průjmového onemocnění. Po všech těchto útrapách se přímo před zdecimovaným vojskem objevilo 20 000 nepřátelských mamlúků. Došlo k bitvě pod pyramidami, kterou Francouzi s převahou vyhráli. Drtivé vítězství nad mamlúky zvýšilo Napoleonovu sebedůvěru a bojovou odhodlanost vojska. Po dvou dnech kapitulovala i Káhira. 1. srpna bylo francouzské loďstvo admirálem Nelsonem poraženo v námořní bitvě u Abukiru. Během jediné noci byla francouzská flotila zničena a celou katastrofu završil výbuch arzenálu na admirálské lodi \"l´Orient\". Francouzi, vysazení na pevnině, zůstali od této chvíle odříznuti od světa a ztratili spojení s Francií. Na mořském dně se navíc ocitla většina zbraní, potravin, oděvů, bot, knih a vědeckých přístrojů. Armáda přišla o většinu své výzbroje a vědci ztratili knihovnu, která byla na l´Orientu, přístroje, léky, chirurgické nástroje, brýle, tužky.\n\nNapoleon Bonaparte se pokoušel zreformovat feudální politický systém v Egyptě a zavést demokratické zřízení, což se mu nepodařilo. Vznikl pouze generální díván, sestávající ze zástupců všech regionů, který nakonec nevládl, ale fungoval jen jako komunikační prostředek mezi okupanty a obyvateli Egypta. Napoleon se rovněž snažil naklonit si lstí také náboženské vůdce a tvrdil jim, že on a jeho vojáci se chtějí stát muslimy. Tento plán nakonec ztroskotal, když islámští teologové požadovali po Francouzích jako důkaz obřízku a abstinenci od alkoholu. Obě kultury – francouzská a muslimská – zažívaly v Egyptě celou řadu ostrých střetů. Nejčastějším zdrojem těchto sporů byl rozdílný přístup k alkoholu, rozdílný postoj k ženám a nepokrytě projevovaná neúcta Francouzů k celé řadě muslimských zvyků a památek. Poslední iluze o mírovém soužití Francouzů a Egypťanů se rozplynula 21. října 1798, kdy vypuklo v Káhiře povstání, vyvolané francouzským požadavkem na zvýšení daní. Povstání bylo potlačeno, ale zemřelo při něm 200 Francouzů a 2000 Egypťanů. Povstání rozdrtil generál Thomas-Alexandre Dumas (otec spisovatele Alexandra Dumase). Po potlačení povstání nechal Napoleon Bonaparte několik desítek povstalců popravit a francouzští vojáci vydrancovali a znesvětili mešitu Al Azhar.\n\nV únoru 1799 se Napoleon Bonaparte vydal v čele 13 000 vojáků z Egypta do oblasti známé jako Svatá země (současná Sýrie, Izrael a Libanon). V té době uzavřeli Britové s Turky příměří. Britové hlídali pobřeží a pozemní operace nechali na armádě Osmanské říše. Napoleon se s tureckou armádou střetl u města Al Ariš, kde zvítězil, ale jeho vojáci následně napochodovali do tureckého tábora plného morem nakažených nepřátel. Následně francouzské vojsko dobylo Jaffu, kde se rozzuření vojáci dopustili krvavého násilí na místním civilním obyvatelstvu. Děsivé vraždění a znásilňování popisuje ve svých memoárech \"L´Agenda de Malus\" přímý účastník Louis Malus. V Jaffě se Francouzům vzdaly čtyři tisíce Turků, které nechal Napoleon okamžitě povraždit, jelikož neměl pro zajatce dost jídla a stráží, které by je hlídaly. Aby se ušetřilo střelivo, přikázal Napoleon bezbranné turecké zajatce pozabíjet bajonety. Po tomto masakru táhla armáda k pevnosti Akko (Acre). Během obléhání Akka se v řadách francouzského vojska rozšířil mor a 700 vojáků na něj zemřelo. Po neúspěšném šestitýdenním obléhání Francouzi Akko opustili a značně demoralizováni se pustili do drancování vesnic v okolí. Během následného ústupu zpět do Egypta údajně Napoleon vydal příkaz podat svým nemocným a raněným vojákům jed a provést tak eutanazii, aby nepadli do rukou nepřátelských Turků. Sám Napoleon později rozkaz k zabíjení vlastních vojáků popíral a tvrdil, že se jednalo o nedorozumění. Farmaceut francouzské expedice Claude Royer a lékař René Desgenettes však tvrdili, že k vraždění s Napoleonovým souhlasem skutečně došlo. Tuto událost propagandisticky využili Britové, kteří po ústupu Napoleona obsadili Jaffu a údajně tu nalezli 500 otrávených francouzských vojáků. Zpráva, kterou poté Britové předali tisku v celé Evropě, trvale poškodila Napoleonovu pověst.\n\nV době egyptského tažení prožívala Francie na evropských bojištích období vojenských neúspěchů a vláda byla v rozkladu. 22. srpna 1799 opustil Napoleon Bonaparte, a několik jeho nejbližších přátel, tajně Egypt. Na malé lodi sedm týdnů unikali britskému pronásledování až dorazili domů, kde byl Bonaparte nadšeně přijat obyvatelstvem jako zachránce vlasti. O 50 000 mužů, které zanechal napospas osudu v dalekém Egyptě se v té době nikdo nestaral. Když se překvapení vojáci a vědci v Egyptě dozvěděli o Napoleonově útěku, byli nejprve zděšeni, pak znechuceni touto zradou a nakonec propadli zoufalství. Před svým odjezdem do Francie pověřil Napoleon Bonaparte velením v Egyptě generála Jeana-Baptistu Klébera, který tento úkol přijal s rozpaky. Napoleonův útěk z Egypta ho rozběsnil a prohlásil: \"Ten parchant (Napoleon) nám tady nechal jen svoje kalhoty plné sraček. Vrátíme se do Francie a otřeme mu je o hubu.\" Kléber se snažil vyjednat s Turky a Angličany takovou kapitulaci, aby Francie neztratila tvář. Na jaře 1800 došlo v Káhiře k dalšímu povstání, které Kléber potlačil ještě brutálněji, než Napoleon v předchozím roce. Turci zatím přitáhli ze Sýrie, obsadili Gazu a dobyli Al Ariš, kde povraždili francouzskou posádku. 24. ledna 1800 byla vypracována alarišská dohoda, podle níž měli Francouzi do měsíce od její ratifikace opustit Egypt. Turci se zavázali přepravit Francouze zpět do Evropy, ale Britové se rozhodli tuto dohodu nerespektovat a zabránit Francouzům za každou cenu v odjezdu. Kléber se tak se svou armádou ocitl v kleštích. Na pevnině ho ohrožovali Turci a na moři Britové. Kléber nakonec zaútočil na Turky, získal zpět ztracená území a u Heliopole svedl 20. března 1800 vítěznou bitvu.\n\n14. 6. 1800 byl Kléber zavražděn muslimským fanatikem a vedení francouzské armády se ujímá poněkud kontroverzní generál Jacques-François Menou, který se v Egyptě oženil s muslimkou a přestoupil na islám . Francouzská armáda byla už tehdy otrhaná, zbědovaná, hladová a finančně na dně. Arabové se bouřili, Turci útočili a Britové nadále blokovali pobřeží. Mor se šířil. Vojenské velení nařídilo evakuaci Káhiry a odchod všech Francouzů do Alexandrie, která byla zanedlouho obležena Turky a Angličany. 31. srpna 1801 Francouzi kapitulovali a začali opouštět Egypt. Z 34 000 mužů pozemního vojska jich přežilo egyptské tažení 21 500. Z 16 000 námořníků se jich zpět do Francie vrátilo 1866.\n\nPříslušníky výpravy – vojáky i vědce – sužovala v Egyptě dlouhá řada nepříjemností. Vedro, nedostatek vody, případně její závadnost, hlad, jedovatí živočichové, hmyz a především infekční nemoci. Téměř všichni trpěli opakovaně průjmem a úplavicí. Nepříjemný byl také hnisavý oční zánět, který dříve nebo později postihl každého. Z 50 000 mužů, kteří Napoleona doprovázeli do Egypta, jich 10 000 zemřelo jen na následky infekčních nemocí. Po prohrané bitvě v Abukirském zálivu je také zaplavil smutek, jelikož od této chvíle ztratili spojení s Francií a přišli o spoustu životně důležitých věcí, které skončily na dně moře. Od prosince 1798 se do francouzských řad opakovaně vracela morová epidemie. Další velkou ranou byl útěk Napoleona Bonaparta v roce 1799, po němž Francouzi propadli beznaději. Kapitulace z roku 1801 a následný odjezd zpět do vlasti byly pro většinu účastníků expedice vysvobozením. Mnozí vědci však na pobyt v Egyptě do smrti s láskou vzpomínali a považovali ho za nejzajímavější období svého vědeckého i osobního života.\n\nPři svém tažení do Egypta se Napoleon rozhodl vzít s sebou také 151 vědců a umělců, čímž si vzal za vzor svého oblíbeného Alexandra Velikého, kterého při jeho výpravě do Persie rovněž doprovázeli ctihodní filozofové. Do Egypta tak s francouzským vojskem jako členové \"Commission des sciences et des arts\" putovali astronomové, matematici, historici, přírodovědci, fyzikové, lékaři, chemici, inženýři, botanici, malíři a také jeden básník a muzikolog. Napoleon vědce vždy velmi obdivoval a jim zase lichotil zájem velkého generála. Ještě v Paříži ho dokonce přizvali ke vstupu do matematické sekce svého exkluzivního klubu, Francouzského institutu. Později v Egyptě pak některá svá oficiální prohlášení podepisoval jako \"Napoleon Bonaparte, člen Francouzského institutu.\" Od vědců očekával v Egyptě pomoc při administrativním ovládnutí dobytých území – mimo jiné také zmapováním teritoria, jednáním s místním obyvatelstvem a nalézáním vodních zdrojů. Vědci ale věřili tomu, že se ocitli v Egyptě výhradně proto, aby tu dosáhli nových objevů a badatelských úspěchů. Část učenců, kteří se zúčastnili tažení do Egypta, patřila k nejvýznačnějším osobnostem francouzské vědy, ale bylo tu také 36 nezkušených studentů, mladí docenti, středoškolští profesoři a začínající badatelé. Počátek pobytu v Egyptě byl pro většinu vědců zdrcující zkušeností a utrpením. Jejich vlastní vojáci jimi pohrdali, posmívali se jim a dělali jim různé naschvály. Vědci navíc nedisponovali žádnými zbraněmi a nemohli si tak získat násilím alespoň trochu jídla, tak jako to dělala armáda. Každý z nich byl odkázán jen sám na sebe. Potravou jim byly lodní suchary a nezralé datle. Trápil je hlad, žízeň, hmyz a infekční choroby. Přesto od prvních okamžiků na pevnině sbírali a bádali a jejich nadšení pro nové objevy nepolevovalo. Brzy po příjezdu se vědci rozdělili na dvě skupiny. První, složená převážně z techniků a architektů, zůstala v Alexandrii, kde pořizovali plány města a pátrali po zdrojích vody. Lékaři zakládali nemocnice. Zeměměřiči se vydávali i na nebezpečné výpravy do okolí, při kterých je doprovázeli vojáci. Druhá skupina vědců, většinou přírodovědci, studenti a umělci, se vydali do města Rosetta, kde se žilo daleko pohodlněji než v Alexandrii. Zde sbírali a pozorovali ptáky, hmyz a rostliny, měřili a kreslili stavby a sochy, pitvali mumie a někteří se učili arabsky. Potopením francouzských lodí v Abukirském zálivu přišli vědci o většinu svých přístrojů, ale Nicolas-Jacques Conté se snažil tyto předměty znovu vyrobit z místních zdrojů a úspěšně pracoval i pro armádu – vyráběl střelný prach, barviva, sklo, ocel, tkaninu a založil mlýny a pekárny, v nichž pekl chléb pro vojáky.\n\n22. srpna 1798 byl v Káhiře, v prostorách bývalého mamlúckého harému, založen francouzskými vědci Egyptský institut. Ustavující schůze tohoto vědeckého sdružení se zúčastnilo pouhých patnáct osob, jelikož zbývající vědci ještě do Káhiry nedorazili. Předsedou se stal Gaspard Monge a Napoleon Bonaparte obdržel funkci místopředsedy. V budově institutu byla v průběhu času umístěna knihovna, muzeum, laboratoře, observatoř, tiskárna a v zahradách zoologická zahrada, kterou vytvořil Geoffroy Saint-Hilaire. 24. prosince 1798 se Napoleon vydal v doprovodu svých oblíbených vědců na cestu do Suezu, kde chtěl prozkoumat okolí tohoto města a prověřit možnost, zda by tu nebylo možné vybudovat průplav mezi Středozemním a Rudým mořem. Inženýři však došli k mylným závěrům a možnost vybudování takového průplavu nakonec zavrhli (průplav byl vybudován až v 19. století). V červenci 1799 se uskutečnil jeden z největších francouzských objevů v Egyptě, když byla při opravě staré křižácké pevnosti objevena Rosettská deska. Po útěku Napoleona Bonaparta z Egypta se změnilo vedení Egyptského institutu, jelikož s Napoleonem uprchl v létě 1799 i dosavadní předseda institutu Gaspard Monge. Novým předsedou se stal Joseph Fourier. Jakmile pominul první šok z Bonapartova útěku, vrátili se učenci ke svým sběratelským, kategorizačním a topografickým povinnostem.\n\nPosledním úkolem, kterým Napoleon pověřil své vědce krátce před tím, než je opustil, byl průzkum starověkých památek v jižním Egyptě – Asuán, Théby, Karnak. Archeologie a egyptologie v dnešní podobě ještě neexistovaly a právě Napoleonovi učenci v Egyptě napomohli vzniku těchto nových vědních oborů. Ještě před zkoumáním v jižním Egyptě studovali pečlivě památky v Alexandrii, Káhiře a jejich okolí. Zkoumání starověkých staveb nebylo vždy jednoduché, jelikož mnohé z nich byly až po strop zasypané pouštním pískem a místní obyvatelstvo do těchto stropů vyvrtávalo díry a používalo je pak jako otvory pro vhazování odpadků. Řada staroegyptských chrámů byla také z náboženských důvodů záměrně znesvěcena a poničena muslimy a kopty.\n\nPo zavraždění generála Klébera v roce 1800 se začala situace vyvíjet pro Francouze velmi nepříznivě, a tak se začali vojáci i vědci stahovat z vnitrozemí do Alexandrie, která byla následně obležena Turky a Brity. V Alexandrii pak stále častěji docházelo ze strany francouzských vojáků k projevům nenávisti vůči vědcům. Vojáci se domnívali, že vědci vlastní nějaké objevené poklady, a tak je napadali a drancovali jim jejich zavazadla, v nichž se ale většinou nacházel jen vědecký materiál a sbírky hmyzu či třeba nerostů. Vědci tak měli z vlastních vojáků stále větší strach a ti zase vědce považovali za darmožrouty a příčinu všech nesnází . Po francouzské kapitulaci 31. srpna 1801 se vědci začali pomalu vracet zpět do Francie, kam mnozí dorazili až v průběhu roku 1802. Ze 151 vědců, kteří v roce 1798 přijeli do Egypta, jich 31 zemřelo v této zemi, nebo krátce po návratu do vlasti.\n\nVětšinu sbírek, exponátů a vědeckých poznámek se podařilo přepravit do Francie, ale ty nejvzácnější kousky zabavili Britové – např. Rosettskou desku, která je dodnes uložena v Britském muzeu. Ti vědci, kteří všechny útrapy přežili a vrátili se domů, posléze společně vytvořili obsáhlou třiadvacetisvazkovou encyklopedii Egypta \"La Description de l´Egypte\" (\"Popis Egypta\"). Mezi významnými vědci, kteří se výpravy do Egypta zúčastnili, byli mimo jiné:\n\nNapoleonovo tažení skončilo nezdarem, ač v jeho průběhu Napoleon neprohrál ani jednu bitvu. Tento neúspěch nezabránil Francouzům vyhrávat v Evropě, a proto neměl valný význam. Na druhou stranu francouzští vědci, kteří byli s Napoleonem, hodně zjistili o starém i novém Egyptě.\n\n\n"}
{"id": "328435", "url": "https://cs.wikipedia.org/wiki?curid=328435", "title": "Bazilio Olara-Okello", "text": "Bazilio Olara-Okello\n\nBazilio Olara-Okello (1929 – 9. ledna 1990 Chartúm) byl ugandský politik a ugandský prezident jen od 27. do 29. července 1985. Byl totiž svržen svým synem. Následně odešel do exilu a to do Súdánu, kde v roce 1990 zemřel.\n"}
{"id": "328438", "url": "https://cs.wikipedia.org/wiki?curid=328438", "title": "Oněgin (balet)", "text": "Oněgin (balet)\n\nOněgin je dějový balet o třech jednáních inspirovaný veršovaným románem Alexandra Puškina Evžen Oněgin. Choreografii vytvořil John Cranko (1927 – 1973). K baletu byla použita hudba Petra Iljiče Čajkovského, ne však z jeho opery Evžen Oněgin, ale z jeho různých děl, která vybral a pro potřeby baletu upravil Kurt-Heinz Stolze (1926–1970). Premiéra baletu \"Oněgin\" byla uvedena v roce 1965 souborem štutgartského baletu (Stuttgart Ballet).\n\n\nV zahradě paní Larinové zkoušejí její dcery, Taťána a Olga, zdali se vyplní pověra: když se podívají do zrcadla, mají v něm uvidět svého milého. Olga v zrcadle skutečně spatří svého snoubence Lenského. Taťána uvidí Oněgina, kterého do domu paní Larinové přivedl Lenský, a zamiluje se do něj. Oněgin však společností pohrdá. \nTaťána je ve své ložnici a rozhodne se napsat Oněginovi dopis, ve kterém se mu přizná ke svým citům k němu. Při psaní usne a zdá se jí sen, ve kterém vidí Oněgina. Ten jí ve snu vyznává lásku. Po probuzení předává Taťána s nadějí dopis chůvě, aby ho doručila. \nV domě paní Larinové se slaví Taťánin svátek. Je pozván kníže Gremin, Lenský i Oněgin. Kníže Gremin se dvoří Taťáně, ta mu však uhýbá a pátrá, jak Oněgin odpoví na její dopis. Oněgin odmítá Taťániny city a roztrhá její dopis. Poté tančí a koketuje s Olgou, až ho rozezlený Lenský hozenou rukavicí vyzve na souboj. Oněgin se snaží přítele usmířit, avšak marně. \nV opuštěném parku má dojít k duelu mezi bývalými přáteli. Olga a Taťána prosí Lenského, aby od souboje upustil, také Oněgin by se chtěl usmířit. Lenský však odmítá. Při souboji Oněgin Lenského zastřelí.\nDalší děj se odehrává po deseti letech. Oněgin přichází do domu knížete Gremina, kde se právě koná ples. Na něm Gremin tančí se svou ženou – Taťánou. Oněgin se nyní do Taťány zamiluje, při setkání teď dává Taťána Oněginovi najevo svůj nezájem. \nTaťána čte ve svém pokoji Oněginův dopis, ve kterém ji žádá, aby ji směl navštívit. Přichází kníže Gremin, aby své ženě oznámil, že odchází a rozloučil se s ní. Marně ho Taťána přemlouvá, aby zůstal s ní. Kníže odchází. Za chvíli přichází nejistý Oněgin a vyznává Taťáně lásku. Ta ho zprvu odmítá, pak na chvíli přece jen podlehne. Uvědomuje si však dřívější i současné okolnosti. Roztrhá Oněginův dopis, útržky mu vrací, stejně jako on kdysi jí, a nakazuje mu, aby odešel. Nešťastný Oněgin uposlechne. \n"}
{"id": "328442", "url": "https://cs.wikipedia.org/wiki?curid=328442", "title": "Modrý anděl", "text": "Modrý anděl\n\nModrý anděl (v originále \"Der blaue Engel\") je německý zvukový hraný film z roku 1930, který natočil režisér Joseph von Sternberg. Scénář k filmu napsali Carl Zuckmayer, Karl Gustav Vollmoeller a Robert Liebmann podle románu Heinricha Manna \"Profesor Neřád\" (\"Professor Unrat\").\n\nHrají: Emil Jannings, Marlene Dietrich, Kurt Gerron, Hans Albers, Eduard von Winterstein, Gerhard Bienert, Wolfgang Staudte, ...\n\nFilm vypráví o starším učiteli, který se zamiluje do varietní zpěvačky. Hlavní role hráli Marlene Dietrich a Emil Jannings. Ve filmu zazněla písnička \"Pro lásku jsem stvořena\" (Ich bin vom Kopf bis Fuß auf Liebe eingestellt) a další (Nimm dich Acht vor blonden Frauen, Ich bin die fesche Lola).\n\nImmanuel Raat (Emil Jannings) je gymnaziálním profesorem v německém městečku. Je respektovaným, ale také pedantským a trochu popleteným mužem, který je svými žáky nazýván \"Neřád\" (v originále \"Unrat\").\nJednou objeví při vyučování u svého žáka fotografii se zpěvačkou Lolou Lolou (Marlene Dietrich), která hostuje na představeních ve varieté Modrý anděl. Podle Raata jde o nemravnost a vydá se – z čistě pedagogických důvodů – do varieté, aby se tam porozhlédl.\nLola Lola se zrovna převléká, když s ní chce profesor mluvit. Raat ke svému údivu nemůže z její lascivní, ale obyčejné krásy spustit oči. Kousek z jejího spodního prádla, který zmatený profesor najde doma v kapse svého kabátu, je pro něj důvodem, aby Lolu znovu navštívil. Sleduje jedno z jejích vystoupení, stráví u ní noc a tak propadne jejímu pochybnému šarmu, že se vzdá svého zaměstnání učitele, aby se s Lolou mohl oženit.\nLolu zajímaly především Raatovy peníze. Poté, co všechny úspory utratili, to jde s touto i tak zvláštní dvojicí z kopce. Raat očividně chřadne, nedokáže se ale rozejít se svou ženou. Když Lolina herecká společnost po letech znovu hostuje v jeho rodném městečku, je Raat donucen kouzelníkem Kiepertem a Lolou vystupovat v ponižujícím klaunském čísle. Přitom pozoruje, jak Lola flirtuje se silákem Mazeppou.\nSmyslů zbavený Raat se pokusí Lolu uškrtit, ostatní umělci ho zadrží a Mazeppa ho zavře do svěrací kazajky. Když je po čase z kazajky vysvobozen, táhne ho to do školy, v níž dříve vyučoval, kde ve třídě na katedře umírá.\n\nFilm Modrý anděl vypráví o starém mládenci, gymnaziálním profesorovi, který upadne do nástrah kabaretní tanečnice natolik, že přijde nejen o svou důstojnost, ale nakonec i o vlastní život. Jde o naturalistické vyprávění o tom, jak se z váženého důstojného pána může stát opovrhovaná bytost, která se již jen těžko dá nazvat člověkem.\nFilm Modrý anděl je spojován s expresionistickou filmovou tradicí, jeho hlavní postava je v zajetí svých vášní a pudů, mravní úpadek hrdiny je vyjádřen prostředky kammerspielu, tedy soumračným interiérem pochybného šantánu, plného sexuálních symbolů, naklánějícími se stíny domů, atp. Sternbergovo umění se vyznačuje zejména režijním využitím rafinovaného pološera, zdůrazněním hry světla a stínu a to tak, aby atmosféra na diváka působila co nejnaléhavěji.\nTento film proslavil nejen režiséra Josepha von Sternberga, ale především v té době ne příliš známou herečku Marlene Dietrich, z níž se později stala hollywoodská hvězda. Ačkoli se všude možně píše o tom, že v tomto filmu exceluje Marlene Dietrich, podle mého názoru byl na celém filmu nejlepší herecký výkon Emila Janningse, představitele hlavní role profesora Raata. Velice se mi líbilo, jak se v počátcích zvuku ve filmu herci vypořádali se svými úlohami. Tím myslím, že našli správnou polohu filmového herectví bez divadelního přehrávání. Upocený gymnaziální profesor i eroticky živočišná kabaretní zpěvačka působí plasticky. A ostatní postavy jsou také velice expresivní; tichý klaun, který více než všichni ostatní na první pohled vypadá smutně, dále ředitel kabaretu i jeho manželka, kteří, ačkoliv jsou vespod společenského žebříčku, sami sebe pokládají za honoraci. Všechny tyto postavy jsou výrazem morálního dna, na něž profesora stahuje svůdná tanečnice. Ona však v tomto panoptiku ztroskotanců působí důstojně, jakoby nedotčena úpadkem okolí a po jejím boku je profesor postupně degradován na příživníka a posléze na nevtipného klauna, který je lidem k posměchu pro svou ubohost, nedůstojnost a pro své ponížení, na kokrhajícího starce, jemuž se smějí především ti, kteří se jej ve škole báli a kdo jej dříve uctivě zdravili.\n"}
{"id": "328443", "url": "https://cs.wikipedia.org/wiki?curid=328443", "title": "Dobrá Voda (Markovka)", "text": "Dobrá Voda (Markovka)\n\nDobrá Voda je osada sdílená dvěma obcemi: Kožichovicemi a místní částí Pozďátky obce Slaviček. Leží v údolí potoka Markovky, pravostranného přítoku Jihlavy. V 19. století zde bývaly sirnato-železité lázně.\n\nDobrá Voda se rozkládá v nadmořské výšce 415–435 m n. m. Území po levé straně Markovky náleží od roku 1885 Kožichovicím (5 čísel popisných), území na pravé straně Markovky pak Pozďátkám (4 čísla popisná). Z Kožichovic vedou do Dobré Vody dvě cesty: horní – polní cestou, a dolní – podél Markovky. Od Pozďátek klesá do Dobré Vody silnice III/35119.\n\nV roce 1976 byl objekt bývalých lázní adaptován na základnu pionýra („politickovýchovné středisko OV SSM“), pak v roce 2002 objekt převzal Junák – svaz skautů a skautek ČR; jde o budovu čp. 59. Naproti ní je kaplička s pietou.\n\nO účincích místní vody psal v roce 1765 Jan Křtitel Michael Sagar ve spise (Krátká zpráva o pozďátecké léčivé vodě nedaleko Třebíče na Moravě).\n\nNěkolikaletou závažnou ekologickou zátěží blízkého okolí je skládka Pozďátky.\n\n\n\n"}
{"id": "328445", "url": "https://cs.wikipedia.org/wiki?curid=328445", "title": "Milton Obote", "text": "Milton Obote\n\nApollo Milton Opeto Obote (28. prosince 1925 – 10. října 2005) byl ugandský politik, dvakrát prezidentem (1966 – 1971, 1980 – 1985) a předsedou vlády v letech 1962 – 1966.\nObote začal svoji politickou kariéru spolu s Jomem Kenyattou v Keni poté, co mu bylo zamítnuto studium práv v USA britskou koloniální vládou. Po svém návratu do Ugandy založil 1955 Ugandský národní kongres (UNC) a 1958 byl zvolen do koloniální legislativy. 1959 se UNC rozdělila a Obote se stal předsedou nově vytvořeného Ugandského lidového kongresu (UPC). Po několika letech Obote jako vůdce opozice uzavřel koalici s Baganda Royalist Party a byl zvolen 1961 premiérem. Tento úřad převzal 25. dubna 1962. Spolu s Edwardem Mutesou vůdcem Bagandy coby prezidentem, dosáhla Uganda v říjnu 1962 nezávislosti.\n\nJako premiér byl Obote zapleten do pašování zlata spolu s Idim Aminem, což byl toho času zástupce velitele ugandské armády. Když parlament požadoval vyšetření této kauzy a zároveň zbavení pravomocí Idiho Amina, zrušil Obote ústavu a nechal zatknout některé členy svého kabinetu. Obote byl zbaven nařčení, přesto na vzniklé napětí mezi ním a Mutesou, který ho kritizoval za zrušení ústavy, reagoval pučem a sám se 2. března 1966 prohlásil prezidentem.\n\nObote byl druhým ugandským prezidentem v postkoloniální době. Jeho vedení bylo však silně destabilizováno armádou. 25. ledna 1971 byl sesazen generálem Idim Aminem.\n\nPo invazi vojsk Tanzanie v dubnu 1979, která měla za následek sesazení Amina se Obote v září 1980 opět prosadil ve volbách a stal se podruhé prezidentem. Jeho vláda však nepřinesla mnoho klidu a v chaosu občanské války zemřelo odhadem 100 000 - 300 000 obyvatel země.\n\nByl opětovně svržen 25. července 1985 armádou a sice generály Baziliem Okellem a Titem Okellem, uprchl do Tanzanie a poté do Zambie. V srpnu roku 2005 se opět stal vůdcem UPC, ale svůj slib, že se do konce roku vrátí do Ugandy, již nedodržel.\nUmírá 10. října v Johannesburgu (JAR) na selhání ledvin.\n\nJeho manželka Miria Obote byla po jeho smrti zvolena předsedkyní UPC, při kandidatuře na úřad prezidenta však získala necelé 1 procento hlasů.\n"}
{"id": "328446", "url": "https://cs.wikipedia.org/wiki?curid=328446", "title": "Ďas mořský", "text": "Ďas mořský\n\nĎas mořský (\"Lophius piscatorius\" Linnaeus, 1758) je druh hlubinné ryby z čeledi ďasovití, která žije téměř ve všech mořích a oceánech tropického a mírného podnebného pásma.\n\nJedná se o dravou rybu, která upřednostňuje dna. Pro tato místa má velmi vhodné maskování. Svou kořist vábí pomocí světelného zdroje ke svým ústům. Najdeme ho v hloubkách od 20 do 1000 metrů.\n\nĎas mořský se specializuje na život ve velkých hloubkách při mořském dně. Tato specializace je umožněna poněkud atypickou stavbou těla. Tělo je relativně nízké a široké, což umožňuje lépe splynout s okolním prostředím. Nejširším ale současně i nejnižším místem je ďasova hlava, která obsahuje veliká ústa lemovaná řadou ostrých zahnutých zubů. Směrem k ocasu se tělo zeštíhluje.\n\nĎasova hlava zabírá přibližně jednu třetinu velikosti a dvě třetiny hmotnosti jeho těla, což mu dává atypický vzhled. Dolní čelist je značně vystouplá a přesahuje přes horní část. Oči mořského ďasa jsou velmi malé, což je důsledek vývoje druhu ve velkých hloubkách, kde je nedostatek světla, a jsou umístěny na horní straně hlavy. Na hřbetě se nacházejí dvě hřbetní ploutve. První tři paprsky hřbetní ploutve jsou modifikovány v dlouhé útvary, připomínající tykadla. Na prvním se nachází zvláštní světélkující útvar, který slouží jako návnada při lovu. Prsní ploutve jsou široké, ale břišní jsou oproti tomu jen velmi malé a jsou umístěny na straně hlavy. Řitní ploutev je posunuta na levou stranu těla a je vyztužena 9–11 měkkými paprsky. Postranní čára je zcela vyvinutá.\n\nZbarvení ďasů je proměnlivé a závisí na barvě okolního prostředí, ve kterém se ryba nachází. Obvyklé zbarvení je hnědé, červené nebo zelenošedé s nepravidelně rozmístěnými skvrnami. Břicho je převážně bílé. Jeho povrch je tvořen měkkou kůží, která je podobně jako u jiných hlubokomořských druhů bez šupin. Na povrchu těla se nachází značné množství drobných masitých výčnělků, které imitují nepravidelný povrch dna s pokryvem řas.\n\nSamice může dorůstat až délky dvou metrů, obvykle se však délka jedince pohybuje v rozmezí 20–100 cm s hmotností okolo 40 kg. Maximální zdokumentovaná váha ďasa byla 57,7 kg, nejstarší jedinec měl 24 let.\n\nĎas mořský žije v rozsáhlém území. V severním Atlantiku se vyskytuje od Barentsova moře, přes Středozemní moře až po Černé moře, či od Norska až po Senegal. Nejčastěji obývá hloubky mezi 20 až 1000 metrů.\n\nDíky svému svítícímu výběžku na přední části hřbetní ploutve nemusí ďas mořský být rychlým lovcem. Jeho kořist je nalákána na zdroj světla a sama se dostává do blízkosti jeho úst. Ďas mořský zpravidla leží na dně mezi řasami, čímž se stává pro kořist neviditelným. Kořistí se nejčastěji stávají menší rybky, po kterých ďas rychle vystartuje, pakliže se nachází dostatečně blízko. Mimo drobných rybek požírá i korýše a hlavonožce (kteří tvoří nejspíše jen doplněk stravy).\nJedná se o velmi dravou rybu, která často i při ulovení v síti požírá drobné menší rybičky.\n\nRozmnožování probíhá v hloubce okolo 180 metrů v období od února do července. Jikry jsou kladeny ve slizovitém obalu v podobě dlouhých rosolovitých pásů, které dosahují délky 8 až 9 metrů a šířky 60 až 90 centimetrů. Mladé rybky žijí pelagicky. K životu u dna přechází ve věku okolo 120 dní, kdy dosahují délky přibližně 5–6 centimetrů. Jelikož se vše odehrává v naprosté tmě, tak se sameček, který doposud žil sám zakousne do samiččina těla, do kterého postupem času zaroste a propoji si se samičkou trávicí trakt. Činí tak z obavy, že ve tmě už nemusí jinou samičku potkat. Samice může mít takto ¨přisátých¨ až 5 samečků. \n\nĎas mořský je hojně loven pro gastronomické účely, kdy se podává jako specialita, čemuž odpovídá i jeho vysoká pořizovací cena. Při přípravě se odstraní hlava, ze které se využívá jen minimum, a to v podobě líček. Maso z těla je bez kostí, které by znepříjemňovaly konzumaci. Charakteristická je jeho bílá barva a značná soudružnost masa. Podávat se může jak vařený, tak i grillovaný či dušený.\n\nVýlov se obvykle pohybuje v rozmezí 800 tun ďasa za rok s maximem mezi roky 1985 až 1988, kdy bylo ročně vyloveno přes 1400 tun. V roce 2000 bylo oproti tomu uloveno pouze přes 200 tun ďasa mořského. Od této doby postupně dochází k nárůstu jeho lovu a v roce 2005 již dosahoval přes 800 tun ročně. Minimální povolená velikost odchytu je stanovena mezinárodní dohodou na 30 cm. Předpokládá se, že se vyskytuje v hojnosti 3 až 18 kg/km. V současnosti se jedná o hojně rozšířený druh, který není ohrožen.\n\n"}
{"id": "328450", "url": "https://cs.wikipedia.org/wiki?curid=328450", "title": "Großhansdorf", "text": "Großhansdorf\n\nGroßhansdorf (dolnoněmecky \"Groothansdörp\") je obec ve spolkové zemi Šlesvicku-Holštýnsku v severním Německu. Skládá se ze dvou vesnic Groß-Hansdorf a Schmalenbeck, které byly již v roce 1872 spojeny pod názvem „Groß-Hansdorf-Schmalenbeck“.\n\nDo 1. dubna 1937 patřila tato obec jako exkláva k hanzovnímu městu Hamburk. Tehdy získal Hamburk na základě zákona „o Velkém Hamburku a dalších územních úpravách“ některé sousední obce a města (například Altona), naopak ztratil některé exklávy jako např. Großhansdorf. Tato obec byla připojena k tehdy pruskému Šlesvicku-Holštýnsku. Od té doby patří k okresu Stormarn. Leží prakticky na okraji Hamburku, se kterým je spojen metrem (U1), a sousedí s městečkem Ahrensburg. Nynější název obce Großhansdorf se používá od druhé světové války, Schmalenbeck je v současnosti považován za část obce. Großhansdorf má dnes 9000 obyvatel (31. prosince 2006).\n\nPrvní písemná zmínka je z roku 1274 a nachází se v dědičné knize hamburské farnosti Sv. Kateřiny. Jistý Leo von Erteneborg věnoval příjmy ze své vesnice „Johannesdorpe“ špitálu Sv. Ducha. Od roku 1435 je vesnice spravována jako zástava městskou radou Hamburku.\n\nTaké vesnice Schmalenbeck, jejíž první písemná zmínka pochází z roku 1314, se dostala jako zástava pod správu hanzovního města Hamburk. To se stalo roku 1437. Tato vláda Hamburku nad oběma vesnicemi trvala 500 let a skončila teprve zákonem o Velkém Hamburku z roku 1937.\n\nOd roku 1701 působil v Großhansdorfu hamburský policejní „lesní jezdec“ (tzv. \"Waldreiter\"). Takový jezdec zdobí dnes znak obce.\nV obecní radě (\"Gemeindevertretung\") jsou po volbách z 25. května 2008 zastoupeny čtyři strany:\n\nStarostou obce je od roku 2002 Janhinnerk Voß (nestraník). 11.11.2007 byl zvolen na další funkční období (do května 2014).\n\nObyvatelstvo Großhansdorfu patří převážně k evangelické luterské církvi. Tato církev má v obci kostel Svatého Vzkříšení (\"Auferstehungskirche\"). Dále je v obci katolický kostel Sv. Ducha a kostel baptistů.\n\n\n"}
{"id": "328453", "url": "https://cs.wikipedia.org/wiki?curid=328453", "title": "Prezidentská komise Ugandy", "text": "Prezidentská komise Ugandy\n\nPrezidentská komise Ugandy byla náhradou za 6. prezidenta Ugandy a trvala od 22. května do 15. prosince 1980. Následující seznam obsahuje členy Prezidentské komise Ugandy:\n\n"}
{"id": "328460", "url": "https://cs.wikipedia.org/wiki?curid=328460", "title": "Tříštivá střela", "text": "Tříštivá střela\n\nTříštivá střela je projektil továrně či dodatečně upravený tak, aby se při průchodu cílem snadno a hodně deformoval. Střely dostaly pojmenování dum-dum nebo dumdum (podle místa výroby, státní muniční továrny ve městě Dum-dum nedaleko Kalkaty). Tyto projektily mají buď zeslabený plášť na hrotu, jsou bez pláště, anebo je střela navrtána. Takováto střela se snadno deformuje a způsobuje masivní devastaci tkání, což umocňuje krvácení. Cílem takové úpravy je rychlá likvidace protivníka. Nasazení takto upravené munice bylo pozorováno už za první světové války a byly o tom sepsány záznamy.\n\nCo se vojáků týče, byl-li s takovouto municí chycen nepřítel, nebyl brán do zajetí a byl na místě zabit.\nTyto speciálně upravené střely se uchytily jako lovecké. Je to dáno snahou o co nejrychlejší usmrcení zvěře, což je považováno za humánní, utrpení je zde nežádoucí.\n\nTyto střely používají policejní složky, kdy dojde k eliminaci pouze nebezpečné osoby aniž by byli ohroženi ostatní lidé v blízkosti.\n\nMezi typy tříštivých střel patří:\nJe potřeba rozlišit střely (projektil) s tzv. řízenou deformací, viz obrázek (střela se zvýšenou ranivou účinností)\n"}
{"id": "328469", "url": "https://cs.wikipedia.org/wiki?curid=328469", "title": "Československý protikomunistický odboj", "text": "Československý protikomunistický odboj\n\nČeskoslovenský protikomunistický odboj, často nazýván také 3. odboj, se začal formovat bezprostředně po komunistickém únorovém převratu v roce 1948. Hlavní fáze skončila zhruba roku 1956, o definitivním konci odboje se dá mluvit v souvislosti se Sametovou revolucí v roce 1989.\n\n20. července 2011 schválil Parlament České republiky zákon č. 262/2011 Sb., \"o účastnících odboje a odporu proti komunismu\", který nabyl účinnosti 17. listopadu 2011, tedy symbolicky v den výročí pádu komunismu v Československu (§ 13).\n\nTento zákon považuje za odboj a odpor proti komunismu takovou činnost, která byla vykonávána v období od 25. února 1948 do 17. listopadu 1989, která byla motivována \"„politickým, náboženským nebo mravním demokratickým přesvědčením“\" a zároveň vyvíjena s cílem \"„odstranit, výrazně oslabit či narušit anebo jinak poškodit komunistickou totalitní moc v Československu a obnovit svobodu a demokracii“\" (§ 2). Aby některá z protikomunistických činností byla uznána za odboj a odpor proti komunismu, musí zároveň odpovídat některé z následujících forem (§ 3):\n\nZákon přitom stanoví (§ 4), že osvědčení účastníka odboje a odporu proti komunismu nemůže být uděleno těm osobám, které spolupracovaly s komunistickými bezpečnostními složkami (StB, VKR aj.), byly členy KSČ, Lidových milicí a některých dalších komunistických organizací, které studovaly vysokou školu politickou, vojenskou nebo bezpečnostní anebo se jiným významným způsobem podílely na upevňování komunistické totalitní moci v Československu. Tyto překážky lze prominout jen v případě, že se prokáže, že činnost v odboji proti komunismu byla časově delší, rozsáhlejší nebo intenzivnější než budování komunismu.\n\nOsvědčení účastníka odboje a odporu proti komunismu vydává Ministerstvo obrany České republiky a vydání osvědčení je spojeno s finanční odměnou 100 000 Kč pro žijící účastníky odboje a odporu a v některých případech také s odměnou 50 000 Kč pro pozůstalé manželky (§ 6). S vydáním osvědčení je rovněž spojena úprava důchodu (§ 8), příp. provedení rehabilitace (§ 11). Ministerstvo vede evidenci vydaných osvědčení (§ 9). Proti rozhodnutí ministerstva je možné podat odvolání k Etické komisi České republiky (§ 7).\n\nZde jsou uvedeny skutečně existující struktury vyvíjející skutečnou činnost proti komunistickému režimu. Nikoliv smyšlené skupiny vybájené Státní bezpečností pro účely propagandy a vykonstruovaných procesů.\n\n\n\n\n\n\n"}
{"id": "328472", "url": "https://cs.wikipedia.org/wiki?curid=328472", "title": "Radko Pavlovec (politický vězeň)", "text": "Radko Pavlovec (politický vězeň)\n\nIng. Radko Pavlovec (29. července 1931 Nová Paka – 12. května 2003 Vídeň) byl český konstruktér, vynálezce, účastník 2. a 3.odboje, politický vězeň, okresní tajemník K 231, exulant, člen KPV, skaut.\n\nPo protestním dopisu bývalému spoluvězni Gustávu Husákovi byl v rámci nátlakové akce Akce Asanace donucen v roce 1978 s celou rodinou k vystěhování a byl přijat Rakouskem. \n\nV roce 1980 se stal činovníkem Českého a slovenského exilového skautingu - ČSES, postupně také vůdcem oddílu a vůdcem Rakouské oblasti v rámci ČSES.\n\n23.12.1989 spolu se svým exilovým skautským oddílem z Vídně poprvé přivezl do Československa Betlémské světlo.\n\nOd roku 1993 převážně pobýval v ČR, avšak pokračoval v některých aktivitách v Rakousku, např. ve vedení skautského oddílu až do roku 2000.\n\nV roce 1996 neúspěšně kandidoval do senátu na Jičínsku za DEU.\n"}
{"id": "328473", "url": "https://cs.wikipedia.org/wiki?curid=328473", "title": "Seznam dílů seriálu Ordinace v růžové zahradě", "text": "Seznam dílů seriálu Ordinace v růžové zahradě\n\nToto je seznam dílů seriálu \"Ordinace v růžové zahradě\". Původní český televizní seriál z chirurgického a gynekologického prostředí Ordinace v růžové zahradě vysílá od roku 2005 TV Nova. Liché díly jsou vysílány v úterý a sudé ve čtvrtek.\n\n<onlyinclude></onlyinclude>\n\nOd poloviny třetí řady se seriál přejmenoval na \"Ordinace v růžové zahradě 2\". Proto se počítají epizody opět od čísla 1.\n\n"}
{"id": "328474", "url": "https://cs.wikipedia.org/wiki?curid=328474", "title": "Trolejbusová doprava v Lipsku", "text": "Trolejbusová doprava v Lipsku\n\nV Lipsku, německém městě nacházejícím se ve spolkové zemi Sasko, existoval mezi lety 1938 a 1975 jeden z mnoha trolejbusových provozů na území dnešní Spolkové republiky Německo.\n\nPrvní trolejbusy se ale v Lipsku objevily již před první světovou válkou v roce 1912. Tehdy se však jednalo o krátký testovací provoz nového dopravního prostředku, který neměl dlouhého trvání. Provoz takzvaných „moderních“ trolejbusů byl ve městě zahájen 29. července 1938, takže Lipsko se stalo prvním trolejbusovým provozem v Sasku. První trať vedla z křižovatky ulic \"Kurt-Eisner-Straße\" a \"Arthur-Hoffmann-Straße\" (dnešní názvy) stále západním směrem až do zastávky \"Adler\", kde byla kolem bloku domů vytvořena bloková smyčka. Linka A, která na této trati jezdila, byla s autobusovou vozovnou v Lindenau (jejíž část byla pro trolejbusy nově vyčleněna) spojena pomocí manipulační tratě. Pro provoz bylo dodáno pět vozů Büssing s výzbrojemi AEG a SSW.\n\nDalší nová trať byla uvedena do provozu v roce 1941. Jednalo se o trať \"Plautstraße\" – \"Lützner Straße\" (odtud vedla manipulační trať do vozovny) – Schönau – Militz (tehdejší hranice města), která se s první tratí nijak nestýkala. Jezdila na ní linka označená písmenem G. Už o necelý rok později byla tato trať prodloužena dále po \"Lützner Straße\" do obce Markranstädt. Na konci roku 1942 byla také prodloužena linka A z \"Adleru\" přes Lindenau na \"Plautstraße\", díky čemuž byly obě trolejbusové linky propojeny. Původní manipulační trať, která byla vedena jinou trasou, byla zrušena. Další nová trať se v Lipsku objevila na jaře 1943. Tehdy byla uvedena do provozu odbočka z linky G k železničnímu nádraží v Militzu. Nejprve sem jezdila linka R z \"Plautstraße\", ta však byla brzy zrušena a nahrazena prodloužením linky A z \"Plautstraße\". Tato odbočka ale od podzimu 1943 zůstala kvůli nedostatku vozů bez trolejbusového provozu (provoz obnoven v květnu 1944).\n\nJiž od konce roku 1943 byl provoz trolejbusů ovlivňován válečnými událostmi, konkrétně spojeneckým bombardováním. Konec války přinesl zastavení veškeré městské dopravy a tedy i trolejbusů. Obnova trolejbusového provozu byla pomalá, neboť nebyl dostatek vozidel k zajištění obou linek. Proto na nich jezdily autobusy s naftovým nebo plynovým pohonem. V roce 1950 byla zrušena konečná zastávka \"Plautstraße\" a obě trolejbusové linky byly nově ukončeny u nádraží Lindenau. O rok později byla také zřízena linka B, kterou byl obnoven provoz na odbočce do Militzu a která také končila v Lindenau.\n\nPrvní nová poválečná trať byla otevřena na konci roku 1951. Jednalo se o prodloužení linky A východním směrem přes \"Bayerischer Platz\" na \"Ostplatz\". Další prodloužení této tratě bylo zprovozněno v květnu 1953 (\"Ostplatz\" – \"Lipsiusstraße\"). Poslední nová trolejbusová linka v Lipsku, C, byla uvedena do provozu na konci roku 1956. Jednalo se o trať mezi městskou částí Markkleeberg a samostatným městem Zwenkau, kde byla zřízena vozovna. Napojení této tratě na zbytek sítě bylo dokončeno v květnu 1957. Linka C pak jezdila v trase \"Kurt-Eisner-Straße\" – Zwenkau. V roce 1958 byla kvůli pokračující těžbě v hnědouhelném dolu přeložena část tratě v Militzu a zároveň byla zrušena odbočka k nádraží v Militzu. Téhož roku také do Lipska přišly první trolejbusy značky Škoda (konkrétně typ 8Tr a později také 9Tr). Důvodem bylo zrušení výroby trolejbusů Lowa, které lipský dopravní podnik od roku 1952 nakupoval. \n\nV roce 1965 bylo ale rozhodnuto o zrušení provozu trolejbusů ve městě a jejich náhradě autobusy. Jako první byl ukončen provoz na koncovém úseku \"Ostplatz\" – \"Lipsiusstraße\" v roce 1969. Uzavírání tratí pokračovalo dále v roce 1972 (na jaře \"Kurt-Eisner-Straße\" – \"Ostplatz\" a na podzim Liebenau – \"Adler\" – \"Kurt-Eisner-Straße\" – Zwenkau), takže v provozu zůstala jediná linka B v trase Libenau – Markranstädt. Na té trolejbusový provoz vydržel ještě tři roky. Ukončen byl 31. května 1975, kdy byly trolejbusy na této lince nahrazeny autobusy.\n\n\n"}
{"id": "328476", "url": "https://cs.wikipedia.org/wiki?curid=328476", "title": "Mitsubishi L200", "text": "Mitsubishi L200\n\nMitsubishi L200 je kompaktní pick-up s pohonem všech kol vyráběný od roku 1993. Na některých trzích je známý jako Mitsubishi Triton.\n\nV roce 1993 byl na náš trh firmou Mitsubishi poprvé dovezen pick-up L200, který se tu prodával pouze s jedním motorem. Na výběr byl pohon 2WD nebo 4x4. Hlavní priority byly, jak by se dalo u pick-upu předpokládat, aby dovezl co nejvíce nákladu na dané místo. Bylo to auto zaměřené čistě do terénu a na práci.\n\nU této generace vozu Mitsubishi zvolilo jiné cíle, samozřejmě, hlavní prioritou je stále náklad a dobré vlastnosti v terénu, ale Mitsubishi už začíná zahrnovat mezi kupující i obyčejné lidi, jelikož tomuto autu byl dodán pohodlnější interiér. Tato generace se také už dodávala do České republiky ve dvou verzích: dvoudveřové a čtyřdveřové. Jako základ k L200 posloužil model Pajero Sport, takže měl prakticky shodný podvozek i nabídku motorů. Do ČR se dodávala pouze jedna verze motoru, a to turbodiesel o objemu 2,5 litru, vybavený turbodmychadlem s variabilní geometrií lopatek a podávajícím výkon 115 koní.\n\nJiž 3. generace úspěšného modelu L200 přichází na trh v roce 2005–2006. Za úkol má znovu vyrazit do boje proti autům Nissan Navara a Toyota Hilux, zároveň ale poskytnout kupujícím více pohodlí a lepší vlastnosti. Jelikož vnitřek vozu je stejně komfortní jako v osobním automobile a i vnějšek je vkusný, je dělán tak, aby se líbil, tak si Mitsubishi L200 získává stále více zájemců. To je také vidět, Mitsubishi L200 vyhrálo v anketě 4x4 ve skupině Pick-upů. Vyrábí se ve 3 verzích karoserie: Single Cab, Club Cab a Double Cab, která má nejprostornější interiér ve svém segmentu. Mitsubishi tento automobil zařadilo do skupiny SUT (sports utility truck), tj. je možno ho použít jak na těžké práce, tak na vyjížďku s rodinou do přírody. Navíc oproti předchozí verzi má systém Super Select, který známe z modelu Mitsubishi Pajero, takže v přírodě už jen tak neuvízne. Design je hodně sportovní, L200 se nechala inspirovat modelem Pajero Evo 2+2, celkově je i na automobilu vidět, že ho měla na starosti sportovní divize Mitsubishi, která tvoří i dakarské speciály.Co se týče konstrukce vozu, ta je v případě tohoto modelu kombinovaná s nezávislým zavěšením předních kol a tuhou nápravou vzadu. Pod kapotou najdeme nový vznětový motor se vstřikováním common-rail o objemu 2,5 litru a výkonu 100 kW/136 koní, který disponuje točivým momentem 314 Nm při 2000 ot./min. Maximální rychlost nové L200 je 167 km/h, z nuly na sto dokáže akcelerovat za 14,6 s. Výkon je přenášen prostřednictvím pětistupňové manuální převodovky, nebo čtyřstupňového automatu na všechna kola soustavou Super Select, která obsahuje jízdní režimy 2H, 4H, 4HLc a 4LLc. Stálý pohon všech kol můžete zařadit do rychlosti 100 km/h, pouze před zařazením redukce 4LLc je nutné zastavit. V režimu 4H je výkon rozdělován mezi přední a zadní nápravu podle trakce kol, režimy 4HLc a 4LLc nabízí rovnoměrný poměr 50:50. Samotný motor je o něco hlučnější a více vibruje, než jsme zvyklí u osobních vozů, ale na druhou stranu splňuje emisní normu Euro-4. Automobilka při vývoji L200 myslela i na bezpečnost a ovladatelnost, pick-up má v dané třídě nejlepší poloměr otáčení 5,9 metru a v závislosti na výbavě může být vybaven i stabilizačním systémem. Co se týče bezpečnosti cestujících, je hodnocen jako nejbezpečnější pick-up, v Euro Ncap dostal 4 hvězdičky.\n\nVyráběla se v Thajsku od roku 2005 do roku 2014. Exportovala se až do 40 zemí, většinou vybavená turbodieselem s objemem 2,5 litrů a výkonem 134 kW.\n\nVýroba od roku 2015 v thajském závodě Mitsubishi Motors v Laem Chabang. Fiat Chrysler Automobiles přebírá model pod názvem Fiat Fullback, nový diesel má obsah 2,4 litru a výkon 113 nebo 133 kW. V roce 2019 proběhl facelift.\n\n\n"}
{"id": "328484", "url": "https://cs.wikipedia.org/wiki?curid=328484", "title": "Radko Pavlovec (1962)", "text": "Radko Pavlovec (1962)\n\nRadko Pavlovec (*1962 Nová Paka) působí v České republice jako \"Pověřenec země Horní Rakousko pro otázky jaderných zařízení\" (německy uváděný jako \"Anti-Atom-Beauftragter des Landes Oberösterreich\" - protiatomový pověřenec).\n\nRadko Pavlovec je synem Radko Pavlovce, který byl řadu let politickým vězněm v Jáchymově. V roce 1978 rodina emigrovala do Rakouska. Tam vystudoval gymnázium a začal studovat technickou fyziku.\n\nOd devadesátých let se angažuje v boji proti jaderným elektrárnám, spolupracoval s organizací Global 2000.\nOd konce 90. let provozuje v Praze kancelář, která je sponzorována hornorakouskou vládou a bojuje proti provozu JE Temelín.\n\n"}
{"id": "328487", "url": "https://cs.wikipedia.org/wiki?curid=328487", "title": "Paulo Muwanga", "text": "Paulo Muwanga\n\nPaulo Muwanga (1924–1991) byl ugandský politik, prezidentem v době od 12. května 1980 až do 22. května 1980. Předsedou vlády byl v době od 1. srpna 1985 až do 25. srpna 1985.\n"}
{"id": "328489", "url": "https://cs.wikipedia.org/wiki?curid=328489", "title": "Amnézie", "text": "Amnézie\n\nAmnézie je ztráta paměti zasahující explicitní (sémantickou nebo epizodickou) paměť. Většinou jí předchází zranění (fyziologický základ), amnézii však může způsobit i intoxikace některými látkami („alkoholové okénko“), některé vývojové procesy (deteriorace intelektu a stařecké demence, například Alzheimerova choroba) či může být amnézie zcela psychogenní při některých neurotických obtížích.\n\nRozlišujeme tři druhy amnézie:\n\nDále je vhodné rozlišovat obecně problémy při vštěpování do paměti a při vzpomínání na informace v paměti již uložené. Například v prvních fázích vývoje Alzheimerovy choroby zůstává nedotčená dlouhodobá paměť, zato krátkodobá je silně narušena (člověk se nedokáže naučit nové věci), kdežto po některých závažných úrazech mozku zůstává schopnost zapamatovat si nenarušena, ovšem informace v dlouhodobé paměti jsou narušeny či ztraceny.\n"}
{"id": "328491", "url": "https://cs.wikipedia.org/wiki?curid=328491", "title": "Adadnirári III.", "text": "Adadnirári III.\n\nAdad-nirári III. (dosl. \"Adade, přijdi na pomoc\") byl králem Asýrie od roku 811 do roku 783 př. n. l. (udává se i 809 př. n. l. – 784 př. n. l.). Na trůn nastoupil velmi mladý po svém otci Šamši-Adadovi V. Z této doby pochází nejspíše i pověst o královně Semiramis, jelikož ta za něho vládla prvních pět let jako regentka.\nIhned poté, co se sám ujal vlády, se vypravil na západ, aby obnovil svoji moc nad okrajovými oblastmi říše, jelikož tamní místodržící se mezitím dosti osamostatnili. Na západě poté dobyl celou Sýrii a Palestinu, a to včetně Damašku, a tribut mu platil i jeruzalémský král Jóaš. Na severu mu však mezitím vyvstal mocný soupeř v říši Urartu.\nNěkdy je považován za onoho krále Ninive, který podle Bible vyslechl Jonášovo poselství a poslechl ho.\nPo jeho smrti nastalo období vlády méně schopných panovníků a moc asyrské říše pozvolna upadala.\n"}
{"id": "328493", "url": "https://cs.wikipedia.org/wiki?curid=328493", "title": "Ninurta-apil-Ekur", "text": "Ninurta-apil-Ekur\n\nNinurta-apil-Ekur byl král Asýrie na začátku 12. století př. n. l. (od roku 1192 nebo 1182 do roku 1180). Neví se přesně, jak dlouho panoval, protože v různých asyrských královských seznamech jsou jiná data. Trůnu se chopil, když z něho sesadil Enlil-kudurri-usura, syna Tukulti-Ninurty I. Ale i on sám byl z královského rodu – byl totiž přímým potomkem Adad-niráriho I. Na trůnu ho nahradil jeho syn Aššur-dán I.\n"}
{"id": "328494", "url": "https://cs.wikipedia.org/wiki?curid=328494", "title": "Trolejbusová doprava ve Cvikově", "text": "Trolejbusová doprava ve Cvikově\n\nVe Cvikově, německém městě nacházejícím se ve spolkové zemi Sasko, byla v letech 1938 až 1977 v provozu malá síť trolejbusové dopravy.\n\nProvoz na jediné, přes 13 km dlouhé trolejbusové trati byl zahájen 1. prosince 1938. Trať vedla severojižním směrem a spojovala městskou část Weißenborn, centrum města a obce jihozápadním směrem od Cvikova – Lichtentanne a Stenn. S tramvajovou vozovnou, jejíž část byla pro trolejbusy vyčleněna, byla spojena přes kilometr dlouhou manipulační tratí. V provozu byly tři vozy – dva nově vyrobené s podvozky MAN, karoserií Schumann a elektrickou výzbrojí BBC a jeden starší Mercedes-Benz (rok výroby 1930), který byl původně zkušební vozem výrobce. Zajímavostí je, že byly použity tehdy módní jednotyčové sběrače systému BBC. Na trati celodenně jezdily všechny tři trolejbusy, ve špičkách pracovních dnů byly posíleny autobusovými spoji.\n\nJiž v roce 1940 byla trať v obou koncových úsecích krátce prodloužena. Tentýž rok byly zakoupeny první dva vlečné vozy, které zvýšily kapacitu jednotlivých spojů. V následujících letech byly pořízeny tři trolejbusy a další čtyři „vlečňáky“. Roku 1942 byla celá trať, stejně jako vozy, přestavěna pro klasické dvoutyčové sběrače proudu. Téhož roku byla rovněž zprovozněno další prodloužení ve Weißenbornu. V roce 1944 byla plánována výstavba tratě do Planitzu, města, které bylo nově připojeno ke Cvikovu. K tomu však nedošlo, naopak byla postavena nákladní trať k výrobním halám v Pölbitzu, kde byly produkovány součástky pro potřebu Luftwaffe. Tato nákladní trať byla zrušena v roce 1947. Na konci války byly zakoupeny další dva trolejbusy (výrobce MAN).\n\nKonec války ochromil i cvikovskou městskou dopravu, která se zastavila v polovině dubna 1945. Její provoz byl částečně obnoven v květnu téhož roku, nicméně potýkal se s obrovskými problémy (nedostatek paliva, pneumatik a jiným náhradních dílů), takže musel být mnohokrát pozastaven. Nakonec se tyto problémy podařilo překonat a v roce 1951 byla dokonce vystavěna trolejbusová nácestná smyčka v Lichtentanne, která umožnila větší frekvenci v městském úseku trolejbusové linky. V první polovině 50. let byly na cvikovské trati zkoušeny trolejbusy Lowa, které byly vyráběny v sousedním městě Werdau. Vozový park trolejbusů byl v roce 1954 obnoven o jeden vůz značky Lowa. V polovině 50. let ale bylo rozhodnuto o ukončení výroby trolejbusů Lowa a do Cvikova tak přišly vozy značky Škoda. V letech 1959 až 1970 se jednalo o šest vozidel Škoda 8Tr a deset kusů 9Tr.\n\nV první polovině 70. let ale bylo rozhodnuto o zrušení trolejbusové tratě. Nejprve byly zavedeny autobusové posily, poté byly odstaveny vlečné vozy a nakonec byl kvůli stavebním pracím přerušen provoz trolejbusů v úseku \"Poetenweg\" – Lichtentanne – Stenn, kam byla zavedena náhradní autobusová doprava. Poslední trolejbusy ve Cvikově, které do té doby jezdily pouze na trati \"Poetenweg\" – Weißenborn a to jenom ve špičkách pracovních dnů (jinak i zde byly nasazeny autobusy), vyjely do osobního provozu 31. srpna 1977. Zachován ale zůstal jeden vůz 9Tr, který manipulačně projížděl celou trasu a odstraňoval tak zoxidovaný kov z trolejí. Nakonec i ten byl zrušen a trolejové vedení demontováno.\n\n"}
{"id": "328501", "url": "https://cs.wikipedia.org/wiki?curid=328501", "title": "Národohospodářská fakulta Vysoké školy ekonomické", "text": "Národohospodářská fakulta Vysoké školy ekonomické\n\nNárodohospodářská fakulta (NF, F5, \"pátá fakulta\") je jednou ze šesti fakult veřejné vysoké školy VŠE (tedy Vysoké školy ekonomické v Praze). Ve výuce a výzkumu se zaměřuje především na mikroekonomii, makroekonomii, na hospodářskou politiku, rakouskou školu, metodologii ekonomie, dějiny ekonomického myšlení, právo a ekonomii (ekonomickou analýzu práva), organizaci trhů a odvětví, ekonomii veřejného sektoru, hospodářské dějiny, veřejnou správu a regionalistiku. V září 2005 byl na fakultě zaveden systém evropských kreditů (ECTS). Od akademického roku 2007/2008 jsou studenti přijímáni do bakalářských oborů NF VŠE na základě výsledku testu obecných studijních předpokladů společnosti Scio. Současným děkanem fakulty je prof. Ing. Zdeněk Chytil, CSc.\n\nByla založena v roce 1953 a dnes je největším univerzitním pracovištěm ekonomického zaměření v České republice. Vysoká škola ekonomická v Praze se v mezinárodním žebříčku Eduniversal umístila v roce 2018 na prvním místě a získala tak titul nejlepší ekonomické univerzity ze zemí východoevropského regionu. VŠE zopakovala úspěch z let 2015 a 2017, kdy obsadila také první místo. V hodnocení Eduniversal se VŠE pravidelně umísťuje mezi trojicí nejlepších škol v příslušné geografické oblasti již od roku 2009. V žebříčku Financial Times dosáhla VŠE na výborné 60. místo. Žádná jiná česká business škole v žebříčku vydaném Financial Times nefiguruje.\n\nNárodohospodářská fakulta se v roce 2011 umístila na prvním místě, v letech 2012, 2013, 2014, 2015 a 2016 na druhém místě v hodnocení nejlepších ekonomických fakult v České republice, které každoročně organizují Hospodářské noviny (od roku 2017 již Hospodářské noviny nevytvářejí celkové pořadí jednotlivých fakult). V obdobném žebříčku časopisu Týden se Národohospodářská fakulta umísťuje trvale jako druhá nejlepší ekonomická fakulta v České republice (ročník 2016, 2017, 2018, 2019).\n\nMezi významné vyučující patří např. prof. Václav Klaus (bývalý prezident ČR), doc. Eva Zmrazilová (předsedkyně Národní rozpočtové rady), Dr. Karina Kubelková (hlavní analytička Hospodářské komory ČR), Ing. Daniel Beneš (generální ředitel a předseda představenstva ČEZ), doc. Pavel Řežábek (bývalý člen bankovní rady), Ing. Štěpán Křeček (hlavní ekonom BH Securitues.), JUDr. Lenka Bradáčová (vrchní státní zástupkyně v Praze), prof. Zdeňěk Chytil, prof. Vojtěch Krebs, doc. Miroslav Ševčík, Dr. Michal Mirvald, Ing. Jan Skopeček.\n\n\n\n"}
{"id": "328504", "url": "https://cs.wikipedia.org/wiki?curid=328504", "title": "Milan Štěrba", "text": "Milan Štěrba\n\nMilan Štěrba (25. srpna 1973 Nové Město na Moravě – 17. března 2008 Gerešk Afghánistán) byl český voják, praporčík Armády České republiky a člen Útvaru speciálních operací Vojenské policie, který zahynul při vojenské operaci v Afghánistánu. \n\nVystudoval střední policejní školu v Brně. Po jejím ukončení působil u Policie České republiky. Po té nastoupil k Armádě České republiky, kde se vypracoval do Útvaru speciálních operací Vojenské policie. V jejich službách se účastnil několika vojenských misí. V roce 2003 zabezpečoval ochranu naší ambasády v Bagdádu a české polní nemocnice v Basře. Do Iráku se vrátil ještě jednou, v březnu 2005. Plnil zde úkoly spojené s misí MNSTC-1. V následujícím roce poskytoval ochranu českému veliteli mnohonárodní brigády v Kosovu. V rámci Mezinárodních bezpečnostních podpůrných sil od konce dubna v provincii Hilmand na jihu Afghánistánu spolu s dalšími 34 příslušníky kontingentu Útvaru speciálních operací Vojenské policie plnil úkoly na úseku ochrany určených osob a ochrany významných objektů. Dne 17. března jeho útvar zabezpečoval v okrese Gerešk v provincii Helmand dánský tým CIMIC (Civil-Military Cooperation - jednotka civilně vojenské spolupráce). V 9:30 se stali terčem sebevražedného atentátníka. Milan Štěrba byl smrtelně zraněn, stejně tak zahynuli čtyři dánští vojáci a tři civilisté. Českého kolegu Jiřího Schamse těžce poranila střepina na týlu a další český voják byl raněn lehce.\n\nMilan Štěrba byl in memoriam povýšen do hodnosti poručíka. Při smutečním ceremoniálu mu byl udělen Záslužný kříž I. stupně in memoriam. Podle dostupných informací se jednalo o prvního českého vojáka padlého v bojové akci od konce druhé světové války.\n\nŽil v obci Malá Losenice, byl ženatý, se svou ženou měl syna.\n\n\n"}
{"id": "328505", "url": "https://cs.wikipedia.org/wiki?curid=328505", "title": "Choroby rostlin", "text": "Choroby rostlin\n\nChoroba rostliny je narušení životních procesů, které překračuje meze přípustné variability natolik, že homeostatické mechanismy nejsou s to následky narušení napravit, takže postižená rostlina začne strádat, její vitalita, růstová i produkční výkonnost a životnost klesá.\n\nSystém chorob rostlin \"sensu lato\":\n\nChoroby rostlin jsou stavy, kdy dochází u rostlin k fyziologickým odchylkám od normálu, jako následek působení patogena. Choroba může, ale i nemusí být identifikovaná symptomy (příznaky). Nejčastějšími původci chorob jsou viry, viroidy, fytoplasmy, bakterie a houby. Symptomy se dělí na nekrotické, kdy dochází k odumření části rostliny, na hypoplastické (zpomalení dělení buněk) a hyperplastické (nárůst počtu buněk). Chorobami rostlin se zabývá rostlinolékařská diagnostika. Význam znalosti chorob rostlin a jejich léčení spočívá v poznání okolního světa a ve snížení finančních ztrát u kulturních rostlin. Např. v zemědělství se provádí prognóza a signalizace výskytu, která má za cíl odhadnout v předstihu výskyt škůdců a možných chorob či poškození rostlin tak, aby mohli být včas použity pesticidy. V současné době se v České republice pracuje na novém systematičtějším českém názvosloví, které by bylo jednotné a umožnilo identifikovat z názvu původce i hostitelskou rostlinu.\n\n"}
{"id": "328506", "url": "https://cs.wikipedia.org/wiki?curid=328506", "title": "Poškození rostlin", "text": "Poškození rostlin\n\nPoškození rostlin je termín zahrnující odchylky od normálního morfologického tvaru rostlin, které vznikají mechanicky působením člověka, životního prostředí nebo působením zvířat. Poškození, která mohou vznikat působením chemickým nebo virů, viroidů, bakterií, fytoplasem a hub se nazývají choroby rostlin, neb dochází k reakci rostliny na podmět změnou fyziologických funkcí. Člověk působí mechanická poškození rostlin často nechtěně prostřednictví strojů, prostředí pak prostřednictvím různých faktorů, například větru. U zvířat je to pak nejčastěji hmyz, který tvoří nejvíce popsatelných a identifikovatelných poškození, ale i slimáci, myši a další. U hmyzu se setkáváme buď s okusem - hmyz s kousacím ústním ústrojím nebo s deformacemi působenými hmyzem s bodavě savým ústním ústrojím. Podobná poškození se pak zahrnují pod souhrnné názvy jako například okénkování (vyžírání malých otvorů v listech), minování (vyžírání parenchymu listů) či červivost (žír škůdce uvnitř rostlinných orgánů).\n"}
{"id": "328512", "url": "https://cs.wikipedia.org/wiki?curid=328512", "title": "Srbská stezka", "text": "Srbská stezka\n\nSrbská stezka, jinak nazývaná také chlumecká ( ) byla zemská cesta vedoucí z dnešní Prahy přes Doksany, Lovosice, Řehlovice, Chabařovice a Chlumec do Míšeňska a na Drážďany. Krušné hory překonávala v místě zvaném Nakléřovský průsmyk nebo též Nakléř.\n\nV průběhu raného středověku získala Srbská stezka význam i vojenský, kdy jí do Čech jako ze severního nástupního směru přicházela cizí vojska. Pravděpodobně již Dagobert I. táhl touto stezkou Sámovou říší (historici se přou, zda se dostal na dnešní české území). Dále pak roku 805 při vpádu vojsk Karla Velikého, který vyvrcholil bitvou na Canburgu, další raně středověký útok byl vpád Oty Velikého v roce 950. Při stezce pod úpatím Krušných hor byly v historii svedeny celkem tři bitvy u Chlumce (v letech 1040, 1126 a 1813), které všechny dopadly porážkou pronikajícího vojska.\n\nV trase srbské stezky je dnes vedena dálnice D8, která Krušné hory překonává dvojicí tunelů Libouchec a Panenská.\n\n\n\n"}
{"id": "328514", "url": "https://cs.wikipedia.org/wiki?curid=328514", "title": "Drozd kvíčala", "text": "Drozd kvíčala\n\nDrozd kvíčala (\"Turdus pilaris\") je malý zpěvný pták z čeledi drozdovití. Jako méně správný a zastaralý byl používán též název kvíčala obecná.\n\n\nDrozd kvíčala je pěvec veliký asi jako kos černý, se štíhlým tělem, poměrně dlouhým ocasem a tenkým zašpičatělým zobákem. Dospělý pták má hnědý ocas, křídla, boky a hrdlo s černými šípovitými skvrnami, bílé břicho, šedý zátylek a hlavu s bílým pruhem nad okem. Zobák je žlutý, končetiny hnědožluté. Samec i samice jsou zbarveny stejně. Ve střední Evropě se jedná mezi drozdy o naprosto nezaměnitelný druh.\n\nDrozd kvíčala se vyskytuje v severní, střední a východní Evropě a v Asii od Rýnu až po severní Sibiř. Během 2. poloviny 20. století se dostal také do západní Evropy a na Britské ostrovy. Drozd kvíčala je převážně tažný druh, na zimu migruje do jižní a západní Evropy, Malé Asie a do Indie. V Evropě žije v současné době zhruba 28–48 000 000 jedinců.\n\nV České republice hojně hnízdí, protahuje i migruje. Počet hnízdících párů je u nás odhadován na 400–800 000, počet zimujících jedinců na celých 1–2 000 000 jedinců.\n\nŽije v lesících, sadech, parcích a na loukách.\n\nDrozd kvíčala je společenský pták žijící v početných hejnech. Při tazích se sdružuje do ohromných, několika sto členných skupin, často ve společnosti drozda cvrčaly (\"Turdus iliacus\"). Často se ozývá drsným a hlasitým, v rychlém sledu křičeným „gag šak šak šak“. Zpěv je tvořen ze švitořivých, drnčivých a hvízdavých tónů.\n\nPřes léto vyhledává především drobný hmyz a žížaly. V zimě, kdy je o tuto potravu nouze, se živí bobulemi. V zimě při objevení možného zdroje potravy (spadaná jablka, bobule ptačího zobu aj.) je kvíčala poměrně agresivní vůči ptákům své velikosti, tzn. jiné drozdy a kosy nepouští ke krmení a naopak je pronásleduje a zahání.\n\nVětšinou hnízdí v koloniích čítajících maximálně padesát párů. Ročně mívá jednu nebo dvě snůšky po 5–6 nažloutlých vejcích o velikosti 29 × 21 mm. První snůšku klade během dubna, druhou na přelomu května a června. V rozsoše větví listnatých stromů si staví ve výšce od 4 do 7 m od země hnízdo z větviček a travin vystlané částmi rostlin. Na vejcích sedí po dobu 12–14 dní pouze samice. Samec se zapojuje až do výchovy mláďat, která opouštějí hnízdo zhruba po dvou týdnech života, ale ještě několik dnů poté jsou dokrmována.\n\n\n\n"}
{"id": "328516", "url": "https://cs.wikipedia.org/wiki?curid=328516", "title": "Core", "text": "Core\n\nCore [\"kór\"] je anglické slovo a znamená \"jádro\", \"jadřinec\", \"dužina\", \"morek\" a další. Může vzniknout také jako zkratka.\n\n\n\n\n"}
{"id": "328521", "url": "https://cs.wikipedia.org/wiki?curid=328521", "title": "Leoš Svárovský", "text": "Leoš Svárovský\n\nLeoš Svárovský (* 17. května 1961 v Jablonci nad Nisou) je český dirigent a hudební pedagog.\n\nNejprve studoval na konzervatoři hru na flétnu, později pokračoval se studiem hry na flétnu i na pražské AMU, kde také začal studovat dirigování. Po absolutoriu školy začínal jako asistent u šéfa Opery Národního divadla v Praze pana Zdeňka Košlera a působil jako dirigent Komorní opery v Praze. Později byl ve funkci dirigenta a šéfdirigenta u Státní filharmonie Brno, šéfdirigenta slovenského symfonického orchestru Symfonietta v Žilině a šéfdirigenta Komorní filharmonie Pardubice. V současné době je dirigentem Symfonického orchestru hlavního města Prahy FOK a Státní filharmonie Brno a šéfdirigentem orchestru ve Státní opeře Praha.\n\nNa svém kontě má několik desítek CD disků s nahrávkami pro firmu Supraphon. Dirigování vyučoval krátce na JAMU, nyní je pedagogem dirigování i na pražské AMU.\n\n\n"}
{"id": "328523", "url": "https://cs.wikipedia.org/wiki?curid=328523", "title": "Věra Kubánková", "text": "Věra Kubánková\n\nVěra Kubánková (22. července 1924 Košice – 13. dubna 2016 Praha) byla česká herečka.\n\nNarodila se českým rodičům na Slovensku. Rodina se vrátila do Čech, do Hradce Králové, kde Kubánková vystudovala gymnázium. Za okupace byla totálně nasazena a pracovala v továrně na plynové masky. Proto její herecká dráha začala až po osvobození. Po absolutoriu Státní konzervatoře v Brně (1948 ) začínala ve svém prvním angažmá v Horáckém divadle v Jihlavě. V letech 1950–1952 působila v Divadle pracujících v Gottwaldově/Zlíně. Od roku 1952 hrála v Realistickém divadle Zdeňka Nejedlého na Smíchově (to je dnešní Švandovo divadlo) pod vedením ředitele a režiséra Karla Palouše. Zde působila až do roku 1967. V období 1967–1972 působila v legendárním Krejčově Divadle Za branou, po jeho násilném rozpuštění z politických důvodů v roce 1972 v době normalizace se vrátila zpět do Realistického divadla, kde zůstala až do roku 1990 . Poté co Krejča obnovil své divadlo začátkem 90. let, stala se v letech 1991–4 členkou Divadla Za branou II.\n\nV letech 1993–5 vyučovala na pražské DAMU. \n\nVýznamnějšího uplatnění se dočkala v televizi a rozhlase.\n\nV letech 1959 až 2016 se objevila ve více než 70 českých filmech, především ve vedlejších rolích. Také hrála v řadě českých televizních seriálů od roku 1977 až do roku 2015. \n\nV Československém rozhlase namluvila hlavně nedělní pohádky.\n\nByla dvakrát provdaná. Poprvé za rozhlasového režiséra Karla Weinlicha , podruhé za herce a režiséra Emila Kadeřávka (1926–1991).\n\n\n\n\n\n"}
{"id": "328524", "url": "https://cs.wikipedia.org/wiki?curid=328524", "title": "Visual FoxPro", "text": "Visual FoxPro\n\nVisual FoxPro je databázové programovací prostředí používané počítačích třídy PC v rámci systému MS Windows.\n\nVisual FoxPro zároveň označuje příslušný programovací jazyk třídy dBase. \n\nVisual FoxPro využívá procedury a patří do skupiny jazyků xBase. \n\nPůvodní databázové prostředí dBase firmy Ashton-Tate (pracující na systémech CP/M a MS-DOS) doznalo obrovské popularity a stalo se de-facto standardem (především ve verzích \"dBaseII\" a \"dBase 3\"). Programy v tomto prostředí byly ukládány v textovém formátu, což sice umožnilo jejich snadnou správu, ale zároveň bylo příčinou velmi nízkého výkonu.\n\nNa počátku 90.\nlet byl značně populární a rozšířen pro svoji rychlost, stabilitu a v \nneposlední řadě i licenční politiku bezplatného šíření runtime pro běh \nvytvořených aplikací.\nPro vývojové prostředí a vlastní aplikace je charakteristické použití \nmyši a uživatelských oken. Navazuje na rozšířenou a ve své době \npopulární FoxBASE.\n\nReakcí byl vznik konkurenčního databázového systému FoxBase (první verze byla vydána společností Fox Software v roce 1984), který byl shora kompatibilní (zahrnul programové prostředí) a doplňoval několik klíčových prvků:\n\nPo dalších vylepšeních byl systém FoxBase přejmenován na FoxPro. Nejúspěšnější verze Foxpro 2.6 pracuje pod systémy MS DOS, MS Windows (Win98 až WinXP), Macintosh, SCO Unix, Linux, Free BSD.\n\nPo převedení pod Windows a zakoupení firmou Microsoft byla vydána verze „Visual FoxPro“ a následně byl vývoj systému z marketingových důvodů uzavřen. Přitom se jednalo a dodnes jedná o systém technicky pokrokovější, než vlastní databázové systémy firmy Microsoft. Poslední verze Visual FoxPro v.9 (VFP9) pochází z roku 2004. \n\nÚspěch původního systému FoxBase inspiroval vznik několika podobných systémů. Nejvýznamnější je systém „Clipper“, který prováděl kompilaci Dbase programu přímo do EXE souboru. Výsledkem byl ještě asi dvakrát rychlejší běh čistého programu než u systému FoxPro, ovšem vlastní databázové funkce (vyhledávání, …) byly pomalejší. Celkově byl hodnocen systém Clipper jako o něco slabší než FoxPro. Překládač pro Windows a pro Linux je též FlagShip.\n\nK šiřitelům VFP v ČR patřila firma Daquas, která zastupovala už tvůrce systému Fox Software a pořádala každým rokem specializovanou konferenci DevCon. Za propagátory a přední znalce jsou považování Milan Kosina, Jan Dudek a Igor Vít.\n\nHello, World, delší verze\n\nHello, World, kratší verze\n"}
{"id": "328525", "url": "https://cs.wikipedia.org/wiki?curid=328525", "title": "Joseph André", "text": "Joseph André\n\nJoseph André (14. března 1908 - 1. června 1973) byl katolický kněz v diecézi Namur v Belgii, za časů druhé světové války kaplan farnosti svatého Jana Křtitele v Namuru. Pod jeho vedením farní centrum pro mládež organizovalo záchranu židovských dětí před holokaustem a sloužilo pro ně jako přechodný úkryt. Na celé věci je poměrně zajímavý fakt, že se centrum nacházelo v těsné blízkosti úřadovny gestapa. V roce 1968 byl prohlášen spravedlivým mezi národy.\n"}
{"id": "328534", "url": "https://cs.wikipedia.org/wiki?curid=328534", "title": "Wolf", "text": "Wolf\n\nWolf nebo Wolff (německy vlk) může znamenat:\n\n\n\n\n\n"}
{"id": "328538", "url": "https://cs.wikipedia.org/wiki?curid=328538", "title": "Úhlová velikost", "text": "Úhlová velikost\n\nÚhlová velikost objektu je úhel měřený pozorovatelem mezi krajními body objektu. \n\nObvyklé použití je v astronomii, kde se používá i termín úhlový průměr nebo zdánlivý průměr pro úhlovou velikost hvězdných těles (jde o úhlovou velikost tělesům a jevům průměru opsaného kruhu).\n\nS úhlovou velikostí souvisí i astronomická jednotka parsek (značka pc): Jeden parsek je vzdálenost, z které je úhlová velikost poloměru oběžné dráhy Země (cca 150 milionu km) rovna 1\" (jedné úhlové vteřině). Respektive objekt ve vzdálenosti 1 pc se bude jevit na astronomických snímcích pořízených s odstupem půl roku až o 2 úhlové vteřiny posunutý.\n\nMatematicky je úhlová velikost formula_1 dána rovnicí:\n\nkde formula_1 je úhlový průměr, formula_4 je zdánlivý (viděný) průměr tělesa a formula_5 je vzdálenost k objektu, vyjádřené ve shodných jednotkách. Pokud je formula_5 mnohem větší než formula_4, můžeme aproximovat formula_1 pomocí rovnosti formula_9, odkud získáme výsledek v radiánech. Úhlová velikost je potom přímo úměrná velikosti objektu a nepřímo úměrná jeho vzdálenosti od pozorovatele.\n\nPro sférický (kulový) objekt, jehož \"vlastní\" průměr je roven formula_10, můžeme hledat úhlový průměr formula_1 pomocí vztahu:\nv praktických aplikacích je rozdíl mezi formula_4 a formula_10 významný pouze u sférických objektů, které jsou relativně blízko.\n\n\n"}
{"id": "328541", "url": "https://cs.wikipedia.org/wiki?curid=328541", "title": "Feng-šuej", "text": "Feng-šuej\n\nFeng-šuej () je tradiční čínské učení, které se zabývá vztahem člověka a jeho životního prostoru v čase. Pokouší se nastolit harmonii v prostoru a umožnit nerušené plynutí energie čchi. Takovým prostorem může být například byt, dům, pracoviště, zahrada nebo město.\n\nFeng-šuej má dvě hlavní školy: školu formy a školu kompasu. Pracuje mimo jiné s polaritou jinu a jangu a s tzv. pěti elementy (voda, země, dřevo, oheň, kov) a snaží se mezi nimi nastolit harmonii prostřednictvím barev, tvarů, materiálů, vůní i zvuku. Jedním z pilířů této nauky je i čínská astrologie.\nV mnoha ohledech se podobá indickému systému Vástu šástra.\n\n\nTvary mají velký význam, protože působí svojí energií i psychologickým působením na vědomé i podvědomé úrovni. Škola formy uvádí do souladu s okolím tvary půdorysů pozemků, domů, bytů i jejich vnitřní uspořádání. Podrobně kvalitu prostředí můžeme odhalit metodou Pěti zvířat.\n\nŠkola kompasu navazuje práci s energií na světové strany. Ze znalostí působení světových stran čerpají další techniky. Jednou ze stěžejních je metoda Bagua (Pakua), která řeší propojení prostoru a takových aspektů lidského života jako jsou zdraví, rodina, materiální hojnost atd.\n\nPracuje s energií podle světových stran podle Školy kompasu. Řeší harmonii z pohledu prostoru, času a vlivu vesmírných těles. Rozlišuje sektory s pozitivním působením na člověka a negativním.\n\nPoužíváme pro určení šťastných a nešťastných směrů lidí, které jsou odvozeny od jejich jednotlivých energetických charakteristik určených podle roku narození. Směry odvozujeme podle Školy kompasu.\n\nLetící hvězda je metodou Feng Shui řídících se rozdělením prostoru Školou kompasu. „Mapuje“ energetické působení hvězd na náš prostor. Jedná se o proměny nastávající spojením různých charakteristik a vlastností hvězd a jednotlivých paláců diagramu Lo-šu.\n\nVěda se k učení Feng-Šuej staví skepticky a kritizuje jeho koncept jako mystický a iracionální.\n\n\n\n"}
{"id": "328542", "url": "https://cs.wikipedia.org/wiki?curid=328542", "title": "Princip (rozcestník)", "text": "Princip (rozcestník)\n\nPrincip může být :\n\n\n\n\n\n\n\n\n"}
{"id": "328548", "url": "https://cs.wikipedia.org/wiki?curid=328548", "title": "Onomatopoie", "text": "Onomatopoie\n\nOnomatopoie (též onomatopoion, plurál onomatopoia) je zvukomalebné slovo, tj. slovo foneticky napodobující přirozené zvuky, např. „brrr“, „klap“, „bác“. Máchův \"Máj\" obsahuje mnoho zvukomalebných veršů, např. \"…nocí řinčí řetězů hřmot…\", kde atmosféru umocňuje hláska \"ř\".\n\nZ řečtiny: όνομα (onoma, jméno či název) a ποιέω (poieō, vytvářet).\n\n\n"}
{"id": "328550", "url": "https://cs.wikipedia.org/wiki?curid=328550", "title": "Gustav Machatý", "text": "Gustav Machatý\n\nGustav Machatý (9. května 1901 v Praze-Holešovicích – 14. prosince 1963 v Mnichově, Bavorsko, SRN) byl český filmový herec, scenárista, režisér a filmový pedagog.\n\nNarodil se v rodině obchodního cestujícího Ottokara Machatého (1872–??) a jeho manželky Johany, rozené Gutmanové (1875–??). Podle dochovaných policejních přihlášek byl jejich jediné dítě.\n\nU filmu začínal už v době konce první světové války. Přerušil studia na střední škole a pracoval jako filmový rekvizitář. V roce 1918 působil ve vlastní filmové společnosti jako herec, asistent režie, výtvarník a scenárista. Z té doby také pochází jím režírovaný první film \"Teddy by kouřil\", který se do dnešních dob nedochoval. V letech 1920 až 1924 pobýval v Americe na studijním pobytu u amerických filmařů. Po návratu do vlasti opakovaně debutoval němým filmem \"Kreutzerova sonáta\" z roku 1926, v roce 1928 následoval legendární snímek \"Erotikon\", který se jako vůbec první snímek v našich filmových dějinách systematicky zaměřil na erotiku a lidský sexuální pud. V roce 1931 natočil svůj první zvukový film \"Ze soboty na neděli\", což bylo dílo inspirované literární předlohou od Vítězslava Nezvala. V roce 1932 natočil další film \"Načeradec král kibiců\", který ale nebyl příliš úspěšný. Následoval druhý legendární film \"Extase\", jenž tematicky vycházel z prvního filmu \"Erotikon\". Právě tento film způsobil světovou senzaci a na II. filmovém festivalu v Benátkách sklidil velký úspěch. Tento film byl na tehdejší společenské poměry značně odvážný a svým způsobem i pobuřující, neboť rakouská herečka Hedy Kieslerová (pozdější americká filmová hvězda \"Hedy Lamarr\") v některých scénách tohoto filmu vystupovala nahá. Sám režisér filmu byl považován za rozporuplnou bytost se značně nestálou a dosti nevyrovnanou povahou, která se promítala jak do jeho režijní práce tak i do jeho osobního života. V roce 1936 odešel do ciziny a střídavě pobýval v Americe, v Itálii v Rakousku, v Československu přestal natáčet zcela. V zahraničí dál natáčel filmy, z nichž patrně nejlepší a nejznámější je film \"Žárlivost\" z roku 1945.\n\nPo 2. světové válce se natrvalo usídlil ve Spolkové republice Německo, kde působil jako učitel na filmové škole. Přes všechny umělecké kontroverze a faktické rozpory, které se projevily v jeho filmové tvorbě i v osobním životě, se jedná o průkopnickou osobnost v dějinách nejen českého ale i světového filmu.\n\nByl dvakrát ženat, jeho manželkami byly herečky Maria Ray (1904–1931) a Elga Machaty (Helga Marlo).\n\n\n\n"}
{"id": "328553", "url": "https://cs.wikipedia.org/wiki?curid=328553", "title": "Divokej Bill", "text": "Divokej Bill\n\nDivokej Bill je česká folk rocková hudební skupina z Úval nedaleko Prahy založená zpěvákem Václavem Bláhou v roce 1998. Uskutečnila turné například se skupinami Čechomor (10 : 20 Connection Tour), Tři sestry (Turné pro radost) a v Anglii odzpívala turné se skupinou The Levellers. 5. května 2017 skupina vydala desku \"Tsunami a\" následně odstartovala šňůru třiadvaceti koncertů, která začala v Plzni 25. května 2017 a skončila 2. září téhož roku. Tsunami je též prvním albem Divokého Billa, které vyšlo i na LP.\n\nSkupina Divokej Bill byla založena 6. června 1998 v Úvalech. Během dvou let se ustálila i sestava a kapela začala koncertovat, mimo jiné hrála i na prvních ročnících Rock for People, díky čemuž navázala spolupráci s Ameba Production.\n\nKdyž kapela přibrala do sestavy banjo, nahrála demosnímek, se kterým se přihlásila do několika vyhledávacích soutěží (Rock Nymburk, Jim Beam rock, Broumovská kytara, Rock fest Dobříš), na nichž se většinou umístila v rámci prvních tří míst.\n\nPrvní deska vyšla v roce 2000 pod názvem \"Propustka do pekel (v roce 2018 vyšla i na vinylu)\", ze které jsou známé singly jako \"Plakala\" nebo \"Rozárka\". Začali jezdit po klubech jako předskokani \"Nahoru po schodišti dolů band\" (dnes jen Schodiště) a Třech sester, dostali se tak do povědomí klubového publika. Druhá deska s názvem Svatá pravda (vydána 5. listopadu 2001) jim mimo jiné přinesla možnost jet spolu se Žlutým psem velkou Staropramen Tour.\n\nNa třetí desce \"Mezi nima\" (2003) kapela poprvé použila syntezátory. Pilotní singl \"Znamení\" otevřel kapele cestu do rádií. Mezitím získala Zlatou desku za deset tisíc prodaných kusů. O rok později se jim podařilo vydat úspěšné live album a zároveň DVD nazvané podle místa, kde bylo nahráno - Lucerna.\n\nNa desku \"Tsunami\" (2017) získala skupina pozitivní ohlasy, web iReport například napsal, že je očividně Divokej Bill fucr se sebou spokojený a nehodlá se měnit; celkově je deska příjemným osvěžením.\n\nDne 24. ledna 2019 uskutečnila kapela svůj dosud největší koncert v pražské o2 Areně jako oslavu k 20 letům od založení kapely. Hala byla vyprodána. Jako předkapela byla avizována rumunská kapela \"Drum bun\", ze kterou se ale převlékli sami členové Divokýho Billa. Z koncertu by měl na podzim 2019 vyjít videozáznam.\n\nDne 14. září 2019 bude kapela opět vystupovat na svém „domácím“ koncertu v Úvalech. Tyto koncerty (zpravidla každý druhý rok) se staly již tradičními.\n\nSeznam členů skupiny:\n\n\n\n\n\n\n\n\n"}
{"id": "328557", "url": "https://cs.wikipedia.org/wiki?curid=328557", "title": "Peter Tägtgren", "text": "Peter Tägtgren\n\nPeter Tägtgren (* 3. června 1970) je jeden z nejrespektovanějších švédských hudebníků. Známý je jako zakladatel, hlavní zpěvák, skladatel a kytarista švédské deathmetalové skupiny Hypocrisy a industrialmetalové skupiny Pain.\n\nPůsobil také ve skupinách Lock Up (grindcore/death metal), kde zpíval, The Abbys (black metal), kde hrál na bicí, baskytaru a zpíval, War (black metal), kde hrál na bicí a nejnověji Bloodbath (death metal), kde rovněž zpívá. Také se objevil jako kytarista v živých vystoupeních skupin Marduk a E-Type.\n\nJedná se také o hudebního producenta, vlastní nahrávací studio Abbys, které využívají skupiny z celé Skandinávie včetně Dimmu Borgir, Immortal, Children of Bodom, Celtic Frost nebo Skyfire.\n\nV devíti letech začal Peter hrát na bicí a později se naučil hrát na kytaru, baskytaru a klávesy. Nyní současně zpívá ve dvou skupinách, Hypocrisy a Pain.\n\nPo rozpadu jeho první skupiny Conquest se přestěhoval do USA a po několika zkušebních schůzkách s kytaristou skupiny Creation Philem Fascianou se stal součástí tamní death metalové scény. Peter slíbil, že do roka ukáže vlastní skupinu a nahrávací smlouvu. Založil Hypocrisy (tehdy ještě jednočlenný projekt) a všechny nástroje si nahrál sám. Podepsal smlouvu s nezávislou nahrávací společností Nuclear Blast.\n\nPeter Tägtgren ve Švédsku “vlastní” vesnici zvanou Pärlby. Tato vesnice má 120 obyvatel a leží asi tři hodiny jízdy severozápadně od Stockholmu.\n\nBěhem nahrávání alba \"Dancing with the Dead\" (Pain) přestalo jeho srdce na několik sekund bít. Tato událost jej inspirovala k napsání písně Dancing with the Dead.\n\nV květnu 2015 vyšlo album \"Skills in Pills\" projektu Lindemann, kde mimo jiné působí frontman kapely Rammstein Till Lindemann.\n\nV září 2016 má vyjít album \"Coming Home\", kde si zazpívá i Joakim Brodén ze švédské power metalové kapely Sabaton, jejichž nejnovější album (\"The Last Stand\") Peter produkoval.\n\n\nTaké produkoval všechna alba Hypocrisy od roku 1994 dodnes a všechna alba Pain.\n\n"}
{"id": "328558", "url": "https://cs.wikipedia.org/wiki?curid=328558", "title": "Marcus Antonius", "text": "Marcus Antonius\n\nMarcus Antonius (latinsky: M•ANTONIVS•M•F•M•N; 83 př. n. l. – 30 př. n. l.) byl římský politik a vojevůdce. Byl význačný stoupenec Gaia Iulia Caesara, kterého podporoval jako vojenský velitel a úředník. Po Caesarově vraždě spolu s Octavianem a Markem Aemiliem Lepidem uzavřel politické spojenectví známé jako Druhý triumvirát.\nTriumvirát se rozpadl v roce 33 př. n. l. Konflikt mezi Octavianem a Antoniem vyústil roku 31 př. n. l. v poslední občanskou válku Římské republiky. Octavianus Antonia porazil v námořní bitvě u Actia a v krátké pozemní bitvě v Alexandrii. Antonius spáchal sebevraždu a krátce poté i jeho milovaná egyptská královna Kleopatra VII.\n\nAntonius se narodil v Římě kolem roku 83. Jeho otec se jmenoval rovněž Marcus Antonius a měl přízvisko Creticus. Jeho děd byl slavný řečník Marcus Antonius Orator, kterého roku 89 př. n. l. popravili Mariovi straníci. Matka Julia Antonia byla sestřenice Julia Caesara. Antoniův otec zemřel mladý a zanechal jej spolu s bratry Gaiem Antoniem a Luciem Antoniem v péči matky, jež se provdala za Publia Cornelia Lentula (Suru), který se politicky zapletl do Catilinova spiknutí a byl v roce 63 př. n. l. popraven.\n\nAntoniovo mládí bylo charakteristické absencí rodičovské výchovy. Podle historiků, např. Plútarcha, trávil Antonius rané mládí potloukáním se po ulicích Říma spolu s bratry a přáteli, mezi něž patřil i Publius Clodius Pulcher. Vztah s Publiem Clodiem Pulcherem skončil náhle roztržkou, jejíž příčinou byl Antoniův milostný poměr s Clodiovou ženou Fulvií. V dobách přátelství vedli divoký život plný návštěv domů, kde se provozovaly hazardní hry, nezřízených pitek a skandálních milostných afér. Plútarchos se zmiňuje o kolujících pověstech, že Antonius ještě než dosáhl dvacátého roku, dlužil 250 talentů.\nObdobí nezřízeného života Antonius zakončil odjezdem do Řecka, jednak, aby utekl před věřiteli, a jednak studovat rétoriku. Poté, co krátce v Aténách navštěvoval filozofické přednášky, vyzval jej Aulus Gabinius, prokonsul Sýrie, aby se připojil k tažení do Judeje proti Aristobúlovi a do Egypta na podporu Ptolemaia XII. Auléta. Antonius prokázal během tažení vojenské schopnosti jako velitel jízdy a vyznamenal se statečností a odvahou.\n\nBěhem roku 54 př. n. l. vstoupil do Caesarova vojska v Galii a rané Germánii. Během válek v Galii se opět projevil jako schopný velitel, avšak kamkoli přišel, působil neklid. Antonius a Caesar byli prý nejlepší přátelé. Antonius neustále Caesarovi stál po boku v jeho válečných kampaních. Díky Caesarovi stoupal po žebříčku úředních a politických funkcí coby kvestor, augur a tribun lidu (50 př. n. l.), a sám s veškerou horlivostí prosazoval zájmy svého patrona. Caesarův druhý prokonsulát měl končit roku 50 a Caesar se chtěl do Říma vrátit, aby se dostavil k prokonsulárním volbám. Konzervativní křídlo Senátu, v čele s Pompeiem, žádalo, aby se Caesar vzdal prokonsulátu a velení vojska předtím, než se bude znovu ucházet o tento úřad. To však Caesar neměl v úmyslu učinit, neboť by se tímto stal soukromým občanem a vystavil by se tak stíhání za protiprávní činy, jichž se dopustil během prokonsulátu. Zároveň by byl vydán na milost Pompeiovu vojsku. Aby se tomu vyhnul, podplatil tribuna Curia, ten využil práva veta a zvrátil rozhodnutí senátu zbavit Caesara vojska a velení v provincii a zároveň zajistil opětovné zvolení Antonia tribunem. Antonius pak uplatnil tribunské veto s cílem zabránit rozhodnutí senátu vyhlásit stanné právo na protest proti Curiově vetu. Spor se stupňoval, až nakonec byli tribun Antonius, spolu s dalším Caesarovým přívržencem tribunem Cassiem, vyhnáni ze senátu.\n\nAntonius opustil Řím a přidal se u Ariminia k Caesarovi, který postupoval s vojskem k řece Rubikon, která vymezovala jižní hranici jeho prokonzulské pravomoci. Vojsku demonstroval své utržené šrámy a krvavé rány coby důkaz protizákonného jednání politických oponentů a jako důvod k zahájení války. Tribuni byli podle římských zákonů nedotknutelní a podle zvyku předků (mos maiorum) jejich právo veta bylo nezcizitelné (nebylo však právně jisté, jaká je jeho váha během stanného práva). S vědomím ztráty veškerých nadějí na mírové urovnání konfliktu s Pompeiem převedl Caesar vojsko přes Rubikon a pokračoval k Římu. Zahájil poslední občanskou válku Římské republiky. Po dobu občanské války byl Antonius po Caesarovi druhým nejvyšším velitelem. V Římě stál v čele vojska v době, kdy Caesar porážel Pompeiovy legie v Hispánii, a vedl posily do Řecka, kde velel pravému křídlu Caesarova vojska v bitvě u Farsálu.\n\nKdyž se Caesar stal podruhé diktátorem, byl Antonius povýšen na Vrchního velitele jízdy (magister equitum), na diktátorovu pravou ruku a tuto pozici nejvyššího správce Itálie zastával do roku 47 př. n. l., zatímco Caesar vedl boj s Pompeiovci, kteří po porážce u Farsalu uprchli do provincie Afriky. Antoniovy administrativní schopnosti, v porovnání s jeho velitelskými, byly horší než špatné a poskytly mu příležitost k páchání těch nejextravagantnějších činů, jež popsal Marcus Tullius Cicero ve svých Filippikách. Zdá se, že v roce 46 př. n. l. se Antonius urazil, protože Caesar trval na zaplacení Pompeiova majetku, který Antonius údajně koupil; ve skutečnosti si jej přivlastnil. Konflikt se brzy vystupňoval a Antonius se podle svého zvyku uchýlil k násilí. Stovky občanů byly pobity a Řím se ocitl ve stavu anarchie. Caesar byl nanejvýš rozzloben celou záležitostí a zbavil Antonia veškerých politických pravomocí. Tito dva muži se neviděli dva roky. Odcizení však nemělo dlouhé trvání. Roku 45 př. n. l. se Antonius setkal s diktátorem v Narbo. Oba muže rovněž sblížilo Antoniovo odmítnutí účasti na probíhajícím spiknutí, k níž ho vyzýval Trebonius. Usmíření bylo stvrzené v roce 44 př. n. l., kdy se Antonius stal spolukonzulem pátého Caesarova konzulátu.\n\nJakkoli docházelo mezi oběma muži ke sporům zachovával Antonius po celou dobu Caesarovi věrnost. Během slavnosti luperkálií 15. února 44 př. n. l. nabídl Antonius veřejně Caesarovi diadém, což bylo zneklidňující gesto. Diadém byl symbolem krále a Caesar tím, že jej odmítl, dal najevo, že neusiluje nastolit monarchie. Dne 14. března roku 44 př. n. l. zneklidnil Antonia výrok senátora Casca, který prohlásil, že bohové Caesara srazí. Následujícího dne o březnových idách šel varovat diktátora, ale Osvoboditelé přišli k Caesarovi jako první a 15. března roku 44 př. n. l. byl Caesar zavražděn. Během nastalého zmatku Antonius, převlečený za otroka, opustil Řím v obavě, že diktátorova vražda vyvolá krvavé lázně u jeho přívrženců. Když k ničemu takovému nedošlo, vrátil se do Říma a projednával smír s vrahy. Po čase se zdálo, že Antonius v postavení konzula dosáhl smíru a ukončil politické napětí. Cicero pronesl v senátu řeč a poté senát schválil amnestii pro vrahy.\n\nPotom nastal den Caesarova pohřbu. Antonius jako druhý nejvyšší velitel a pravá ruka doprovázející Caesara po celou dobu jeho úspěchů a jako mladší konzul a Caesarův bratranec byl přirozeně vybrán pro pohřební řeč. Ve svém projevu obvinil spiklence z vraždy a vyhlásil definitivní rozchod s nimi. Během pohřebního projevu prokázal řečnické a dramatické nadání, když strhl z Caesarova těla tógu a obnažil před shromážděným davem jeho rány, na každou z nich ukázal a jmenoval toho, kdo ji zasadil. Veřejně tak označil a zostudil vrahy. Během pohřební řeči přečetl také Caesarovu závěť, která zůstavila převážnou část majetku občanům Říma. Ukázalo se, že Caesar, na rozdíl od prohlášení spiklenců, neměl v úmyslu založit královskou dynastii. Té noci se veřejné mínění změnilo a Římané vyplenili domy Caesarových vrahů a donutili je k útěku.\n\nAntonius se obklopil Caesarovou osobní ochrankou složenou z veteránů a donutil senát předat mu správu Předalpské Galie (Gallia Cisalpina), kterou v té době spravoval jeden ze spiklenců, Decimus Junius Brutus Albinus. Brutus odmítl předat Antoniovi správu provincie. Antonius vyrazil do útoku a v listopadu roku 44 oblehl Mutinu. Senát na výzvu Cicerona udělil Octavianovi impérium (vrchní velení) čímž zlegalizoval jeho vojenský post a vyslal jej spolu s konzuly Hirtiem a Pansou na pomoc obleženým. Roku 43 bylo Antoniovo vojsko poraženo v bitvě u Fora Gallora a v bitvě u Mutiny. Antonius ustoupil do Zaalpské Galie (Gallia Transalpina). Oba konzulové v bitvě padli a Octavian zůstal v čele armády sám.\nMarcus Junius Brutus a Gaius Cassius Longinus v Řecku shromažďovali vojsko a chystali se vytáhnout proti Římu. Marcus Antonius, Octavian a Marcus Aemilius Lepidus se spojili, aby se utkali s vrahy. Po Bitvě u Filipp roku 42 př. n. l. došlo k novému uspořádání poměrů mezi členy druhého triumvirátu: Octavian se vrátil do Říma, Antonius odešel do Egypta, kde se spojil s královnou Kleopatrou, Caesarovou milenkou a matkou Caesarova syna Caesariona. Lepidus odešel ujmout se vlády v Hispánii a v provincii Afrika. Proti odpůrcům triumvirátu byly zahájeny proskripce (jedny z nejkrutějších), kterým velmi brzy podlehl i Antoniův úhlavní nepřítel Cicero.\n\nParthská říše podporovala v občanské válce Bruta a Cassia, její vojenské posily bojovaly u Filipp. Parthové napadli římské území, obsadili Sýrii, vstoupili do Malé Asie a v Judeji dosadili na trůn loutkového krále Antigona, kterým nahradili prořímského Hyrcana. Antonius vyslal generála Ventidia, aby čelil invazi. Ventidius vyhrál řadu bitev proti Parthům, zabil korunního prince Pakora a vytlačil Parthy z římského území. Antonius nyní chystal Parthům oplatit jejich útok. Od Octaviana dostal souhlas posílení vojska a k invazi do Parthské říše. S tímto vojenským záměrem se Antonius přeplavil do Řecka doprovázený svou novou manželkou Octavií Mladší (Octavianovou sestrou). V Řecku se choval velmi výstředně a oblékal se jako řecký bůh Dionýsos (39 př. n. l.). Povstání na Sicílii vedené posledním z pompeiovců Sextem Pompeiem zdrželo slíbenou Octavianovu armádu v Itálii. Když byly Antoniovy plány opět narušeny, vypukly mezi oběma muži spory. Roku 38 podepsali Antonius a Octavianus s přispěním Octavie v Tarentu novou smlouvu. Triumvirát byl obnoven na období dalších pěti let (skončil roku 33) a Octavianus opět slíbil vyslat na východ legie.\nOd nynějška byl Antonius, pokud šlo o skutečnou pomoc v parthském tažení, skeptický. Zanechal v Římě těhotnou Octavii s dcerou Antonií a vyplul do Alexandrie, kde očekával finanční podporu Kleopatry, matky jeho dvojčat. Egyptská královna mu půjčila na tažení peníze. Antonius roku 37 dobyl Jeruzalém a území kolem a nahradil na trůně v Judeji Parthy dosazeného krále Antigona Herodem. Potom zaútočil se statisícovým římským vojskem a spojeneckými oddíly na Parthské království s katastrofálním výsledkem. Po četných porážkách v bitvách odpadli arménští spojenci. Nepodařilo se mu rovněž dobýt parthské pevnosti a tak nezbylo než ustoupit. Antoniovu armádu ničily obtíže tuhé zimy a během ústupu územím Arménie ztratil více než čtvrtinu vojska.\n\nV Římě zatím přestal existovat triumvirát. Lepidus byl po špatně odhadnutém politickém tahu nucen resignovat. Octavian, nyní v Římě sám u moci, byl zaujat lákáním tradiční republikánské aristokracie na svou stranu. Oženil se s Livií a zahájil útok na Antonia, aby získal vládu jen pro sebe. Rozhlašoval, že Antonius je bezcharakterní člověk, že ponechal svou věrnou ženu s dětmi v Římě opuštěnou, aby vedl promiskuitní život s egyptskou královnou. Antonius byl vinen vším, ale ze všeho nejvíce se provinil tím, že si „osvojil cizí mravy“ – neomluvitelný zločin v očích pyšných Římanů. Antonius byl několikrát předvolán do Říma, avšak zůstával s Kleopatrou v Alexandrii.\nAntonius, opět s pomocí egyptských peněz, vtrhnul do Arménie, tentokrát úspěšně. Při návratu slavil v ulicích Alexandrie „falešný“ římský triumf. Přehlídka v ulicích města byla napodobeninou nejvýznamnější římské slavnosti. Ve finále po celém městě znělo významné politické prohlášení. Antonius obklopený Kleopatrou a jejími dětmi ukončil spojenectví s Octavianem. Království rozdělil mezi své děti: Alexander Hélios byl prohlášen za krále Arménie, Médie a Partie (kterou Římané nikdy nedobyli), a jeho dvojče sestra Kleopatra Seléné dostala Kyrenaiku a Libyi, mladší Ptolemaios Filadelfos získal Sýrii a Kilíkii. Kleopatru prohlásil královnou králů a egyptským králem a měla vládnout Egyptu společně s Caesarionem (Ptolemaiem XV. Caesarem, synem Julia Caesara), králem králů a králem Egypta. Tato prohlášení jsou známa jako Alexandrijské donace a způsobily fatální roztržku v Antoniově vztahu k Římu. Rozdělení části římského území mezi Kleopatřiny děti nebylo smířlivým gestem, avšak nebylo tou pravou hrozbou. Skutečným problémem, který ohrožoval Octavianovu politickou pozici, bylo prohlášení Caesariona za legitimního Caesarova potomka a dědice Caesarova jména. Základy Octavianovy moci spočívaly na Caesarově adopci, jež mu zaručovala velmi potřebnou popularitu a loajalitu vojska. Octavianus nesnesl, aby tuto pro něj výhodnou situaci ohrožovalo dítě, které se narodilo nejbohatší ženě na světě. Triumvirát podle smlouvy definitivně skončil v roce 33 př. n. l. a již se neobnovil. Začala další občanská válka.\n\nBěhem roku 33 a 32 př. n. l. probíhal v Římě na politickém kolbišti propagandistický boj, v němž se obě strany navzájem obviňovaly. Antonius (v Egyptě) se rozvedl s Octavií a obvinil Octaviana, že je povýšený zbohatlík, který si přivlastnil moc a padělal dokumenty o své adopci Caesarem. Octavian obvinil Antonia z velezrady: protiprávně si podržel provincie, v nichž měly být podle římské tradice rozděleny římským občanům pozemky, zahájil bez souhlasu senátu válku s cizími národy (Arménie a Parthie). Antonius byl rovněž odpovědný za popravu Sexta Pompeia bez soudu. Roku 32 př. n. l. senát zbavil Antonia pravomocí a vyhlásil válku proti Egyptu. Oba konzulové (Gnaeus Domitius Ahenobarbus a Gaius Sosius) a třetina senátu opustila Řím, aby se v Řecku setkali s Antoniem a Kleopatrou.\nRoku 31 př. n. l. vypukla válka. Octavianův oddaný a schopný generál Marcus Vipsanius Agrippa se zmocnil řeckých měst a přístavu Methane, které stranily Antoniovi. Velká obliba Octaviana a legie zajistily, že se provincie Kyrenaika a Řecko odpadlo na jeho stranu. 2. září roku 31 se odehrála bitva u Actia. Námořní vojsko Antonia a Kleopatry bylo poraženo a oba uprchli se 60 loděmi do Egypta.\n\nOctavian, nyní tak blízko absolutní moci, jim nehodlal ponechat jedinou šanci. V srpnu roku 30 př. n. l. napadl po boku s Agrippou Egypt. Antonius, nemaje kam prchnout, spáchal sebevraždu, probodl se mečem v mylné domněnce, že Kleopatra již spáchala rovněž sebevraždu. Když se dověděl, že Kleopatra je stále naživu, přátelé jej přenesli do Kleopatřiny svatyně, kde se skrývala, a Antonius zemřel v jejím náručí (někteří historikové tvrdí, že nespáchal sebevraždu, ale zabil jej oblíbený Octavianův egyptský kněz). Kleopatra teprve několik týdnů po jeho smrti spáchala sebevraždu a nechala se po egyptském způsobu uštknout hadem. Caesarion byl zavražděn také. Antoniova dcera, kterou měl s Octavií, byla ušetřena, stejně jako syn Iullus Antonius. Starší syn Marcus Antonius Antyllus byl zabit Octavianovými muži, když prosil o milost v Caesareiu.\n\nAntonius byl mrtev a Octavian se stal nezpochybnitelným vládcem Říma. V následujících letech získal Octavian (po roce 27 př. n. l. Augustus) do svých rukou veškerou administrativní, politickou a vojenskou moc. Když Augustus roku 14 zemřel, přešly veškeré jeho pravomoci na adoptovaného syna Tiberia.\nCaesarův mocenský vzestup a následná občanská válka mezi dvěma jeho hlavními přívrženci definitivně zpochybnily římskou oligarchii coby vlády schopnou a potvrdily, že v budoucnosti budou veškeré boje o moc soustředěny na boj mezi dvěma (nebo více) jedinci. Zápas o moc již nebude jedinec svádět na půdě senátu. A tak Antonius, Caesarův klíčový přívrženec a jeden ze dvou mužů, jehož moc po Caesarově vraždě nesmírně vzrostla, se stal především jedním ze tří mužů odpovědných za pád Římské republiky.\n\nAntonius byl postupně ženatý s Fadií, Antonií, Fulvií, Octavií a Kleopatrou. Zanechal po sobě množství dětí. Skrze děti, které zplodil s Octavií, se stal předkem římského císaře Caliguly, Claudia a Nerona.\n\n\nLiterární ztvárnění, v nichž je ústředním námětem povaha a život Marka Antonia:\n\n\nČeská bibliografie\n\n\n"}
{"id": "328560", "url": "https://cs.wikipedia.org/wiki?curid=328560", "title": "Damaskinos Papandreou", "text": "Damaskinos Papandreou\n\nDamaskinos Papandreou (Δαμασκηνός Παπανδρέου) či Damaskinos z Athén (rodným jménem Dimitrios Papandreou; 3. března 1891 – 20. května 1949) byl pravoslavný biskup, arcibiskup Athén a všech Řeků (1941–1949), regent Řecka (1944–1946) a premiér Řecka (1945).\n\nZa druhé světové války oficiálně a veřejně protestoval spolu s dalšími osobnostmi řecké vědy, kultury a společnosti proti deportacím Židů a nařídil kněžím, aby je podporovali a vydali jim falešná křestní osvědčení. Když mu místní velitel SS Jürgen Stroop pohrozil, že ho nechá za tento protestní dopis zastřelit, Damaskinova sarkastická odpověď vstoupila do dějin:\n\nTěžko říci, zda byl nevzdělaný Stroop vůbec schopen pochopit, že arcibiskup právě srovnal jeho zemi s všeobecně opovrhovaným režimem Mahmuta II. (považovaným za nejbestiálnější tyranii 19. století), každopádně si ale jeho popravu nakonec rozmyslel.\n\n"}
{"id": "328566", "url": "https://cs.wikipedia.org/wiki?curid=328566", "title": "Římskokatolická farnost Střížov-Číměř", "text": "Římskokatolická farnost Střížov-Číměř\n\nŘímskokatolická farnost Střížov-Číměř je územní společenství římských katolíků ve Střížově a Číměři s farním kostelem sv. Jiljí.\n\n\nFara se ve Střížově připomíná k roku 1558. Roku 1785 zde byla zřízena lokálie, farnost pak roku 1859. Z farářů působili ve Střížově delší dobu P. Jakub Horák (1791—1807), P. František Zukal (1816—1840), P. Em. Svitavský (od roku 1879 až do začátku 20. století).\n\nDuchovním správcem farnosti je farář z vladislavské farnosti. Od 1. září 2004 do října 2015 byl administrátorem excurrendo R. D. Mgr. Jiří Bradáč. Od 1. listopadu 2015 byl ustanoven administrátorem excurrendo ad interim R. D. Mgr. Jiří Dobeš. Toho od 1. dubna 2016 vystřídal D. PhDr. Jindřich Zdík Zdeněk Charouz, Th.D., OPraem., nejprve ad interim, od 1. srpna 2016 jako administrátor excurrendo.\n\nNa 16. listopad připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 6. květnu.\n\nNa území farnosti se každoročně koná tříkrálová sbírka. Při sbírce v roce 2016 se v Číměři vybralo 6 905 korun, v Okrašovicích 2 060 korun, v Pozďátkách 1 664 korun, ve Slavičkách 4 040 korun. \n\n"}
{"id": "328571", "url": "https://cs.wikipedia.org/wiki?curid=328571", "title": "Římskokatolická farnost Hrotovice", "text": "Římskokatolická farnost Hrotovice\n\nŘímskokatolická farnost Hrotovice je územní společenství římských katolíků s farním kostelem svatého Vavřince v děkanátu Třebíč.\n\nKostel pochází ze třináctého století, první farář je zmiňován roku 1253. První tři století zde působili kněží křížovnického řádu. Od šestnáctého století byly Hrotovice připojeny ke krhovské farnosti. Tato situace trvala až do roku 1912, kdy vznikla samostatná farnost.\nJména duchovních, kteří působili v Hrotovicích, jsou známa od konce 17. století. Prvním farářem znovu samostatné farnosti byl od roku 1913 až do své smrti v roce 1932 P. Tomáš Sec. Od 15. srpna 2012 byl farářem P. Leopold Nesveda. Toho od 1. srpna 2016 vystřídal jako farář R. D. Mgr. Ing. Jan Kovář.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. září. Adorační den připadá na 7. února.\nVýuka náboženství pro 3. až 5. třídu probíhá ve škole, pro starší žáky pak na faře, Každé úterý se konají Modlitby matek.\n\nVe farnosti se každoročně koná tříkrálová sbírka. V roce 2014 se při ní vybralo 28 814 korun. V roce 2016 činil výtěžek 29 472 korun. \n\n"}
{"id": "328573", "url": "https://cs.wikipedia.org/wiki?curid=328573", "title": "Římskokatolická farnost Jinošov", "text": "Římskokatolická farnost Jinošov\n\nŘímskokatolická farnost Jinošov je územní společenství římských katolíků v Jinošově, s farním kostelem sv. Petra a Pavla.\n\nDo farnosti náleží území těchto obcí:\n\n\nSoučasným farářem je od 15. srpna 2012 R. D. Mgr. Josef Požár.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. duben. Adorační den připadá na 19. února.\n\nVe farnosti se pravidelně koná tříkrálová sbírka. V roce 2018 činil její výtěžek v Jinošově 2 830 korun.\n\n"}
{"id": "328574", "url": "https://cs.wikipedia.org/wiki?curid=328574", "title": "Římskokatolická farnost Kněžice u Třebíče", "text": "Římskokatolická farnost Kněžice u Třebíče\n\nŘímskokatolická farnost Kněžice u Třebíče je územní společenství římských katolíků v Kněžicích, s farním kostelem sv. Jakuba Staršího.\nDo farnosti náleží území těchto obcí:\n\n\nOd 1. září 2013 je farářem P. Václav Novák.\nPravidelně se ve farnosti koná tříkrálová sbírka. V roce 2017 dosáhl výtěžek sbírky v Kněžicích a Brodcích 34 271 korun. Při sbírce v roce 2019 se v Kněžicích a Brodcích vybralo 39 952 korun.\n\n"}
{"id": "328575", "url": "https://cs.wikipedia.org/wiki?curid=328575", "title": "Římskokatolická farnost Předín", "text": "Římskokatolická farnost Předín\n\nŘímskokatolická farnost Předín je územní společenství římských katolíků v Předíně, s farním kostelem sv. Václava v děkanátu Třebíč.\n\n\nV letech 1938–1942 zde byl (administrátorem) P. Jindřich Kocman.Duchovním správcem farnosti je farář z želetavské farnosti. Od 1. září 2008 jím byl jako administrátorem excurrendo D. Pavel Rostislav Novotný, O.Praem.S platností od 1. srpna 2019 byl novým administrátorem excurrendo jmenován R. D. Tomáš Mikula.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. květen. Adorační den připadá na nejbližší neděli po 12. květnu.\n\nVe farnosti se pravidelně koná tříkrálová sbírka. V roce 2016 se při ní vybralo v Předíně 12 552 korun, v Štěměchách 7 800 korun. \n\n"}
{"id": "328576", "url": "https://cs.wikipedia.org/wiki?curid=328576", "title": "Římskokatolická farnost Rouchovany", "text": "Římskokatolická farnost Rouchovany\n\nŘímskokatolická farnost Rouchovany je jedno z územních společenství římských katolíků v obci Rouchovany v rámci děkanství třebíčského diecéze brněnské s farním kostelem Nanebevzetí Panny Marie.\n\n\nNejstarší písemná zpráva o Rouchovanech z roku 1218. Dá se předpokládat, že v té době zde již existoval kostel. K původnímu románskému kostelu čtvercového půdorysu byla koncem 13. století na východní straně přistavěn gotický presbytář a na západě byl kostel prodloužený o a zakončený novou kruchtou. V 17. stol. byla loď kostela zaklenutá dvěma kupolemi a upravena v barokním slohu.\n\nOd září 2013 do dubna 2015 byl farářem R.D. Slavoj Alexa. S platností od 21. dubna 2015 byl ustanoven administrátorem R. D. Mgr. Petr Václavek. Ten byl 1. srpnu 2019 ustanoven farářem.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. duben. Adorační den připadá na 27. února. Farnost se účastní projektu Noc kostelů.\n\n"}
{"id": "328577", "url": "https://cs.wikipedia.org/wiki?curid=328577", "title": "Římskokatolická farnost Stařeč", "text": "Římskokatolická farnost Stařeč\n\nŘímskokatolická farnost Stařeč je územní společenství římských katolíků ve Starči, s farním kostelem sv. Jakuba Staršího.\n\nDo farnosti náleží území těchto obcí:\nStařečský kostel byl původně pozdně románský. V letech 1734-1754 byl kostel přestavěn. \nOd 1. srpna 2012 je farářem R. D. Mgr. Stanislav Mahovský.\nDnem vzájemných modliteb farností za bohoslovce a bohoslovců za farnosti brněnské diecéze je 14. duben. Adorační den připadá na 3. února.\n\nVe farnosti se pravidelně koná tříkrálová sbírka. V roce 2019 činil její výtěžek v obci Stařeč 40 426 korun.\n\n"}
{"id": "328580", "url": "https://cs.wikipedia.org/wiki?curid=328580", "title": "Patera", "text": "Patera\n\nPatera může být:\n\n\n"}
{"id": "328581", "url": "https://cs.wikipedia.org/wiki?curid=328581", "title": "Rumba koule", "text": "Rumba koule\n\nRumbakoule (maracas, jedn. číslo je maraca) jsou hudební nástroje obvykle používané v páru, které se skládají z šišky oválného tvaru a krátké, většinou dřevěné rukojeti. Tato krátká tyč dosahuje délky přibližně 15 cm. Velikost samotné „šišky“ bývá okolo 13 cm. Uvnitř rumbakoule mohou být např. suché fazole, rýže apod. Je to oblíbený rytmický nástroj. Většinou se vyrábí z rostliny Crescentia (kujeta), která roste v tropických deštných lesích. \n"}
{"id": "328582", "url": "https://cs.wikipedia.org/wiki?curid=328582", "title": "Režné zdivo", "text": "Režné zdivo\n\nRežné zdivo je typ kamenného nebo cihlového zdiva, které je pouze vyspárováno, ne však omítnuto. Využívá se zejména v oblastech, kde by kvůli povětrnostním podmínkám omítka trpěla.\n"}
{"id": "328583", "url": "https://cs.wikipedia.org/wiki?curid=328583", "title": "David Villa", "text": "David Villa\n\nDavid Villa Sánchez (* 3. prosince 1981 Tuilla) je španělský fotbalový útočník, který je od léta 2014 hráčem amerického klubu New York City FC, ale po celý zbytek roku 2014 hostoval v australském celku Melbourne City FC. Ve španělské reprezentaci je historicky nejlepším střelcem.\n\nNavzdory vážnému zranění z dětství začal svou profesionální kariéru v Sportingu Gijón. Po dvou sezónách přestoupil do Zaragozy, kde debutoval v Primera División a vyhrál své první seniorské trofeje: Copa del Rey a Supercopa de España. Do Valencie přestoupil v roce 2005 za 12 miliónů eur a byl součástí týmu, když Valencie vyhrála Copa del Rey v sezóně 2007/08. V roce 2010 přestoupil do Barcelona za 40 miliónů eur, kde poprvé vyhrál La Ligu a Ligu mistrů.\n\nVilla debutoval v národním týmu v roce 2005. Od té doby se účastnil tří důležitých turnajů, stal se nedílnou součástí španělské reprezentace, když vyhrála Euro 2008 a MS 2010. Na světovém šampionátu dal 3 góly, na Euru 2008 získal Zlatou kopačku pro nejlepšího střelce turnaje. Je prvním španělským fotbalistou, který kdy dal v reprezentaci víc jak 50 gólů a je historicky nejlepším španělským střelcem. Zároveň na MS dal více gólů než kterýkoli jiný španělský fotbalista.\n\nSvoji fotbalovou kariérou zahájil ve španělském klubu UP Langreo Buzos. V roce 1999 jej koupil Sporting Gijón, kde se postupně propracoval do A týmu.\n\nO čtyři roky později nastoupil poprvé v nejvyšší španělské soutěži v dresu Realu Zaragoza. Hned v první sezoně pomohl Zaragoze k zisku poháru a následně i k vítězství v superpoháru proti Realu Madrid. Strávil zde ještě jednu sezonu a odešel do Valencie za odstupné 12 milionů eur.\n\nHned od první sezóny se stal nejlepším střelcem Valencie, když vstřelil 25 branek. Jeho výkony mu vynesly nominaci na MS v Německu. Následující sezonu se s Fernandem Morientesem, posilou z Liverpoolu, podepsali pod 43 gólů Valencie. V této sezoně si také připsal debut v Lize mistrů, když se Valencia probojovala do čtvrtfinále a Villa sám si připsal 4 branky. V sezoně 2007/08 Valencia skončila v lize desátá, v Lize mistrů vypadla už v základní skupině, zvítězila však v poháru a kvalifikovala se do Poháru UEFA.\n\nVilla vstřelil 18 ligových branek a 2 v Lize mistrů. V sezoně 2008-09 vstřelil v 33 ligových zápasech 28 gólů. V Poháru UEFA pomohl Valencii probojovat se do základních skupin gólem z penalty do sítě portugalského Marítima. V základních skupinách nastoupil pouze do jednoho utkání jako střídající hráč. V šestnáctifinále proti Dynamu Kyjev Valencia v obou zápasech remizovala a nepostoupila kvůli menšímu počtu vstřelených gólů na hřišti soupeře. Villa nastoupil do prvního zápasu jako střídající a druhý absolvoval celý, gól si nepřipsal.\n\nV roce 2010 přestoupil do FC Barcelona. Svůj první gól v dresu katalánského klubu vstřelil při svém debutu 29. srpna 2011 proti Racing de Santander. Nasbíral zde celou řadu trofejí.\n\nV červenci 2013 přestoupil do klubu Atlético Madrid. V sezoně 2013/2014 se probil s týmem do finále Ligy mistrů UEFA proti Realu Madrid, ale musel skousnout porážku 1:4, vyrovnávající branku na 1:1 přitom Atlético dostalo až ve třetí minutě nastavení (hlavička Sergia Ramose). Stal se však vítězem Primera División 2013/14.\n\nPo sezoně 2013/14 se upsal nově vzniklému americkému klubu New York City FC, který měl však do Major League Soccer vstoupit až v březnu 2015. Villa podepsal tříletou smlouvu.\n\nJelikož New York City FC vstoupí do MLS až v nové sezoně, která začala v březnu 2015, byl odeslán na půl roční hostování do australského prvoligového celku Melbourne City FC.\n\nV A-mužstvu Španělska přezdívaném \"La Furia Roja\" debutoval 9. 2. 2005 v kvalifikačním zápase proti týmu San Marina (výhra 5:0).\n\nSvé první velké mezinárodní akce se účastnil na Mistrovství světa 2006 v Německu, kdy vstřelil dva góly v prvním zápase Španělska do sítě Ukrajiny. Španělsko nakonec vypadlo v osmifinále s Francií.\n\nNásledně se Španělsko probojovalo na Euro 2008 v Rakousku a Švýcarsku, kde Villa vstřelil hattrick do sítě Ruska v prvním zápase základní skupiny a jeden gól přidal v následujícím zápase proti švédské reprezentaci. Stal se tak nejlepším střelcem turnaje se čtyřmi góly ve 4 zápasech. Do finálového utkání s Německem nenastoupil, protože si natrhl stehenní sval.\n\nByl nominován i na Mistrovství světa 2010 v Jihoafrické republice. Kde opět patřil k nejdůležitějším hráčům když vystřílel v základní skupině Španělsku postup a celkově si připsal za turnaj 5 gólů a patřil tak k nejlepším střelcům MS spolu s Thomasem Müllerem, Diegem Forlánem a Wesleym Sneijderem. Na turnaji získal se Španělskem zlatou medaili když ve finálovém zápase po prodloužení zdolali Nizozemsko.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nV roce 2003 se David Villa oženil se svou dětskou láskou Patrícií Gonzales (bývalou fotbalistkou). Mají dcery Zaidu (* 7. prosinec 2005) a Olayu (* 18. srpen 2009). První syn Luca se jim narodil dne 28. ledna 2013. Jejich jména má vyryta na kopačkách Adidas F50. Na jedné kopačce má také španělskou vlajku a na druhé vlajku Asturie.\nJeho fotbalovými idoly jsou Luis Enrique a Quini.\n\nDavid Villa často navštěvuje charitativní akce. Je aktivně zapojen s kampaní UNICEF.\n\nPočátkem července roku 2008 nechal založit \"tábor Davida Villy\", který se koná každoročně. Děti tam absolvují školení od profesionálních fotbalistů. Villa se také podílí na tréninku s dětmi.\n\nV roce 2010 zpíval duet se španělskou zpěvačkou Anou Torroja píseň \"Insurrection\". Skladba byla nahrána pro nadační projekt Voces X1FIN, pro zisk peněz na stavbu umělecké školy v Mali. Villa prohlásil, že fotbalisté \"jsou příklad pro společnost a měli by být připraveni se kdykoliv zapojit do takovýchto projektů, kde můžou pomoct lidem, kteří to potřebují\".Jeho oblíbená píseň je A Mi Manera.\n\n"}
{"id": "328585", "url": "https://cs.wikipedia.org/wiki?curid=328585", "title": "Louis Kahn", "text": "Louis Kahn\n\nLouis Kahn (rodným jménem Leiser-Itze Schmuilowsky) (* 20. února 1901, Kuressaare, ostrov Saaremaa, Estonsko – 17. března 1974, New York, USA) byl americký architekt, profesor na Yale University a University of Pennsylvania. Jde o představitele architektury brutalismu 20. století.\n\nLouis Isadore Kahn se narodil roku 1901 na ostrově Saaremaa v Estonsku. Pocházel ze tří dětí, otec sloužil v carské armádě a po svém propuštění se živil jako umělecký řemeslník. Matka byla harfenistka. Rodina roku 1905 emigrovala do Spojených států a usadila se ve Filadelfii. Pocházel ze skromných poměrů. Otec se kvůli nemoci zad nemohl věnovat své profesi, proto rodina žila z toho, co matka vydělala jako krejčová v textilním průmyslu.\n\nMladý Louis se již ve škole projevoval jako znamenitý kreslíř a měl i mimořádné hudební nadání, nicméně rozhodl se pro studium architektury. Když si vydělal nějaké peníze, začal studovat na University of Pennsylvania ve Filadelfii pod vedením profesora Paula P. Creta (původně profesora École des Beaux Arts v Paříži) v letech (1929-1930) a také profesorů Zantzingera, Boila a Medara (1930-1932). Po studiích procestoval Evropu a poté si v roce 1937 otevřel ve Filadelfii svůj vlastní ateliér. Počátkem 40. let uzavřel partnerství s Georgem Howem a Oscarem Stoneverem. Jeho rané práce nejsou příliš známé a ani nikterak hodnotné. V roce 1947 přijal nabídku přednášet na Yale University v New Havenu, kde společně s Douglasem Orrem navrhl přístavbu galerie výtvarného umění (1951–1953). Když byl po deseti letech jmenován profesorem University of Pennsylvania ve Filadelfii, rád se vrátil do města, se kterým se vždy cítil svázaný. V poslední třetině života Louise Kahana jeho reputace radikálně vzrostla a zařadil se mezi prominentní architekty své doby. Zakázky přicházely z celé Ameriky i z Asie; rozsahem od malých židovských koupelen po návrh hlavního města Bangladéše. Kahn se každému dílu věnoval se stejnou mírou starostlivosti a intenzity. Instituce, které se věnovaly výuce anebo výzkumu, považoval za výjimečná místa, protože se tam spojovaly individuální i společenské aktivity, které měla architektura reflektovat. Nazýval je „domy inspirací,“ což mu přineslo v 60. letech několik zakázek v této oblasti. V roce 1963 dostal zakázku na plán pro hlavní město Bangladéše – Dháku, tehdy ještě Východního Pákistánu, konkrétně pro dháckou vládní čtvrť Sher-e-Bangla Nagar. Až do roku 1971 vyučoval na University of Pennsylvania ve Filadelfii. Uznání, které odpovídalo jeho významu architekta, učitele a teoretika, se dočkal až v posledních letech života. V roce 1966 mu byla v Museum of Modern Art v New Yorku uspořádána velká výstava a podobná se konala roku 1969 v Curychu. Dostal zlatou medaili od American Institute of Architects a v roce 1971 od Royal Institute of British Architects (FRIBA).\n\nV březnu 1974 naposled odcestoval do Indie. Tehdy často cestoval do Teheránu, Tel Avivu, Dháky, Paříže, Bruselu a jiných měst. Zřejmě i to přispělo k velkému fyzickému vyčerpání. Po návratu z Indie podlehl Louis Kahn 17. března 1974 na toaletě newyorské stanice Pennsylvania Station infarktu myokardu. Jelikož měl u sebe jen telefonní číslo své kanceláře, nemohla policie nikoho přes víkend zastihnout, a tak až po třech dnech jej žena našla v seznamu nalezených neznámých osob v New Yorku a musela ho identifikovat. Po jeho smrti vyšlo najevo, že navzdory množství projektů, které realizoval po celém světě, byla jeho kancelář zadlužena. Nikdy neměl zájem o výnosnou práci, vždy se prací zabýval tak dlouho, dokud nevyhovovala jeho nárokům, bez ohledu na náklady a termíny. Dluhy však byla nakonec uhrazeny díky tomu, že stát Pensylvánie odkoupil jeho skici a výkresy.\n\nZatímco Kahnův architektonický odkaz je nekompromisním hledáním pravdivého a jasného, jeho osobní život byl plný tajemství a zmatku. Kahn měl vztah se třemi různými ženami. Roku 1930 se oženil s Ester Israeli. Roku 1945 začal spolupracovat a navázal vztah s Ann Tyng, s níž vypracovával různé modely konstrukcí ze sériových strukturních prvků, které našly uplatnění v plánech pro studentské internáty ve Filadelfii. S Harriet Pattison měl syna Nathaniela Kahna, který natočil biografický dokumentární film \"Můj architekt Louis Kahn\" (\"My Architect: A Son's Journey\") a ten byl nominován na Oscara. Odhaluje v něm neuvěřitelnou krásu monumentálních staveb svého otce a vtahuje nás tak hluboko do své rozvrácené rodiny, kde nám odhaluje svět předsudků, intrik a pomluv, které pronásledují rodiče i jejich děti.\n\n\n"}
{"id": "328586", "url": "https://cs.wikipedia.org/wiki?curid=328586", "title": "Klimov VK-1", "text": "Klimov VK-1\n\nKlimov VK-1 byl sovětský proudový motor vzniklý dalším vývojem, založeném na konstrukci britského proudového leteckého motoru Rolls-Royce Nene. Koncepčně je sice shodný s původním britským vzorem - motor Nene byl v SSSR vyráběn pod označením RD-45, ale je překonstruovaný a má oproti vzoru vyšší výkony; tahem leží mezi motory Rolls-Royce Nene a Rolls-Royce Tay (také byl vyráběn v licenci americkou firmou Pratt & Whitney jako typ J48, nezaměňovat s pozdějším dvouproudovým motorem pohánějícím civilní letouny).\n\nMotor VK-1 poháněl stíhací letouny MiG-15bis, MiG-17 (pozdější verze „sedmnáctek“ — MiG-17F, MiG-17PF a PFU — poháněly motory VK-1F, vybavené přídavným spalováním), či dvoumotorové bombardovací letouny Iljušin Il-28.\n\nJde o turbokompresorový motor jednohřídelové koncepce, s radiálním kompresorem, devíti přímoproudými spalovacími komorami a jednostupňovou axiální turbínou.\n\nMaximální vzletový tah motoru byl 2700 kp (26,48 kN) při 11 560 ot/min. Verze VK-1F, vybavená přídavným spalováním, měla krátkodobě tah 3380 kp (33,15 kN).\n\n\n\n\n"}
{"id": "328590", "url": "https://cs.wikipedia.org/wiki?curid=328590", "title": "Adrian Mutu", "text": "Adrian Mutu\n\nAdrian Mutu (* 8. ledna 1979, Călinești) je bývalý rumunský fotbalový útočník a reprezentant.\nJeden z nejznámějších rumunských fotbalistů, který se zviditelnil i mimo fotbalové hřiště. V době působení v Chelsea FC měl pozitivní test na kokain (v roce 2004) a dostal sedmiměsíční distanc. Chelsea s ním rozvázala smlouvu a požadovala náhradu ve výši 17 milionů eur, pokud by nezaplatil, hrozil by mu doživotní zákaz soutěžního fotbalu. Nezaplatil, trest nedostal a Chelsea peníze vymáhala po italských klubech Juventusu a Livornu.\n\nSpolečně s Gheorghem Hagim je s 35 góly nejlepším střelcem mezi rumunskými reprezentanty.\n\nV minulosti hrál za kluby FC Argeș Pitești, FC Dinamo București, FC Internazionale Milano, Hellas Verona FC, Parma FC, Chelsea FC, Juventus FC a AC Cesena. V rámci řešení nastalé situace ohledně své povinnosti zaplatit Chelsea pokutu ve výši 17 milionů eur (pozitivní drogový nález) se Adrian Mutu rozhodl nabídnout jiné řešení, které popsal v otevřeném dopise. Adrian má v úmyslu místo placení pokuty věnovat své úspory na pomoc mládeži, jež propadla drogám v Itálii, Anglii a rodném Rumunsku.\n\nV zimě 2013/14 skončil ve francouzském Ajacciu a vrátil se do Rumunska, kde se dohodl s klubem FC Petrolul Ploiești. Poté hrál v roce 2015 v indické Indian Super League za FC Pune City. V lednu 2016 podepsal smlouvu s rumunským klubem ASA 2013 Târgu Mureș, kde odehrál pouze 5 zápasů. Poté v květnu 2015 ukončil definitivně profesionální hráčskou kariéru.\n\nMutu byl od roku 2000 do roku 2013 též hráčem A-mužstva rumunské fotbalové reprezentace, odehrál celkem 77 zápasů a nastřílel 35 gólů. Debutoval 29. 3. 2000 v přátelském utkání proti reprezentaci Řecka (porážka 0:2).\n\nZúčastnil se Mistrovství Evropy 2000 v Belgii a Nizozemsku (porážka 0:2 ve čtvrtfinále proti Itálii) a Mistrovství Evropy 2008 v Rakousku a Švýcarsku (nepostupové třetí místo ve „skupině smrti“ - základní skupině C).\n\n\n"}
{"id": "328593", "url": "https://cs.wikipedia.org/wiki?curid=328593", "title": "Free Bird", "text": "Free Bird\n\n„Free Bird“ je jeden z největších hitů americké rockové skupiny Lynyrd Skynyrd, který byl oficiálně vydaný v roce 1974.\n\nV plné studiové verzi nahrávka začíná gospelově znějícími varhany, podkreslenými jakoby volnými variacemi hry na slide kytaru se zpěvem ve verzích připomínající pomalý song ve stylu southern rocku; v druhé části skladba graduje přitvrzeným parafrázovaním refrénu do hard rockového duelu dvojice sólových kytar, který byl časopisem Guitar World ohodnocen jako třetí nejlepší kytarové sólo všech dob.\n\nRozhlasová stanice \"BBC Radio 2\" vyhlásila skladbu „Free Bird“ za nejlepší rockovou skladbu, kterou podle jejího hodnocení předstihla jen „Stairway to Heaven“ od Led Zeppelin. Časopis Rolling Stone dal „Free Bird“ na 191. místo mezi 500 nejlepšími skladbami všech dob.\n\nV roce 2012 vydala skupina Molly Hatchet cover verzi této skladby na svém albu \"Regrinding the Axes\".\n\nSkladba se nachází ve hře v herní rozhlasové stanici K-DST.\n\n\n\n"}
{"id": "328605", "url": "https://cs.wikipedia.org/wiki?curid=328605", "title": "Radotínské laguny", "text": "Radotínské laguny\n\nRadotínská laguna (radotínské laguny) je název vodních ploch, které podle plánů z roku 2008 mají být vybudovány na území Zbraslavi a Lahovic v klínu mezi Berounkou a Vltavou před jejich soutokem, při levém břehu Berounky mezi Berounkou a Výpadovou ulicí a při levém břehu Vltavy západně od Lahoviček. V minulých staletích v této oblasti Berounka různě meandrovala a měnila trasu. Zejména povodeň v roce 2002 připomněla, že kvůli riziku záplav není místo vhodné pro zástavbu. I proto bylo plánováno, že v návaznosti na výstavbu Radotínského mostu Pražského okruhu bude oblast přeměněna v rekreační zónu s umělou lagunou sloužící zejména pro jachting a windsurfing; část vytěžených štěrkopísků je zároveň využívána na místě ke stavbě. \n\nPodle podoby zobrazené na mapy.seznam.cz má vodní plocha na pravé straně od Berounky mít tvar dvou jezer propojených užším hrdlem podcházejícím estakádu Radotínský most. Větší, jižní jezero má sahat od tržnice Lipence až téměř k nové mimoúrovňové křižovatce, severní jezero má ležet západně od vlastních Lahovic a má být propojeno s Berounkou naproti Radotínskému přístavu. Počet, tvar a umístění jezer se však v návrzích stále mění a definitivní podoba nebyla schválena. Rozloha laguny byla v návrhu udána 86 ha. Na levé straně Berounky je plánováno menší jezero západně od jižní části Lahoviček, těžba by měla zasahovat i do území Radotína. \n\nPodle (návrhu) územního plánu měla vodní plocha na území Radotína v oblasti skleníkového areálu Brudra mít rozlohu 36,7 ha (Přístav Radotín, trvale propojena s Berounkou), vodní plocha na území Lahoviček mezi Výpadovou ulicí a chuchelským závodištěm měla mít rozlohu 8,7 ha (Lahovičky, nepropojena s Berounkou) a v katastrálním území Lahovic na pravé straně Berounky měly vzniknout dvě vodní plochy o rozloze 59,6 (dobývací prostor Lahovice I., bez propojení s Berounkou) a 11,1 ha (dobývací prostor Lahovice, trvale propojena s Berounkou). \n\nPůvodní projekt zastupitelstvo hlavního města Prahy zastavilo na jaře 2013, následně v dubnu 2013 rada hlavního města Prahy schválila návrh změny územního plánu, která původní plány zredukovala ze čtyř jezer na jedno a má být zredukováno o přístav pro velké lodě. Primátor Tomáš Hudeček původní záměr komentoval tak, že se dílo „tvářilo jako vytvoření zázemí pro vodní sporty. Jeho prioritou ale mohla být spíše těžba štěrkopísků a machinace s pozemky.“ Změna územního plánu hlavního města Prahy vycházel ze studie městské části Praha 16, která počítá s umělým kanálem pro vodní slalom a doporučuje zřídit místo pro nakládání menších lodí a kánoí, parkoviště a dva asfaltové okruhy pro jízdu na kolečkových bruslích či běh. Celý areál má mít rozlohu 47 ha. Do areálu má být zřízen sjezd novým ramenem z křižovatky ulic Výpadové a Přeštínské. V březnu 2014 Rada hlavního města Prahy zamítla žádost firmy GET s.r.o. o povolení výjimky ze stavební uzávěry, která by umožňovala těžbu štěrkopísku na ploše 20 ha.\n\nZa nepříznivý efekt výstavby je považováno narušení jímací a filtrační funkce štěrkopískové vrstvy lahovické nivy, narušení režimu podzemních vod, možné ohrožení blízké přírodní památky Krňov a jejího lužního lesa a Lipanského potoka, obavy se vyskytly i ohledně nakládání s kaly vzniklými při těžbě.\n\nTěžební prostor má podle záměru pokrývat větší území, než které je územním plánem určeno pro rekreační vodní plochy. Zbylé vytěžené plochy mají být zavezeny inertními materiály a odpady obtížně kontrolovatelného původu, což by mohlo dále narušit režim podzemních vod, kontaminovat je a narušit i rekreační funkci oblasti. \n\nStudie \"Rekreační areál na soutoku Vltavy a Berounky\" od firmy d-plus, projektová a inženýrská a. s. Praha z roku 2005 konstatuje, že plánovaná výstavba by znamenala významný zásah do znaků a hodnot krajinného rázu. Studie upozorňuje na agresivní účinky zdejších podzemních vod (kyselostní, uhličitá, vyluhující, místy síranová), na vyjmutí většiny území ze zemědělského půdního fondu a na to, že do oblasti zasahuje ochranné pásmo II° vodárny Podolí. \n\nHydroprojekt Praha ve své studii z roku 2005 připomněl, že voda v Berounce je pro vysoký obsah chlorofylu obecně nevhodná ke koupání, což omezí rekreační funkci vodních ploch propojených s Berounkou. Studie navrhuje dva jezy na Berounce (na řkm 1,65 pohyblivý jez Radotín I. s malou vodní elektrárnou, malou plavební komorou, propustí pro vodáky a rybím přechodem, na řkm 5 jez Radotín II.) Dolní jez má snížit eutrofizaci rekreačních vodních ploch. \n\n"}
{"id": "328612", "url": "https://cs.wikipedia.org/wiki?curid=328612", "title": "Visu Latvijai", "text": "Visu Latvijai\n\nVisu Latvijai! (VL) je lotyšská národně-konzervativní politická strana. Předsedou strany je Imants Parādnieks.\n\nPůvodně se jednalo o mládežnickou politicky zaměřenou organizaci, v lednu 2006 došlo k její přeměně v politickou stranu. V parlamentních volbách téhož roku strana obdržela 1,48% hlasů a nedostala se do parlamentu.\n\n"}
{"id": "328615", "url": "https://cs.wikipedia.org/wiki?curid=328615", "title": "Hohenbergové", "text": "Hohenbergové\n\nHohenbergové, \" (von) Hohenberg\" je jméno rakouského rodu, od roku 1919 povýšeného do vévodského resp. knížecího stavu, udělených v souvislosti se sňatkem následníka rakousko-uherského trůnu, arcivévody Františka Ferdinanda z habsbursko-lotrinské dynastie, a hraběnky Žofie Chotkové. V mužské linii tedy Hohenbergové pocházejí z rakouského císařského rodu habsbursko-lotrinského a v ženské linii ze starého českého rodu Chotků z Chotkova a Vojnína.\n\nNová dynastie Hohenbergů byla založena výnosem císaře Františka Josefa I. v roce 1900. 1. července 1900 se na zámku v Zákupech v severních Čechách konala svatba a následníka rakousko-uherského trůnu, arcivévody Františka Ferdinanda (1863–1914) s hraběnkou Žofií Chotkovou (1868–1914). Ačkoli Žofie pocházela ze staré české šlechtické rodiny Chotků z Chotkova a Vojnína, nebyla svým rodem rovna rakouskému arcivévodovi. Jejich sňatek byl tudíž morganatický, a jejich potomci byli z důvodu nerovnorodosti manželství vyloučeni z nároku následnictví rakousko-uherského trůnu. Také budoucí titul Žofie neměl být císařovna, ale pouze manželka císaře. (Přísné dědičné předpisy platily zpočátku pouze pro Rakousko. V Čechách a Uhrách by teoreticky bývala mohla Žofie z Hohenbergu být i královnou a její potomci dědici. Ovšem se zřetelem na zachování jednoty rakousko-uherské monarchie, bylo vzdání se tohoto nároku smluvně upraveno.)\n\nCísař ustanovil Žofii kněžnou z Hohenbergu (\"Fürstin von Hohenberg\") s předepsaným oslovením \"Její Jasnost\" (\"Ihre Durchlaucht\") a roku 1909 ji císař povýšil na vévodkyni (\"Herzogin\") \"ad personam\" s oslovením \"Její Výsost\" (\"Ihre Hoheit\"). Jelikož byl sňatek Žofie a Františka Ferdinanda morganatický, žádné z jejich čtyř dětí nemělo (po přísaze následníka Františka Ferdinanda) nárok na rakousko-uherský trůn.\n\nPo sarajevském atentátu přešel majetek zavražděného následnického páru na jejich děti. Nejstarší potomek, kníže Maxmilián, kterému bylo tehdy teprve dvanáct let, zdědil mimo jiné zámek Artstetten v Dolním Rakousku. Všechny tři děti pak společně zdědily zámek Konopiště jižně od Prahy, zámek Chlum či zámek Greifenberg ve štýrské Radiměři.\n\nZa nedlouhého panování císaře Karla I. dostaly děti následnického páru 31. srpna 1917 dědičný znak a primogeniturně dědičný vévodský titul s oslovením \"Výsost\" a další potomci titul \"kníže\"/\"kněžna\" s oslovením „\"Jasnost\"“.\n\nTitul vévody z Hohenbergu byl vytvořen pro knížete Maxmiliána z Hohenbergu roku 1917 císařem Karlem I., tři roky po atentátu v Sarajevu na jeho rodiče v roce 1914, který dal podnět k vypuknutí první světové války.\n\nHlava rodiny měla titul vévoda a ostatní členové kníže/kněžna. Knížata byli oslovováni Jasnost, vévoda Výsost.\n\nNa základě zákona o zrušení šlechtictví směli příslušníci rodu v Rakouské republice od roku 1919 používat výhradně rodové jméno \"Hohenberg\" jako příjmení. V témže roce byly děti následnického páru vyvlastněny Československou republikou v rámci pozemkové reformy, a jako rakouští státní občané vyhoštěni do Rakouska. Toto vyvlastnění bylo výsledkem letitého právního sporu mezi rodinou Hohenbergů a ČSR, který byl kněžnou Žofií z Hohenbergu vznesen u Evropských instancí.\n\nPo anexi Rakouska Nacistickým Německem v roce 1938 byli bratři Maxmilián a Arnošt pro svůj odpor vůči nacistům, deportováni do KT Dachau. Zámek Artstetten byl vyvlastněn, polnosti o výměře 20 000 ha u Eisenerce ve Štýrsku přešly do vlastnitví Třetí říše. Jednalo se o jedno z největších vyvlastnění v Rakousku vůbec. Uvěznění bratří Hohenbergu na západě zvedlo velkou vlnu pozornosti. Maxmilián byl v roce 1940 propuštěn, zatímco Arnošt byl převezen do KT Buchenwald a propuštěn byl teprve v roce 1943. Vyvlastněný rodinný majetek připadl po konci války Rakousku, a roku 1949 byl částečně navrácen do rukou Maxmiliána z Hohenbergu. Po něm obec Artstetten se zámkem, lesy a polnostmi převzal v roce 1962 jeho nejstarší syn Franz. Po jeho smrti v roce 1977 odkázala jeho vdova Alžběta Lucemburská, princezna nasavská a bourbonsko-parmská majetek své nejstarší dceři Anitě, jež se vdala za francouzského hraběte Romée de La Poeze d’Harambure. Manželé pak panství na konci roku 2003 začlenili do nově založené nadace \"Anita Hohenberg-Stiftung\".\n\nSoučasnou hlavou rodiny je vévoda Jiří z Hohenbergu, jenž byl za pontifikátu papeže Jana Pavla II. velvyslancem Rakouské republiky při Svatém stolci.\n\nArcivévoda František Ferdinand d'Este (1863–1914) ∞ Zákupy 1900 Žofie Chotková z Chotkova (1868–1914)\n\nHrobka rodu Hohenbergů se nachází na zámku Artstetten. V roce 1909 vypsal arcivévoda František Ferdinand soutěž o výstavbu rodinné hrobky pro dvanáct rakví pod vstupní halou zámku a farního kostela sv. Jakuba Většího. V letech 1955/56 byla krypta po smrti Arnošta z Hohenbergu rozšířena také pod kostelní věž a jižní terasu zámku. Dnes jsou v kryptě pohřbeni vedle obou synů a jejich manželek, také tři vnuci Arcivévody Františka Ferdinanda a Žofie Chotkové. Pro potomky kněžny Anny z Hohenbergu a hraběte Roméeho de La Poeze d’Harambure byla reaktivována stará rodinná hrobka.\n\nPamětní mince:\nHohenbergům byl rakouskou republikou zabaven rodinný majetek mezi ostatním i rodinné sídlo, zámek Artstetten, který byl zvolen jako ústřední motiv pro pamětní desetieurové mince (vyraženy 13. října 2004). Rub znázorňuje vstup do krypty rodiny Hohenbergů. Vlevo jsou dvě podobizny, zachycující arcivévodu Františka Ferdinanda a Žofii, vévodkyni z Hohenbergu.\n\n\n"}
{"id": "328617", "url": "https://cs.wikipedia.org/wiki?curid=328617", "title": "Vojtěšice", "text": "Vojtěšice\n\nVojtěšice jsou místní částí města Jablonec nad Jizerou a nacházejí se necelé 2 km jihovýchodně od jeho centra.\n\nVojtěšice leží v katastrálním území Buřany o výměře 5,12 km.\n\nPří dělení dědictví mezi pány z Waldsteina, Hynka z Gylemnicze (jilemnické tvrze) a Henyka z Sstiepanicz (Štěpanic), 22. června 1492 se poprvé zmiňují v dochovaných pramenech, již tehdy pusté, Vojtěšice: „\"Wogtiessycze wes pusta, dwory kmetczy puste S Platem, s diedinamj, Lukamj, Mleyn welyky kteryž gest, Toho Ze Spolka magy užywatj, a tež Take Ze spolka, kdyby potržeba bylo nacž kolywiek k oprawie, gednosteynie naklad cžynitj.\"“ Vojtěšice byly v oné době oddělené s horní částí městečka Jilemnice k novému panství jilemnickému od štěpanického panství, jehož zbytek s dolení částí městečka Jilemnice byl později znám jako panství branské.\n"}
{"id": "328618", "url": "https://cs.wikipedia.org/wiki?curid=328618", "title": "Godfrey Binaisa", "text": "Godfrey Binaisa\n\nGodfrey Lukongwa Binaisa (30. května 1920 – 5. srpna 2010) byl ugandský politik a v letech 1979–1980 zastával funkci prezidenta Ugandy. Zemřel ve spánku na srdeční infarkt ve věku 90 let dne 5. srpna 2010. Dostalo se mu cti státního pohřbu.\n"}
{"id": "328619", "url": "https://cs.wikipedia.org/wiki?curid=328619", "title": "Rīgas HES", "text": "Rīgas HES\n\nRīgas HES je přehrada v Lotyšsku na řece Daugava. Nachází se u Salaspilsu u okraje Rigy, pro kterou tvoří zdroj energie a pitné vody. Stavba přehrady byla dokončena v roce 1974.\n"}
{"id": "328629", "url": "https://cs.wikipedia.org/wiki?curid=328629", "title": "Sojka", "text": "Sojka\n\nSojka může být:\n\n\nNěkolik latinských rodů z čeledi krkavcovití\n\n\n\n\n"}
{"id": "328633", "url": "https://cs.wikipedia.org/wiki?curid=328633", "title": "Horská turistika v Norsku", "text": "Horská turistika v Norsku\n\nTento článek popisuje horskou turistiku v Norsku.\nS téměř 20 000 kilometry značených turistických stezek je Norsko doslova rájem pro turisty. Návštěvníkům je tu k dispozici asi 300 turistických chat, rozesetých po všech oblastech. Turistické chaty se stálou obsluhou pracují na vysoké úrovni, a jsou to skoro jakési horské hotely. Od chat, kde si hospodaříme sami, si můžeme vypůjčit klíč u DNT (Norský svaz horské turistiky). V chatě najdeme i dostatečné zásoby jídla. Tento systém je naprosto jedinečný a svědčí o veliké důvěře v turisty, kteří chat využívají.\n\nNorská zima trvá opravdu velmi dlouho, ještě v květnu tu lze lyžovat. Před koncem června by se neměly podnikat žádné výpravy. Chaty se obvykle otvírají o posledním víkendu v červnu - v tu dobu jsou také opět sestaveny všechny mosty. Na počátku turistické sezony musíme také počítat s vysokým stavem vody na řekách. Podle toho, v jaké nadmořské výši podnikáme túry, si musíme uvědomit, že i uprostřed léta budeme muset překonávat sněhová pole. Hlavní sezona, kdy jsou chaty nejvíc obsazené, začíná uprostřed července a končí v polovině srpna. Za ideální období můžeme pokládat srpen: Voda v řekách v té době klesá na nejnižší úroveň, pravděpodobnost, že nás zastihne sněhová vánice, je velmi malá, a můžeme očekávat delší období slunného počasí. Opravdu působivé jsou barvy podzimu počátkem září. Turistické chaty končí provoz v polovině září.\n\nPři plánování túr by měli \"nováčci\" v Norsku počítat s tím, že tady povětrnostní poměry v 1000 metrech nadmořské výšky odpovídají poměrům ve výšce 2000 metrů v Alpách. Na západě země a v blízkosti fjordů panuje jen zřídka stálé počasí, což znamená, že musíme být neustále připraveni na jakékoli počasí, tj. mít nepromokavé oblečení a pevné boty do nepohody. Musíme být připraveni na kamenité cesty vyžadující neustálou pozornost. I když jsou turistické stezky značeny červenými \"T\" nebo kamennými mohylkami, nikdy se nevydávejme na cestu bez mapy a kompasu.\n\nDenní etapy jsou rozvrženy na čtyři až sedm hodin pochodu - musíme na to být tedy připraveni kondičně. Čím lehčí máme batoh, tím je túra snazší. Doporučuje se nanejvýš 8 kilogramů pro ženy a 10-12 kilogramů pro muže. Musíme tedy věci pečlivě sbalit. Téměř všechny chaty s obsluhou mají sušárnu, takže si i během túry můžeme něco přeprat.\n\nV tomto národním parku, položeném v centrálním jižním Norsku, se tyčí nejvyšší hory v zemi; Galdhøpiggen, který je nejvyšší, vystupuje do 2469 metrů. V této alpinní oblasti Norska najdeme přes 150 vrcholů, které jsou vyšší než 2300 metrů. Pokrývá je mnoho ledovců - a vyskytují se tu i místa, kde lze podnikat krásné ledovcové túry. Je tu spousta značených cest, jež procházejí vysoko položenými, zelenými údolími, často však vedou i přes sutě a proplétají se mezi balvany.\n\nNorské slovo \"vidda\" znamená \"dálka\" - a ta je zde opravdu nekonečná. Tato největší evropská náhorní planina je relativně plochá a jenom v severní části je hornatější. Na některých místech dosahuje výšky kolem 1700 metrů. Ale i navzdory průměrné výšce od 1100 metrů do 1300 metrů nesmíme přípravy na túru podcenit. Hranice stromů se pohybuje kolem 900 metrů a vegetace tu má už arktický charakter; musíme neustále překonávat malá rašeliniště a bezpočet vodních toků. Proto si musíme obout boty odolávající vodě. Ve směru od západu k východu výrazně ubývá srážek. V celé Hardangerviddě se nacházejí pozůstatky po starých loveckých kulturách a obchodních stezkách, tzv. \"nordmannsslepa\".\n\nVelmi oblíbená turistická oblast. Rozkládá se na východě Norska, a proto vyniká sušším, stálejším podnebím bohatým na sluneční svit. V Rondane je deset hor vyšších než 2000 metrů, ale doba ledová je zformovala do oblých tvarů, takže na ně lze poměrně snadno vystoupit. Někdy trochu jednotvárná krajina s kamenitými ledovcovými údolími a morénami však je bohatě porostlá lišejníky a zejména na podzim se rozzáří barvami. Jako turistická oblast se Rondane dobře hodí zejména pro ty výletníky, kteří jsou v Norsku poprvé.\n\nNa sever od pohoří Dovre a jižně od Trondheimu se rozkládá turisticky překrásné území Trollheimen. Je to krajina mnohotvárná a rozmanitá, která bez přestání nutí turistu k výstupům a sestupům. Břidlice bohatá na vápno tu podporuje mimořádně bujnou vegetaci a výskyt vzácných druhů rostlin. Zvlášť půvabný je kraj Innerdalen. V těchto končinách si přijdou na své horolezci. DNT pořádá také horolezecké kurzy.\n\nTato oblast, pro turistiku velmi rozmanitá, se rozkládá na úplném jihu země nad hranicí stromů. Setesdalheiene, Sirdalheiene, Suldalsheiene, to jsou jména, která lze po geografické stránce zahrnout do vysočiny Rogalandu. Setesdlaheiene se vyznačuje velikou proměnlivostí a pestrostí, ale také množstvím výstupů a sestupů. Údolí se šťavnatými zelenými loukami tu kontrastují s obnaženou skálou, velmi rozeklanou a posetou malými kameny. Najdeme zde mnoho řek a také jezer, která jsou zčásti uměle založená. Tato v cizině dosud skoro neznámá turistická oblast je snadno dosažitelná z Hamburku přes Kristiansand. Kromě toho šetří návštěvníkovu peněženku, protože tu převažují chaty, kde si turisté hospodaří sami.\n\nTaké tento spíše tichý kraj patří k \"zanedbávaným a přehlíženým\" oblastem. Do krajiny, kterou charakterizuje původní borový les, je dobré spojení z Rørosu. Na jezeře existuje pravidelná lodní doprava, takže si můžeme vycházky zpestřit různými variantami. Nejvyšší bod vystupuje do výšky 1305 metrů, turistické stezky se pohybují mezi 800 a 900 metry.\n"}
{"id": "328634", "url": "https://cs.wikipedia.org/wiki?curid=328634", "title": "Středoamerický společný trh", "text": "Středoamerický společný trh\n\nStředoamerický společný trh ( \"Mercado Común Centroamericano\", zkratka \"MCCA\") je společný trh pěti středoamerických států Guatemala, Salvador, Honduras, Nikaragua a Kostarika. Vznikl v roce 1960 dohodou mezi 4 státy, 5. dnešní členský stát Kostarika se připojil v roce 1963. Organizace se rozpadla v roce 1969 kvůli neshodám mezi Salvadorem a Hondurasem. Znovuobnovena byla v roce 1991. \n\nMCCA poměrně efektivně odstranil některá cla mezi zúčastněnými státy a sjednotil clo pro obchod se třetími zeměmi. Další úspěch a rozvoj se prozatím nedostavil, protože MCCA nemá dostatečné pravomoci, které si ponechaly jednotlivé státy. \n\nNejvětším obchodním partnerem jsou Spojené státy americké, do kterých putuje zhruba 45% veškerého exportovaného zboží. Do latinské ameriky směřuje cca 27% výrobků. \n"}
{"id": "328637", "url": "https://cs.wikipedia.org/wiki?curid=328637", "title": "Bitva u Clontarfu", "text": "Bitva u Clontarfu\n\nBitva u Clontarfu byla svedena na Velký pátek 23. dubna roku 1014.\n\nNa jedná straně stál král Munsteru a irský velekrál Brian Bóruma a na druhé straně král Leinsteru Máel Mórda mac Murchada a vikinský král Dublinu Sigtrygg Hedvábnovousý.\n\nV roce 1002 se král Munsteru Brian Bóruma prohlásil irským velekrálem. Leinsterský král Máel Mórda však vzdoroval jeho moci. Spojil se s vůdcem vikingů Sigtryggem Hedvábnovousým. Na jaře 1014 shromáždil Brian armádu, aby zaútočil na Dublin. V reakci na to se dublinští vikingové přeplavili do Clontarfu.\n\nVikingové se rozmístili do bitevní linie za Brianovým táborem, připraveni ke střetu. Byli mnohem lépe vyzbrojeni, nicméně Brianova armáda zvítězila. V boji zemřel též Máel Mórda. Při útěku byla většina nepřátel pobita. Když však prchající vikingové zaútočili na Brianův tábor, byl zabit také samotný irský velekrál. Sigtrygg zůstal v Dublinu a tím si udržel vládu nad vikinskými osadníky.\n\nTouto bitvou sice skončilo nezávislé mocenské postavení vikingů v Irsku, ale již nikomu se nepodařilo zopakovat sjednocení Irska tak jak se to podařilo slavnému mocnému velekráli.\n"}
{"id": "328648", "url": "https://cs.wikipedia.org/wiki?curid=328648", "title": "Bratrouchov", "text": "Bratrouchov\n\nBratrouchov je místní část města Jablonec nad Jizerou nacházející se v Libereckém kraji v okrese Semily asi 3 km východně od centra Jablonce. Místní část leží v západní části Krkonošského podhůří, v údolí horního toku Vraního potoka pod vrchem Hejlov (835 m).\n\nBratrouchov je též název katastrálního území o výměře 6,42 km. Součástí Bratrouchova je několik horských osad v okolí, např. Brno.\n\nNa území Bratrouchova se nachází moderní zařízení se zvláštním režimem zaměřené na sociální službu pro osoby se zdravotním postižením, Alzheimerovou chorobou a různými typy demence. Kapacita Domova v současné době činí 45 lůžek.\n\n"}
{"id": "328649", "url": "https://cs.wikipedia.org/wiki?curid=328649", "title": "Biogeochemický cyklus", "text": "Biogeochemický cyklus\n\nBiogeochemický cyklus (též koloběh látek) je termín, používaný ve vědách o Zemi pro cyklus určitého chemického prvku či molekuly, který probíhá živým (biosféra) i neživým (litosféra, atmosféra, hydrosféra) prostředím Země. Termín biogeochemický vyjadřuje fakt, že v procesu jsou zahrnuty biologické, geologické a chemické faktory. Díky tomuto koloběhu je daný prvek zpravidla recyklován, přestože se mohou vyskytovat rezervoáry, kde je daná látka na delší dobu akumulována (jako oceány a jezera).\n\nNejznámější a nejdůležitější biogeochemické cykly jsou:\n\nSedimentární cyklus je urychlován zvýšenou erozí zemědělských půd. Lidé mění vodní koloběh výstavbou přehrad, spotřebou vody, měněním toků řek, změnou vegetačního pokryvu rozsáhlých částí pevnin je rovněž změněn vodní koloběh. Výrazněji ovšem lidská činnost zasahuje do atmosférického transportu.\n\nLidé ovlivňují biogeochemické cykly především při průmyslové výrobě. Zvláště významným procesem je spalování fosilních paliv, který ovlivňuje biogeochemický cyklus uhlíku. Procesy výrobní však ovlivňují cykly prakticky všech chemických prvků i dalších látek. Stejně významná je i spotřeba, při které opět se mění biogeochemické cykly. Významné je i nakládání s odpady včetně čištění odpadních vod a nakládání s čistírenskými kaly. Skládky odpadů představují významný zásah do řady biogeochemických cyklů. Z hlediska jednotlivých prvků a látek rozlišujeme tři důležité kategorie: živiny, těžké kovy a persistentních organické škodlivy (POP – persistent organic pollutants). Mezi nejdůležitější živiny patří uhlík, dusík, fosfor a síra. Biogeochemický cyklus uhlíku člověk narušuje spalováním fosilních paliv, kterým se uvolňuje ročně do atmosféry takové množství oxidu uhličitého, že jeho koncentrace v ovzduší stoupá.\n\n"}
{"id": "328652", "url": "https://cs.wikipedia.org/wiki?curid=328652", "title": "Rutin", "text": "Rutin\n\nRutin je chemická sloučenina patřící mezi bioflavonoidní glykosidy.\n\nJe to látka světle žluté barvy, částečně rozpustná ve vodě. Molární hmotnost rutinu je 610,52 g/mol. Jeho aglykon se nazývá kvercetin a cukernatá část rutinosa (α-L-rhamnosyl-(1→6)-β-D-glukosa).\n\nMá řadu pozitivních zdravotních účinků, mezi jeho největší přínosy patří především schopnost léčit křehkost krevních kapilár a zvyšovat pružnost cév. Snižuje LDL cholesterol. Také je významná jeho antioxidační aktivita a s tím související antikarcinogenní účinky a schopnost zhášet volné radikály. Zesiluje účinek vitaminu C.\n\nRutin byl objeven v roce 1842 v listech routy vonné. Je velmi rozšířený v rostlinné říši. Mezi nejvýznamnější zdroje rutinu patří pohanka obecná, routa vonná a jerlín japonský. Dále se rutin vyskytuje v chřestu, ve slupkách rajčat, v kůře citrusových plodů, v jablečné slupce, v broskvích, nektarinkách, lesních plodech, kiwi, banánech, a také ve výluhu zeleného a černého čaje.\n\nNa českém území je pohanka nejvýznamnějším zdrojem rutinu. Jeho množství závisí na odrůdě pohanky a také na množství přijatého slunečního záření. Obsah rutinu v pohance se v různých částech rostliny liší. Nejvíce rutinu se nachází v květech (až 400 mg/100 g sušiny), následují listy, semena, stonek, nejméně rutinu je v kořenu. V loupaných semenech (tzv. kroupy) se nachází okolo 20 mg rutinu ve 100 g sušiny. Tepelným zpracováním pohanky však obsah rutinu klesá.\n\n"}
{"id": "328654", "url": "https://cs.wikipedia.org/wiki?curid=328654", "title": "KDevelop", "text": "KDevelop\n\nKDevelop je svobodné integrované vývojové prostředí pro KDE. KDevelop neobsahuje vlastní kompilátor, ale místo toho používá externí kompilátor jako je gcc. V současné verzi 3.5 podporuje mnoho programovacích jazyků jako jsou Ada, Bash, C, C++, Fortran, Java, Pascal, Perl, PHP, Python, Ruby a další.\n\nPůvodní projekt KDevelop verze 1.x a 2.x bylo vyvíjen více než čtyři roky. 30. března 2001 začal vývojář Bernd Gehrmann tento projekt kompletně přepisovat. Pod heslem: nové vývojové prostředí pro nové tisíciletí, se zrodil nový projekt se jménem KDevelop 3.x. První verze s označením KDE 3.2 spatřila světlo světa v únoru 2004. Vývoj projektu byl zastaven v roce 2008. Následující projekt KDevelop 4.x je ve vývoji od srpna 2005. Jedná se o kompletně přepsaný projekt obsahující lepší jádro a více objektově orientovaných modelů. První vydání této verze se plánuje na konec roku 2008.\n\nArchitektura KDevelop 3 je založena na pluginech (v současnosti existuje 50 až 100 pluginů). KDevelop používá vestavěný textový editor skrze framework KPart. Výchozí editor je Kate, jenž může být nahrazen editorem založeném na Qt Designeru. Dalšími rysy jsou:\n\nVyužití pluginů přináší výhody zejména při modifikacích, kdy vývojářům stačí zkompilovat změněný plugin místo celého projektu. Prostředí dovoluje nastavit několik profilů, které určí, které pluginy se mají při startu aktivovat. Kdevelop je nezávislé na prostředí, ze kterého je spouštěno, takže podporuje KDE i Gnome a další technologie jako Qt, GTK+ a wxWidgets. \n\nKDevelop dovoluje pracovat s již zmíněnými programovacími jazyky jako: jazyk C, C++, Perl, Python, PHP, Java, Fortran, Ruby, Ada, Pascal, SQL a skripty jazyka Bash. Podporované buildovací utility zahrnují GNU (automake), cmake, qmake a make pro uživatelské projekty (KDevelop vám automaticky nesmaže váš vlastní build pokud mu nedáte pokyn). Podporovány jsou i projekty skriptů, ty ale build nevyužívají. \nFunkce kompletace kódu je dostupná v jazycích C a C++. Symboly jsou uchovávány v databázi typu Berkeley DB pro rychlé vyhledání bez nutnosti provedení další syntaktické analýzy. KDevelop vývojářům nabízí i framework pro tvorbu nových syntaktických analyzátorů pro další programovací jazyky. \n\nZabudovaný debugger, pracující rovněž na základě pluginu, umožňuje graficky zobrazit nejen breakpointy a usnadňuje tak proces ladění, na rozdíl od GNU debuggeru v podobě příkazové řádky.\n\n"}
{"id": "328657", "url": "https://cs.wikipedia.org/wiki?curid=328657", "title": "Nokia 6300", "text": "Nokia 6300\n\nNokia 6300 je středně velký, lehký mobilní telefon disponující bohatou výbavou. Pravděpodobně díky svému designu patří k nejprodávanějším mobilním telefonům na světě. Jeho oficiální představení proběhlo v listopadu 2006. Výroba byla zastavena až v polovině roku 2014, po převzetí mobilní divize Nokia, Microsoftem.\n\nNokia 6300 má aktivní displej zobrazující 16 milionů barev při rozlišení 240×320. Jemnost displeje je 6194 bodů/cm. Telefon podporuje GPRS třídy 10, EDGE též třídy 10, samozřejmostí je bezdrátový protokol Bluetooth a pro připojení k PC můžeme využít miniUSB. Telefon nedisponuje kdysi populárním IrDA portem. Uživatelská paměť telefonu je 7,5 MB a k dispozici je slot na karty microSD do maximální velikosti 2 GB. Baterie je standardního typu Li-Ion. Tento telefon dále disponuje fotoaparátem s rozlišením 1200×1600, tedy přibližně dva megapixely. V telefonu se nachází také jednoduchý grafický editor. Z dalších funkcí telefon má budík, kalendář, paměť na kódy, internetový prohlížeč, hardwarový modem, diktafon (60 minut) a kalkulačku. Nokii 6300 je možno používat také jako hudební přehrávač formátů MP3, WMA a AAC.\n"}
{"id": "328661", "url": "https://cs.wikipedia.org/wiki?curid=328661", "title": "Karen Asrian", "text": "Karen Asrian\n\nKaren Asrian (arménskyԿարեն Ասրյան), 24. dubna 1980 - 9. června 2008) byl arménský šachový mezinárodní velmistr.\n\nNejvyšší koeficient ELO měl v lednu a dubnu 2006 (2646 bodů) a byl až na 61. místě světového žebříčku. V dubnové listině FIDE měl koeficient 2630 bodů a patřilo mu 92. místo na světě.\n\nStartoval na pěti šachových olympiádách s bilancí +17 -4 =25. Hned při svém debutu na domácí půdě v Jerevanu v roce 1996 získal v roli prvního náhradníka týmu Arménie B 10 bodů z 12 partií (ELO performance 2651 při vlastním ELO 2380) a obdržel individuální zlatou medaili. V roce 2002 pomohl svému týmu k třetímu místu v celkovém pořadí se 7 ½ body z 9 partií. Na olympiádě v Turíně v roce 2006 byl členem vítězného týmu Arménie, z 10 partií získal na třetí šachovnici 5 bodů, jedinou výhru zaznamenal proti Vlastimilu Babulovi.\n\nV letech 1999, 2007 a 2008 byl mistrem Arménie, zvítězil v mezinárodních turnajích v Dubaji v roce 2001 (6 ½ z 9 v otevřeném turnaji na pomocná kritéria před Ehlvestem) a v Stěpanakertu v roce 2004 (6/9 před Polákem Maciejou).\n\nZemřel na následky srdečního infarktu za volantem svého vozu ve věku 28 let.\n\nŠachový turnaj v Jerevanu do té doby zvaný Yerevan Chess Giants je nyní nazván Memoriál Karena Asriana.\n\n"}
{"id": "328664", "url": "https://cs.wikipedia.org/wiki?curid=328664", "title": "Vesna", "text": "Vesna\n\nVesna je slovanské poetické pojmenování pro jaro a jeho personifikaci, v obecném povědomí je však Vesna často považována za slovanskou bohyni jara, někdy ztotožňovanou s Ladou. To, že Slovanům bylo známo božstvo tohoto jména a funkce, je zpravidla považováno za neprokazatelné, zcela vymyšlené nebo je Vesna vykládána jako postava z pozdního folklóru.\n\nV Rusku a Bělorusku je jaro zpravidla personifikováno v podobě krásného mladíka zvaného Jarilo, objevuje se však také ženské zosobnění zvané právě Vesna. Je spojena s písněmi zvanými „vesňanky“ a slavností Krásná Horka (\"Krasnaja Gorka\") konanou na Velikonoční neděli.\n\nSlovinská etnoložka Monika Kropej ztotožňuje Vesnu s \"Marjeticí\" (Markétou), partnerkou Zeleného Juraje, nazývaného také \"Vesnik\", v lidových písních. Považuje ji za mladou bohyni, známou také pod jménem Deva či či Mare, dceru Peruna a Mokoš, která se objevuje v mýtu o přemožení draka. Na jiném místě však Vesnu a Marjetici rozlišuje, první považuje za partnerku Zeleného Juraje, druhou Kresnika.\n\nPřipomíná také \"vesne\", ženské bytosti podobné vílám, které v únoru, dříve nazývaném také \"vesnar\", přinášeli plodnost a spojuje s postavou Pehtry, slovinské obdoby Perchty. Žily v krásných palácích na vrcholcích hor, které opouštěly právě jen v únoru. Ve slovinském folklóru byla víra v ně živá ještě na konci Druhé světové války.\n\nV 19. století se Vesna začala objevovat především v literatuře. Příkladem je umělá pověst \"Poslední pohanka\" Josefa Kajetána Tyla nebo Staré pověsti české:\n\nUžita je také v básni Boleslava Jablonského:\n\n\n\n\n\n\n\n\n\n\n\n"}
{"id": "328673", "url": "https://cs.wikipedia.org/wiki?curid=328673", "title": "Michal Březina", "text": "Michal Březina\n\nMichal Březina (* 30. března 1990, Brno) je český krasobruslař. V letech 2005–2007 vyhrál mistrovství České republiky juniorů. Získal třetí místo mezi juniory na mítinku Gardena Spring Trophy v roce 2006 a v roce 2007 Cenu Nebelhornu. Roku 2009 se stal na MSJ vicemistrem světa. Startoval na zimních olympijských hrách v letech 2010 a 2014, přičemž v obou závodech se umístil na 10. místě.\n\nJeho největším úspěchem je 4. místo z Mistrovství světa 2010 a jeho obhájení v následujícím roce, kde jako první Čech skočil dva rozdílné čtverné skoky ve volné jízdě.\n\n\n"}
{"id": "328675", "url": "https://cs.wikipedia.org/wiki?curid=328675", "title": "Tabule", "text": "Tabule\n\nTabule může být :\n\n\n"}
{"id": "328677", "url": "https://cs.wikipedia.org/wiki?curid=328677", "title": "Nanobakterie", "text": "Nanobakterie\n\nNanobakterie (\"Nanobacteria\", případně u geologických nálezů \"Nannobacteria\") je termín, který se užívá pro kontroverzní nálezy útvarů, které byly označeny za nejmenší žijící buněčné organismy vůbec (v průměru asi 50 nm). V současnosti jsou však považovány za neživé částice.\n\nNanobakterie popsal poprvé geolog Robert L. Folk v roce 1989 z hornin ve Viterbu v Itálii. V roce 1996 byly podobné struktury nalezeny v meteoritu z Marsu (tzv. nález ALH84001).\n\nPro biologii objevili nanobakterie E. Olavi Kajander a Neva Ciftcioglu z Finska v roce 1998 a navrhli pro ně taxonomický název Nanobacterium sanguineum. Nalezli je v lidské a kraví krvi, a popsali je jako organismy, které jsou velmi odolné například k barvícím postupům, teplu a radiaci. V této práci uvádí, že se nanobakterie podílí na tvorbě ledvinových kamenů a malakoplakie. V roce 2000 John O. Cisar a jeho tým zveřejnili studii, která nanobakterie označuje za krystaly a považuje DNA, nalezenou dříve Kajanderem a Ciftciogluem, za kontaminaci vzorku z prostředí. V únoru 2005 NASA vydala zprávu, podle níž se nanobakterie rozmnožují v mikrogravitačních podmínkách, které panují ve vesmíru, asi pětkrát rychleji než na Zemi. O rok později byl pořízen první video snímek nanobakterií. V roce 2008 v periodiku PLoS byla zveřejněna studie, která odmítla nanobakterie jako živé organismy a považuje je za nebuněčné struktury (tzv. minerálfetuinové komplexy analogické prionům). Také další článek v PNAS vyvrací nanobakterie jako živé entity, místo toho je označuje za nanočástice uhličitanu vápenatého.\n\n"}
{"id": "328683", "url": "https://cs.wikipedia.org/wiki?curid=328683", "title": "Nuno Gomes", "text": "Nuno Gomes\n\nNuno Miguel Soares Pereira Ribeiro známý jako Nuno Gomes (* 5. červenec 1976, Amarante, Portugalsko) je bývalý portugalský fotbalový útočník a reprezentant. V dětství získal přezdívku \"Gomes\", po Fernandovi Gomesovi, který získal Zlatou kopačku nejlepšího evropského ligového střelce v letech 1983 a 1985. Většinu své kariéry odehrál za Benfiku, krátce působil v italské první lize Serie A a v Anglii.\n\nBoavista\n\nFiorentina\n\nSL Benfica\n\n\n"}
{"id": "328690", "url": "https://cs.wikipedia.org/wiki?curid=328690", "title": "Platforma", "text": "Platforma\n\nPlatforma (z franc. \"plate-forme\", plošina) je původně vyvýšená plošina, terasa. Může znamenat:\n\n"}
{"id": "328691", "url": "https://cs.wikipedia.org/wiki?curid=328691", "title": "Labyrint (rozcestník)", "text": "Labyrint (rozcestník)\n\nLabyrint může být:\n\n\n\n\n\n\n\n\n"}
{"id": "328692", "url": "https://cs.wikipedia.org/wiki?curid=328692", "title": "Seldžucká říše", "text": "Seldžucká říše\n\nVelká Seldžucká říše (persky دولت سلجوقیان, \"Dawlat Seljūqiyān,\" turecky \"Büyük Selçuklu Devleti)\" byla středověká muslimská monarchie založená \"kınıkským\" klanem Oghuzů, jejichž členové byly vyznavači sunnitského islámu.\n\nZa dob svého největšího rozmachu kontrolovala rozsáhlé území táhnoucí se od Hindúkuše až do východní Anatolie a ze Střední Asie k Perskému zálivu. Postup Seldžuků do Střední Asie znamenal začátek držení moci v rukou turkických národů v této oblasti, přetrvávající v podstatě až dodnes.\n\nSeldžucká říše byla založena Tugrul-begem a jeho bratrem Čagri-begem (synové Michail-bega, plným jménem: Michail bin Saldschūq, vládl v roce 1009–1037, jenž byl Seldžuk-begovým synem) roku 1037 po neúspěšných pokusech jeho předchůdce a zakladatele Seldžucké dynastie, Seldžuk-bega.\nSeldžukové sjednotili pod svoji vládu nejednotný východní islámský svět a hráli klíčovou roli v první a druhé křížové výpravě. Seldžuci se také zasloužili o persianizaci svých území, ač sami turkického původu, čímž dali vzniknout turkicko-perské tradici.\n\nSeldžuk-beg pocházel z jednoho ze středoasijských oguzských kmenů – Kınıků. Jako vojenský velitel \"su-baši\" byl v službách Chazarské říše, ač měl pozici velitele Oguzů v Oguzském jabguluku (Oguzské knížectví) V druhé polovině 10. století se neúspěšně zapojil do boje o trůn, záhy pak ztratil pozici a se svojí rodinou a částí armády se stěhoval směrem do Chorásánu v Íránu. Zde získali pastviny a na oplátku poskytli vojenskou sílu pro válečná střetnutí Karachánů a Sámánovců. Po pádu Samánovské říše se Seldžuk se svým klanem usadil v Chorézmu. Po jeho smrti roku 1009 táhl jeho lid ještě dále na jih.\n\n\n"}
{"id": "328694", "url": "https://cs.wikipedia.org/wiki?curid=328694", "title": "Neithotep", "text": "Neithotep\n\nNeithotep se stala manželkou faraóna Narmera a matkou jeho syna Ahy. Její jméno znamená \"bohyně Neit je spokojena.\" V jednom případě bylo dokonce její jméno vepsáno do serechu (předobraz pozdější kartuše). Její serech se však od typicky královského serechu lišil tím, že místo znázornění sokola (podoba boha Hora) byly dva zkřížené šípy (symbol bohyně Neit). Přesto to lze interpretovat jako náznak toho, že po smrti Narmerově mohla vládnout za tehdy snad ještě nezletilého Ahu. Patrně první egyptská královna, možná i žena a regentka (?), kterou známe jménem. Pohřbena je v nakádské Velké hrobce. \n\n\nVelká hrobka v Nakkádě byla odkryta roku 1897 Jacquesem de Morgan, který se díky jejím rozměrům (půdorys (54 x 27m) původně domníval, že se jedná o místo posledního odpočinku Manehtova faraóna Meniho. \n\n"}
{"id": "328699", "url": "https://cs.wikipedia.org/wiki?curid=328699", "title": "DAK", "text": "DAK\n\nVýraz DAK může znamenat:\n"}
{"id": "328706", "url": "https://cs.wikipedia.org/wiki?curid=328706", "title": "Dolphin", "text": "Dolphin\n\nDolphin je správce souborů pro KDE. Jedná se o výchozí správce souborů ve verzi KDE 4, ale může být volitelně nainstalován i do KDE 3. Ve verzi KDE 4 nahradil jakožto výchozí správce souborů Konqueror, který ale stále zůstal výchozím webovým prohlížečem a může být použit jako alternativní správce souborů pokročilejšími uživateli.\n\nV předcházejících verzích KDE (před KDE 4) sloužil Konqueror jako výchozí správce souborů i webový prohlížeč. Avšak mnoho uživatelů jej kritizovalo za to, že je příliš komplexní pro jednoduchou navigaci v souborech. Jako odpověď na tuto kritiku byly funkce správce souborů a webového prohlížeče rozděleny do dvou oddělených aplikací. Od verze KDE 4 je pro správu souborů určen Dolphin s tím, že sdílí co nejvíce kódu s Konquerorem. Vývoj Konqueroru stále pokračuje a to primárně jako webového prohlížeče.\n\nVývoj pro verzi KDE 3 byl oficiálně zastaven (vyvíjí se jen pro KDE4). Nicméně vývoj verze pro KDE 3 pokračuje neoficiálně a to s mírně pozměněným jménem „D3lphin“. V D3lphinu bylo oproti poslední oficiální verzi pro KDE 3 opraveno mnoho chyb a přibyl nový postranní panel. D3lphin je udržován vývojářem Marcel Juhnke.\n\n\n"}
{"id": "328708", "url": "https://cs.wikipedia.org/wiki?curid=328708", "title": "Kosmodrom Kagošima", "text": "Kosmodrom Kagošima\n\nKosmodrom Kagošima Učú Sentá (jap. 鹿児島 宇宙 センター \"Kagošima Učú Sentá\" nebo přesněji 内之浦 宇宙 空間 観測所 \"Učinoura Učú Kúkan Kansokušo\") je první japonský kosmodrom (symbol KS).\n\nPrvní z japonských kosmodromů se začal stavět v dubnu 1961 na popud Ústavu kosmických a leteckých věd ISAS při Tokijské univerzitě. Místo pro něj bylo zvoleno v prefektuře Kagošima na jižním cípu ostrova Kjúšú, poloostrov Ósumi, poblíž městečka Učinoura (proto je občas užíván alternativní název Učinoura Učú Sentá), na mořském břehu. Oficiálně byl otevřen 9. prosince 1963.\n\nOdstartovala odtud řada malých sondážních raket a došlo zde ke startu vůbec první japonské umělé družice Ósumi o váze 23 kg. Na orbitální dráhu kolem Země ji 11. února 1970 vynesla raketa Lambda-4S-5. Startovala odtud také řada raket třídy M. Střelecký sektor je orientován nad hladinu Tichého oceánu jihovýchodním směrem. Střediska, která dráhy družic sledují, jsou umístěna na vrcholcích okolních hor.\n\nHluk vyvolávaný startujícími raketami vzbuzoval často protesty obyvatel poměrně hustě osídleného kraje. To bylo jedním z důvodů, proč japonská kosmická organizace JAXA (\"\") začala o pár let později budovat nové Kosmické centrum Tanegašima. Na zdejším kosmodromu byl provoz omezen na menší, sondážní rakety. Nicméně v roce 2003 odtud startovala raketa M-5 s planetární sondou Hayabusa a v roce 2006 odtud startovalo dalších šest družic.\n\n"}
{"id": "328711", "url": "https://cs.wikipedia.org/wiki?curid=328711", "title": "Synagoga Churva", "text": "Synagoga Churva\n\nSynagoga Churva (hebrejsky: בית הכנסת החורבה, fonetická transkripce: \"Bejt ha-Kneset ha-Churva\"), která se nachází v jeruzalémském Starém Městě, byla hlavní aškenázskou synagogou v Jeruzalémě od 16. do 20. století, kdy byla během izraelské Války o nezávislost zdemolována jordánskými vojáky. Od roku 2005 do roku 2010 byla rekonstruována. 15. března 2010 byla synagoga zasvěcena a byly v ní zahájeny pravidelné bohoslužby.\n\nV roce 1700 přišli z Polska rabín Jehuda he-Chasid (Segal) a jeho 300 až 1 000 studentů (číslo se liší v závislosti na zdroji), kteří zakoupili nádvoří vedle Rambanovy synagogy, která byla z muslimského popudu zavřena Osmany roku 1589. Na tomto místě pak kvůli narůstajícímu počtu Židů začali stavět synagogu.\n\nKvůli náhlé smrti svého rabína a následnému poklesu velikosti komunity, nebyli imigranti schopni dokončit stavbu a splácet dluhy. V roce 1721 byla nedokončená stavba a s ní 40 svitků Tóry, která se v ní nacházely, podpálena arabskými věřiteli. Od té doby se na tomto místě nacházely ruiny, která byly známy pod názvem Churvat Rav Jehuda he-Chasid (Ruina rabína Judy Chasida), zkráceně Churva („Ruina“).\n\nToto místo zůstalo opuštěné po dalších 140 let. V roce 1816 přišel ze Safedu do Jeruzaléma rabín Menachem Mendel ze Šklovu, který doufal, že od Osmanů získá firman, který by odpustil aškenázům všechny dluhy, což by umožnilo opětovnou výstavbu synagogy. Byl žákem Gaona z Vilny a patřil k asketickým Židům, známým jako \"Perušim\", kteří do Palestiny imigrovali mezi lety 1809–1812 z Litvy. Původně žili v Safedu, ale časté vypuknutí nemocí jich mnoho přinutilo přestěhovat se do Jeruzaléma.\n\nKdyž dostal rabín Menachem Mendel ze Šklovu souhlas zprošťující aškenázy od všech nezplacených dluhů, získal rovněž detailní informace o hranicích původního nádvoří, kteří Židé před lety zakoupili. Nicméně stále bylo nezbytné a velice obtížné, získat od osmanských vůdců svolení ke stavbě synagogy, jejichž stavba byla zakázána. Když roku 1832 převzal Muhammad Ali Egyptský kontrolu nad Jeruzalémem, udělil povolení pouze k opravě již existujících synagog. Nespokojení \"perušim\" se snažili získat podporu mezi ruskými a rakousko-uherskými konzuly a nakonec díky zvučným jménům barona Salomona Mayera von Rothschilda, rabína Šlomo Zalman Cofera, kteří vyjednávali jménem \"perušim\", začala stavba roku 1836. O rok později již existovala Synagoga Menachem Sijón. Ve stejný rok však město Safed postihlo zemětřesení, které vedlo k další vlně židovských uprchlíků do Jeruzaléma, což vedlo k potřebě výstavby ještě větší synagogy.\n\nŘešení tohoto problému opět připadlo na rabína Šlomo Zalmana Corefa. Nakonec díky snahám britského filantropa Sira Mosese Montefioreho a pomoci britských konzulů v Jeruzalémě a Konstantinopoli byl nezbytný firman získán od osmanského sultána Abdülmecida I. v roce 1856.\n\nEdikt byl doručen samotným Mošem Montefiorem během jeho páté cesty do Svaté země, avšak dokončení stavby se již nedožil rabín Coref, který byl zabit místními Araby. Základní kámen byl položen roku 1856 za přítomnosti vrchního rabína Šmuela Salanta, který byl nápomocný při získávání nezbytné podpory a barona Alfonse Jamese de Rothschilda, bratra Edmonda Jamese de Rotschilda, který věnoval velkou část svého života podpoře Židů v Palestině. Synagoga byla oficiálně nazvána \"Bejt Jákov\" (Dům Jákobův), po jejich otci Jamesi (Jákov) de Rotschild, ačkoliv si synagoga udržela svůj název Churva. Jak pokračovala výstavba, zdroje vysychaly a nakonec stavba trvala 8 let, do roku 1864, než byla dokončena. Největší sponzorský dar od jednotlivce byl od Jechezkela Reubena, bohatého sefardského Žida z Bagdádu. Jeho syn Menaše a dcera Lady Sasson později ještě dále přispívali. Tyto dary od rodiny Reubenů nakonec pokryly více než polovinu celkových nákladů. Počin rodiny Reubenů byl důležitým krokem ke sjednocení sefardů a aškenázů ve městě.\n\nJiný dárce byl král Fridrich Vilém IV. Pruský, jehož jméno bylo napsáno nad vstupními dveřmi, spolu se jmény ostatních dárců. Také mimo jiné v Prusku povolil shromažďování finančních prostředků od židovských subjektů.\n\nKdyž se v roce 1866 při jedné ze svých cest do Jeruzaléma vypravil Moše Montefiore, navštívil slavnou synagogu Churva a na jeden ze svitků Tóry umístil stříbrný štít (chošen). Když synagogu navštítvil znovu v roce 1875, přišel ho přivítat dav tří tisíc Židů.\n\nPo následujících 84 let byla budova pokládána za nejkrásnější a nedůležitější synagogu v Zemi izraelské. Synagoga Churva rovněž poskytovalo přístřeší části ješivy Ec Chajim, největší ješivy v Jeruzalémě. Byla ohniskem židovského náboženského života ve městě a byla sídlem vrchního aškenázského rabína jak pro Palestinu tak pro Jeruzalém.\n\n3. února 1901 se v synagoze pořádala pamětní bohoslužba za královnu Viktorii, z vděčnosti za britskou ochranu Židů v Jeruzalémě. Bohoslužba byla vedena vrchním aškenázským rabínem Šmuelem Salantem. Podle záznamu z židovské kroniky byla budova „naplněna po její největší kapacitu a policisté museli silou zabraňovat davům, kteří se chtěli bohoslužby zúčastnit.“\n\nV bitvě o jeruzalémské Staré město v izraelské Válce o nezávislost vytvořili bojovníci Hagany obrannou pozici uvnitř synagogy a na jejím nádvoří. Poté, co Židé odmítli nabídku kapitulace, zprostředkovanou Červeným křížem, vojáci jordánské Arabské legie vystřelili ve zdi, která obklopovala synagogu díru. V následujících 45 minutách bojů byla synagoga obsazena. Legionáři vstoupili do synagogy a pokusili se vyšplhat na vrchol její kopule a umístit tam jordánskou vlajku. Tři z nich byli zastřeleni ostřelovači Hagany, ale čtvrtý uspěl. Synagoga Churva byla nejvyšší budovou Starého města a tak jordánská vlajka byla jasně patrná i z Nového města a značila triumf Legií. Dva dny po obsazení židovské čtvrti Legiemi, vyhodili jordánsci synagogu do povětří. Jordánský velitel, který vedl tuto operaci následně řekl svým nadřízeným: \"„Poprvé za tisíc let nezbyl v židovské čtvrti jediný Žid. Ani jedna budova nezůstala nedotčena. To činí židovský návrat nemožným.“\"\n\nPo Šestidenní válce (), byly vytvořeny a předloženy návrhy pro vybudování nové synagogy na stávajícím místě. Jelikož v té době nemohlo být přijato žádné trvalé řešení, bylo přijato alespoň řešení symbolické. V roce 1978 byl znovu vztyčen jeden ze čtyř podpůrných oblouků, které byly nosnými oblouky obří kopule. Šestnáct metrů vysoký kamenný oblouk, který se klene nad místem, kde stávala synagogy Churva byl vztyčen dvěma architekty. Výšky původní budovy, včetně kopule, byla dvakrát tak velká, jako symbolický oblouk. Spolu se zbytky budovy a informačními tabulemi tak měl být upomínkou toho, co zde kdysi stálo.\n\nV roce 1998 vydal středoamerický karibský stát Antigua a Barbuda známku, znázorňující synagogu Churva.\n\nV rámci celkové rehabilitace Židovské čtvrti Starého Města byly po sjednocení Jeruzaléma po Šestidenní válce předneseny plány na znovu-vybudování synagogy Churva. Představitelem kampaně za znovu-vybudování Churvy byl prapravnuk rabína Šlomo Zalmana Cofera, Jákov Salomon. Zpracováním návrhu budovy byl pověřen světoznámý architekt, Louis Kahn, který byl rovněž zakládajícím členem Jeruzalémské komise. Během let 1968 až 1973 Kahn představil tři návrhy pro stavbu synagogy. Ruiny původní synagogy byly začleněny do vzpomínkové zahrady a na přilehlé parcele měla vzniknout nová stavba a promenáda „Stezka proroků,“ která měla vést k Západní zdi.\n\nKahn navrhl stavbu ve stavbě. Ta vnější se skládala z šestnácti pilířů, pokrytých jeruzalémským kamenem, nařezaným do bloků stejných rozměrů, jako jsou ty, ze kterých je Západní zeď. Při základech čtyř dvoupatrových, dvanáct metrů vysokých pilířů, umístil malé výklenky pro meditaci nebo individuální modlitby. Vnitřní místnost, tvořená čtyřmi obrácenými podpůrnými jehlany, měla být využívána pro každodenní bohoslužby a měla kapacitně vyhovovat většímu množství lidí při šabesu nebo svátcích. Kahnův model byl vystaven v Izraelském muzeu, ale když v roce 1974 zemřel, jeho plán byl odložen. Bývalý starosta Jeruzaléma, Teddy Kollek, napsal v roce 1968 Kahnovi, že \"„rozhodnutí o vašich plánech je v podstatě politické. Měli bychom mít v Židovské čtvrti budovu velkého významu, která bude soutěžit s mešitou a bazilikou Svatého hrobu, a měli bychom obecně mít budovu, která bude svým významem soupeřit se Západní zdí?“\"\n\nBostonský architekt Moše Safdie, který již v minulosti mnohokrát v Jeruzalémě stavěl a spolupracoval s Kahnem ve Filadelfii byl rovněž pro použití moderního designu při obnově synagogy: \"„Je absurdní rekonstruovat Churvu, jako by se nic nestalo. Pokud máme touhu ji obnovit, mějme také odvahu nechat velké architekty, aby to provedli.“\"\n\nBěhem těchto sporů o moderní fasádu navrhované budovy, kterou si mnozí nedokázali spojit s Židovskou čtvrtí a zdála se jim neestetická, se chopil iniciativy angličan Sir Charles Clore, který souhlasil s financováním projektu, s tím, že by byl hotový během stanoveného časového horizontu (jeho přání bylo vidět stavbu hotovou ještě před jeho smrtí). Sir Denys Lasdun připravil plány a projektovou dokumentaci, která byla rovněž moderní, avšak více se držela originálu. Stavba nicméně narazila na odpor tehdejšího premiéra Menachema Begina, který stavbu odmítl povolit, a tak stavba nemohla začít. Čas běžel a Churva stále nebyla obnovena.\n\nBěhem července a srpna 2003 proběhlo archeologické odkrytí půdy v místech, kde stála synagoga Churva. Vykopávky byly provedeny Archeologickým institutem Hebrejské univerzity a Israel Exploration Society. Financovány byly společností Jewish Quarter Development Company of Jerusalem.\n\nPřed započetím výkopových prací dohlédli zaměstnanci Izraelské památkové správy () na odkrytí kamenné podlahy, která byla položena po Šestidenní válce v roce 1967. Na ploše 300m² pak byla odkryt půdní pokryv do hloubky dvou metrů. Tyto výkopové práce odhalily doklad o čtyřech hlavních osidlovacích obdobích: První chrám (800-600 př. n. l.), Druhý chrám (100 n.l.), Byzantské a Osmanské.\n\nV roce 2005 konečně izraelská vláda oznámila, že bude v brzké době realizován návrh Assada Effendiho, který spočívá v designu 19. století. Vládou financovaná společnost Jewish Quarter Development Corporation, měla uvolnit 6,2 milionu $ (24 milionů šekelů), což je zhruba 85 % celkového rozpočtu stavby a zbytek měl být financován ze soukromého sektoru. Nakonec vláda zaplatí pouze 11 milionů šekelů a zbytek bude financovat ukrajinský židovský podnikatel a filantrop Vadim Rabinovič.\n\nV roce 2005 byly zahájeny stavební práce. Obnova synagogy byla dokončena a synagoga byla zasvěcena 15. března 2010.\n\n\n"}
{"id": "328717", "url": "https://cs.wikipedia.org/wiki?curid=328717", "title": "Salaspils", "text": "Salaspils\n\nSalaspils () je město v Lotyšsku poblíž Rigy. Leží na řece Daugavě, konkrétně u přehrady Rīgas HES. Město má zhruba 21 000 obyvatel, značný nárůst počtu obyvatelstva zaznamenalo díky panelákové výstavbě ve 20. století.\n\nV roce 1605 se na území Salaspilsu odehrála bitva u Kircholmu (tehdejší název města), ve které se utkalo švédské a polské vojsko. Švédské vojsko bylo poraženo, švédský král Karel IX. z bitvy vyvázl jen s obtížemi. Rozsahem švédských ztrát snese bitva srovnání s mnohem známější bitvou u Poltavy o sto let později, která je vnímána jako počátek konce velmocenského postavení Švédska. Za 2. světové války byl poblíž města německý koncentrační tábor pro sovětské zajatce.\n"}
{"id": "328722", "url": "https://cs.wikipedia.org/wiki?curid=328722", "title": "Bitva o Kyjevský kotel", "text": "Bitva o Kyjevský kotel\n\nBitva o Kyjev - též kyjevská obranná operace - byla vojenská operace ve velké vlastenecké válce v rámci operace Barbarossa, která vyústila v katastrofální porážku sovětských vojsk v okolí Kyjeva. Jedná se o bitvu, při které došlo k největšímu obklíčení vojsk v historii válek. Do zajetí padlo přes 600 tisíc sovětských vojáků.\n\nVe snaze zastavit útočící německou armádu, vytvořila v srpnu 1941 Rudá armáda silnou opěrnou linii v předpolí Kyjeva a především na východním břehu Dněpru. V této situaci se Hitler rozhodl bleskově odklonit směrem na jih početné tankové síly, postupující na Moskvu, a dostat se tak obráncům do zad. Toto nečekané rozhodnutí, které zaskočilo mnohé nacistické velitele, zastihlo nepřipravené rovněž sovětské obránce, kteří nedokázali útok odrazit, zejména, když se následně, v září, podařilo jiným německým obrněným jednotkám přeplavit dále na jihu přes Dněpr a uzavřít kolem obránců kotel.\n\nV srpnu vznikl na Ukrajině, západně od Kyjeva, výběžek ve frontě, který znamenal pro útočící Wehrmacht vážný problém. Přes houževnatou sovětskou obranu Němci postupovali jen za cenu značných ztrát a nakonec byli sověty dokonce přinuceni k částečnému ústupu z již dobytých předměstí Kyjeva.\n\nZa této situace Německé hlavní velitelství (OKH) zvažovalo, zda má podpořit postup Skupiny armád Jih v okolí Kyjeva přesunutím části obrněných sil Skupiny armád Střed, postupující tou dobou středním Ruskem směrem na Moskvu. O tomto plánu se rozhořel spor mezi vysokými německými důstojníky a samotným Hitlerem, ale vůdce nakonec rozhodl, že uskupení sovětských vojsk musí být zlikvidováno a Ukrajina co nejrychleji využita pro potřeby německého válečného průmyslu i zemědělství.\n\nNa pomoc německé Skupině armád Jih, která postrádala dostatečnou sílu potřebnou k překročení Dněpru, byly tedy vyslány německé síly ze Skupiny armád Střed. Jednalo se o podstatnou část 2. tankové armády generála Heinze Guderiana a o 2. armádu (němečtí velitelé s tímto krokem nesouhlasili - sám Guderian se pokusil to Hitlerovi rozmluvit).\n\nSpory nastaly i na sovětské straně mezi Stalinem a Žukovem, který si přál stažení jednotek bránících Kyjev za Dněpr, protože si byl vědom možnosti obklíčení. Stalin však zastával svůj názor a rozhodl o tom, že se sovětská vojska budou bránit na stávajících pozicích.\n\nHlavní útok německých vojsk na postavení Rudé armády začal 23. srpna 1941. Sovětská vojska, jimž velel maršál SSSR Semjon Buďonnyj, nedokázala reagovat na bleskové akce Wehrmachtu, neboť, i když měla co do počtu vojáků početní převahu, neměla odpovídající sílu, kterou by mohla čelit úderným seskupením německých tanků. Jednotky se dostaly brzy do obklíčení a 13. září Stalin neúspěšného Semjona Buďonného odvolal z velení armády. Obranu Kyjeva začal řídit generál Michail Kirponos, který však rovněž katastrofě zabránit nedokázal. Některým sovětským jednotkám se ještě podařilo z obklíčení probít a zapojit se do dalších bojů.\n\n19. září byla nucena Rudá armáda opustit Kyjev. Přesunuli se však pouze do již uzavřeného kotle na východním břehu Dněpru, když za sebou zničili všechny mosty. O den později padl generál Michail Kirponos. 26. září se vzdaly poslední zbytky obklíčených sovětských vojsk.\n\nRudá armáda utrpěla drtivou porážku, při které bylo zabito, zraněno či zajato přes 700 tisíc vojáků. Jako důsledek německého vítězství u Kyjeva byl odstraněn významný výběžek v jižní části německo-sovětské fronty a skupině armád Jih se otevřela cesta k dobytí a obsazení strategicky významné oblasti - Donbasu a následně postupu na Kavkaz.\n\nVojska Skupiny armád Střed se vrátila na sever a znovu zapojila do útoku na Moskvu. Operace u Kyjeva však představovala přibližně měsíční zdržení, což mohlo, spolu s dalšími okolnostmi, přispět k tomu, že místo dobytí hlavního města do příchodu zimy je na přelomu roku u Moskvy potkala první vážná porážka.\n\nJeště v září, bezprostředně po dobytí Kyjeva, začali Němci s pomocí místních kolaborantů s vyhlazováním Židů. Během prvních dnů jich bylo v nedaleké rokli Babij Jar zastřeleno přes 33 tisíc. Později bylo vybíjeno i romské a slovanské obyvatelstvo, a odhaduje se, že do osvobození, během dvou let masového zabíjení tam přišlo o život 100-200 tis. osob.\n\n"}
{"id": "328723", "url": "https://cs.wikipedia.org/wiki?curid=328723", "title": "Trolejbusová doprava v Geře", "text": "Trolejbusová doprava v Geře\n\nVýchododurynská Gera byla jedním z mnoha měst v Německu, kde byla v provozu trolejbusová doprava. V Geře existovala jediná linka mezi lety 1939 a 1977.\n\nGera se stala prvním městem v Durynsku, kde začaly jezdit trolejbusy. Stalo se tak 2. listopadu 1939 na 4,7 km dlouhé trati z centra města (dnešní \"Platz der Republik\") přes \"Markt\" a městskou část Leumnitz ke kasárnám v \"Dornaer Straße\". Pro provoz byly zakoupeny dva trolejbusy s karoserií Büssing a výzbrojí Schumann. Trolejbusová linka tak nahradila linku autobusovou, která po stejné trase jezdila od roku 1935. Původní plány ale počítaly s tramvajemi, projekt tramvajové dráhy ale byl zrušen kvůli 6 % stoupání na Nicolaiberg. Válku přečkala trolejbusová linka bez jakékoliv změny. Další nové trolejbusy byly zakoupeny v letech 1946 (dva MANy), 1954 a 1956 (po jednom vozu Lowa).\n\nPrvní změnou v trolejbusové síti se stala v roce 1956 výstavba nácestné smyčky v Leumnitzu, díky níž bylo možné posílit provoz ve špičkách na nejvíce vytíženém úseku trati. Od roku 1960 byly do Gery dodávány československé vozy Škoda 8Tr (3 ks) a 9Tr (9 nových vozidel a dalších šest ojetých z Berlína a Drážďan). Roku 1964 bylo zprovozněno prodloužení tratě ze středu města na západ k nemocnici (délka 3,1 km), čímž dosáhla trolejbusová síť v Geře svého maxima. V roce 1973 byla kvůli stavebním pracím přemístěna původní smyčka z \"Platz der Republik\" do \"Flanzstraße\". O rok později byla zrušena smyčka v Leumnitzu. Konec provozu v Geře nastal 14. září 1977, kdy vyjely trolejbusy do gerských ulic naposledy.\n\n\n"}
{"id": "328724", "url": "https://cs.wikipedia.org/wiki?curid=328724", "title": "Javier Sotomayor", "text": "Javier Sotomayor\n\nJavier Sotomayor (* 13. října 1967, Limonar) je bývalý kubánský atlet, specialista na skok do výšky. Dodnes je světovým rekordmanem v této disciplíně, neboť v roce 1993 skočil v Salamance zatím jako jediný v historii výkon 245 cm. Je také světovým rekordmanem v hale, kde drží od roku 1989 primát výkonem 243 cm z Budapešti. Přes elitní hranici 230 cm se tento 195 centimetrů vysoký výškař dostal v celkem 227 závodech své kariéry.\n\nSotomayor již v roce 1983 ve věku 16 let skočil 233 cm, ale z důvodu kubánského bojkotu se tehdy nezúčastnil olympiády 1984. Jeho kariéra pak byla hvězdná, stal se dosud nejlepším výškařem v historii atletiky. S atletikou skončil v roce 2001, kdy ještě rovněž překonal 230 cm.\n\n"}
{"id": "328727", "url": "https://cs.wikipedia.org/wiki?curid=328727", "title": "Kdelibs", "text": "Kdelibs\n\nKDE libraries (KDElibs, kdelibs) je kolekce knihoven vystavěných nad Qt a poskytujících frameworky a funkcionalitu pro vývojáře softwaru kompatibilního s KDE. Tyto knihovny jsou licencovány pod LGPL.\n\nKDElibs sestávají z následujících knihoven:\n\n\n"}
{"id": "328732", "url": "https://cs.wikipedia.org/wiki?curid=328732", "title": "Mitsubishi Pajero", "text": "Mitsubishi Pajero\n\nMitsubishi Pajero je automobil vyráběný od roku 1982 firmou Mitsubishi Motors. Patří mezi nejzdatnější auta v terénu, jelikož Mitsubishi ho posílá na každý ročník rallye Paříž - Dakar a získává tím velmi mnoho zkušeností, které potom uplatňuje při výrobě nové generace. Mezitím už je tu 4. generace a získaných 12 vítězství v této rallye. Ve španělsky mluvících zemích se auto jmenuje Montero, protože Pajero ve španělštině má vulgární význam.\n\n1. generace dnes již světově proslulého Mitsubishi Pajero byla poprvé představena na autosalonu Tokio Motor Show v říjnu 1981 a začala se prodávat v květnu 1982. Konstruktéři se vrátili k padesát let staré myšlence pohonu 4x4, který byl použit u automobilu Mitsubishi PX 33. Zároveň se Pajero stalo také prvním terénním automobilem s turbodieselem a verze 5-dv. mohla přepravit až 7 osob, takže se z tohoto auta brzy stal světový boom. Mezi roky 1989 - 1990 se prodalo přes 300 000 kusů Pajera.\n\n\n\n\nMitsubishi Pajero 1. generace začalo postupně ztrácet na atraktivitě a navíc bylo objeveno hodně nových poznatků, takže konstruktéři zkonstruovali v roce 1991 2. generaci úspěšného modelu Pajero. Nové a mohutnější auto bylo dostupné ve čtyřech variantách karoserie: Metal Top, Canvas Top Convertible, Semi High Roof Wagon a High Roof Wagon. Proběhlo zde také zlepšení systému 4x4, byl zde použit systém Super Select 4WD (SS4) a systém ABS, který byl poprvé použit u auta s náhonem 4x4. Systém SS4 byl revoluční v tom, že řidič měl na výběr ze čtyř možností pohonu: náhon jen na zadní kola (poloha páky 2H), náhon na všechna kola s viskózní spojkou mezinápravového diferenciálu, částečně nahrazující funkci samosvorného diferenciálu (poloha páky 4H)(viskospojka umožní téměř volný prokluz, pokud je ale prokluz jen malý a netrvá dlouho. Když se začne rozdíl otáček předního a zadního kardanu zvyšovat nebo trvá delší dobu, dojde k zahřívání viskospojky, ta začne vlivem tepla zvyšovat svoji svornost a plní tak funkci samosvorného diferenciálu s proměnlivou svorností. Nikdy však nedosáhne takové svornosti, aby plně nahradila klasickou mechanickou uzávěrku diferenciálu. Stejný princip se používá na některých ventilátorech u chladičů), další poloha páky je 4HLc, což je pohon všech kol se 100% mechanickou uzávěrkou mezinápravového diferenciálu, následuje neutrál přídavné převodovky (používá se například pro mechanický naviják - rychlost a směr navíjení/odvíjení se řídí rychlostí zařazenou na hlavní převodovce (1 až 5 + zpátečka), ale kola auta se netočí), a poslední poloha je 4LLc, což je stejné jako 4HLc, jen navíc s redukcí (přídavný převod pro snížení rychlosti jízdy - změní celkový převod všech rychlostních stupňů výrazně do pomala. Používá se v těžším terénu, při sjíždění strmých kopců a podobně). Zvláštností tohoto systému je pak také to, že přední náprava nemá tak zvané volnoběžky. Všechny poloosy jsou trvale spojené s koly a v předním diferenciálu je speciální spojka, která rozpojí jednu (pravou) poloosu v případě, že je zařazen pohon jen zadní nápravy (poloha 2H). Tím ulehčí otáčení předního kardanu a sníží tak odpor, který by jinak kladl trvalý pohon všech kol. Díky tomuto řešení lze pohon všech kol zařadit i vyřadit za jízdy (do rychlosti 100 km/h) a není potřeba po vyřazení pohonu všech kol couvat (jak tomu je u systémů s volnoběžkami). Na rozdíl od první generace je zde přítomen mezinápravový diferenciál, který je vybaven 100% mechanickou uzávěrkou a zmíněnou viskospojkou. Ovládání všech uzávěrek a spojek v převodovce i přední nápravě probíhá automaticky, podle polohy páky přídavné převodovky. Zařazený systém pohonu a aktivované uzávěrky se zobrazují formou rozsvěcení či blikání kontrolek na přístrojové desce (na schematickém obrázku podvozku umístěném uprostřed mezi tachometrem a otáčkoměrem). Vedle toho je k dispozici (stejně jako u první generace) na výběr i původní systém pohonu 4x4 s volnoběžkami (part-time 4WD) nebo třetí možnost - mezistupeň mezi těmito dvěma řešeními, nazvaný Easy Select, který funkčními režimy odpovídá původnímu 4WD systému (nabízí režimy 2H, 4H a 4L), avšak místo volnoběžek probíhá (stejně jako u SS4) připojování předního náhonu zubovou spojkou na principu podtlaku.\n\n\n\n\n3. generace se objevila na Japonském trhu již v roce 1999, ale na ostatní trhy se dostala až roku 2000 nebo 2001. Nové Pajero bylo úplně předělané. Mělo samonosnou (i když integrovaným rámem řádně vyztuženou) karosérii, nižší světlou výšku a nezávisle zavěšená všechna kola, což podstatně zlepšovalo jízdu po silnici. To bylo bohužel trochu na škodu, jelikož vlastnosti v terénu se o něco zhoršily. Proto také zůstalo v nabídce Pajero 2 generace pod jméno Pajero Classic.\n\nZážehové vidlicové:\nPřeplňované vznětové řadové:\n\n\n\n4. generace Pajera je na trhu od roku 2006 a zůstává i přes velké pokroky v technice věrné svému původnímu designu. Vylepšené konstrukce a technologie přinášejí nejen zlepšené ovládání, sníženou hladinu hluku a vyšší bezpečnost, ale také posilují výkon vozu Pajero a zdokonalují pohodlí. Zesílená samonosná karoserie vozu Mitsubishi Pajero se zabudovaným rámem poskytuje vysoce pevnou konstrukci s deformačními zónami okolo motoru a absorbuje energii nárazu, aby byla zajištěna co nejvyšší bezpečnost cestujících. Pro případ srážky je Mitsubishi Pajero vybaveno nejen dvoustupňovými předními airbagy, ale také bočními airbagy a okenními airbagy pro nejvyšší ochranu řidiče i spolujezdců. Mitsubishi Pajero je vybaveno kompletní sadou aktivních bezpečnostních prvků, včetně stabilizačního a trakčního systému M-ASTC, protiblokovacího brzdového systému ABS a systému EBD. Pohon 4WD Super Select II umožňuje přeřadit z pohonu dvou kol na pohon čtyř kol při rychlostech až 100 km/h. Pro jízdu v náročném terénu je možné vybrat režim s redukovaným převodem, který téměř zdvojnásobuje účinnost brzdění motoru při jakémkoliv převodovém stupni, což dává vozu Mitsubishi Pajero dostatečně pomalý pohon pro zvládnutí velmi prudkých svahů, hlubokého sněhu nebo bláta. K dispozici je i uzávěrka zadního diferenciálu. Je vybaveno špičkovým audiosystémem s výkonem 860 wattů speciálně navrženým pro tento vůz společností Rockford Corporation. Interiér je obklopen 12 reproduktory.\n\n\n\n\n\n"}
{"id": "328737", "url": "https://cs.wikipedia.org/wiki?curid=328737", "title": "Zemský úřad", "text": "Zemský úřad\n\nVe feudálních státech byly udělovány úřední hodnosti, jejichž nositelé spolu s panovníkem nebo vedle něho spravovali veřejné záležitosti. V jednotlivých zemích Evropy i českého státu se názvy a kompetence zemských úřadů lišily, ale jejich vývoj probíhal v podstatě analogicky. V období vrcholného feudalismu se postupně vydělily z dvorských úřadů, jednostranně závislých na panovníkovi, a změnily se v úřady stavovské, zodpovědné nejen králi, ale také zemské stavovské obci. Po vyvrcholení stavovského vlivu (viz Český stát za vlády Jagellonců) došlo s nástupem absolutismu k opětnému podřízení zemských úřadů panovníkovi. V Čechách zemské úřady vznikly ve 13. století. Jádrem sboru nejvyšších zemských úředníků (název užíván od poloviny 14. století) se stali šlechtici – hodnostáři zemského soudu (komorník, sudí, písař) a vojenský velitel ústředního panovnického sídla (purkrabí pražský). Představitelem nejdůležitějšího výkonného úřadu státu (kancléř) byl až do 15. století probošt vyšehradské kapituly. V pohusitské době ovládli všechny nejvyšší z. ú. světští feudálové a roku 1497 se dohodli s Vladislavem II. Jagellonským o rozdělení a pořadí dvanácti zemských úřadů mezi pány a rytíře. Tyto úřady přetrvaly až do tereziánských reforem, kdy byly zrušeny. Úpravu zaznamenaly v roce 1627, po vydání Obnoveného zřízení zemského, kdy byli karlštejnští purkrabí nahrazeni prezidentem Apelačního soudu a prezidentem České komory.\n\nV roce 1497, resp. 1549 bylo dohodnuto pořadí nejvyšších zemských úředníků:\n1. nejvyšší purkrabí, 2. nejvyšší hofmistr, 3. nejvyšší maršálek, 4. nejvyšší komorník zemský, 5. nejvyšší sudí zemský, 6. nejvyšší kancléř, 7. dvorský sudí, 8. nejvyšší písař zemský, 9. zemský podkomoří, 10. purkrabí karlštejnský (za panský stav), 11. purkrabí karlštejnský (za rytířský stav), 12. purkrabí Hradeckého kraje.\n\n\n\n\nPodle Obnoveného zřízení zemského z roku 1627 ve sboru nejvyšších zemských úředníků nahradil zrušené úřady karlštejnských purkrabí:\n\nPořadí nejvyšších zemských úředníků bylo od té doby následující:\n1. nejvyšší purkrabí, 2. nejvyšší zemský hofmistr, 3. nejvyšší zemský maršálek, 4. nejvyšší zemský komorník, 5. nejvyšší zemský sudí, 6. nejvyšší kancléř, 7. nejvyšší dvorský sudí, 8. prezident rady nad apelacemi, 9. prezident české komory, 10. nejvyšší zemský písař, 11. zemský podkomoří, 12. purkrabí Hradeckého kraje.\n\nÚředníci nově přísahali pouze králi a jeho dědicům, už ne také stavům, jak to bylo v předbělohorském období.\n\nNěkteré úřady byly pouze nominální, avšak umožňovaly svým nositelům členství v královské radě a za nepřítomnosti panovníka v zemi také v místodržitelském sboru. Značnou část agendy nejvyšších zemských úředníků vedli jejich zástupci, tzv. menší úředníci zemští (\"beneficiarii minores\"). Mezi menší úředníky zemského soudu patřili místokomorník, místosudí, místopísař, úředník královny, úředník podkomořího a menší písař. S několika dalšími výkonnými úředníky (ingrosátoři, registrátoři, deklamátoři, komorníci, depozitoři, taxátoři a další) se konstituovali v pravidelně fungující úřad desek zemských. Neptřetržitý chod deskového úřadu byl narušen jeho uzavřením jen na tři týdny o Vánocích a dva týdny o Velikonocích. K menším zemským úředníkům se také řadil purkrabí Pražského hradu. \n\nVedle řádných zemských úřadů se vyskytovaly podle potřeby ustanovované nepravidelné úřady (zemský správce, zemský hejtman) a další úředníci, kompetentní pro Čechy nebo celý český stát (nejvyšší mincmistr, královský prokurátor, hejtman německých lén) a zodpovědní králi. Podle zemského zřízení však nepatřili ke sboru nejvyšších zemských úředníků (\"beneficiarii supremi\").\n\nNa Moravě se vyvinuly zemské úřady při zemských soudech v Brně a Olomouci. Od roku 1493 se sbor nejvyšších úředníků ustálil v počtu sedmi a v tomto složení:\n\n\nPrvní čtyři úřady si vyhradili páni, v podkomořském úřadu se oba šlechtické stavy střídaly. Po bitvě na Bílé hoře se počet nejvyšších úředníků zmenšil na šest (bez českého maršálka). V Čechách ani na Moravě nebyli v zemských úřadech zastoupeni měšťané.\n\nMenšími úředníky byli komorník a sudí menšího práva, dva menší písaři a dva zemští purkrabí (později pouze jeden v Olomouci).\n\nVe Slezsku stál v čele ústřední vlády vrchní zemský hejtman, jímž se podle privilegia z roku 1498 stával vždy některý ze slezských knížat. Mezi zemskými úředníky v Horní a Dolní Lužici zaujímali přední místo zemští fojti, dosazovaní králem z české a moravské šlechty.\n\n\n"}
{"id": "328748", "url": "https://cs.wikipedia.org/wiki?curid=328748", "title": "Western Test Range", "text": "Western Test Range\n\nWestern Test Range je testovací raketová střelnice ležící na západním pobřeží Spojených států, navazující na leteckou základnu Vandenberg.\nDne 16. června 1958 byla oficiálně otevřena nová střelnice v Point Mugu severně od Los Angeles.\nZde se zkoušely nově vznikající raketové zbraně, zejména rakety krátkého a středního doletu. \nKomplex zahrnuje vojenskou leteckou základnu a sousední kosmodrom Vandenberg Air Force Base, kde se uskutečňovaly cvičné starty mezikontinentálních raket. Dále je zde základna vojenského námořnictva Point Arguello Missile Test Center a sledovací a pozorovací stanice na ostrovech Kwajalein, Eniwetok, Guam a Johnston. . Byly zde postaveny rampy pro rakety, Delta, Agena, Atlas Agena, Titan, Scout. Nedostavěna zůstala rampa SLC-6, ze které měly startovat nosné rakety Titan IIIM s vojenskou stanicí MOL a místo ní se postavila rampa pro raketoplány mířící na polární dráhu.\nKomplex je určen pro testovací starty mezikontinentálních raket a startují odtud vojenské i vědecké kosmické družice a sondy na polární dráhu, které nelze z bezpečnostních důvodů vypouštět na Floridě. Využívá jej jak armádní letectvo a námořnictvo, tak NASA.\n"}
{"id": "328757", "url": "https://cs.wikipedia.org/wiki?curid=328757", "title": "Togoland", "text": "Togoland\n\nTogoland byl německým protektorátem (v podstatě německou kolonií) v západní Africe od roku 1884 do roku 1914.\n\nProtektorát byl ustanoven během dělení Afriky mezi koloniální mocnosti (\"Scramble for Africa\"), když německý cestovatel Gustav Nachtigal dorazil do Togoville, vyslaný jako zvláštní komisař německým kancléřem Otto von Bismarckem. 5. července 1884 byla podepsána smlouva s místním náčelníkem Miapou III., ve které Německé císařství vyhlásilo protektorát nad úsekem pobřeží podél Beninského zálivu. Nachtigal byl říšským komisařem (Reichkommissar) pouhý den, když byl nahrazen Heinrichem Randadem, protože jej čekaly nové úkoly v severní Africe.\n\nNěmecko postupně rozšiřovalo svou kontrolu nad vnitrozemím. Do oblasti přineslo vědecké pěstování hlavních vývozních artiklů – kakaa, kávy, a vlny. Dále rozvíjelo infrastrukturu na jednu z nejvyšších úrovní v Africe. Protože se Togoland stal soběstačnou kolonií Německa, byl známý jako jeho \"vzorová kolonie\" (něm. „Musterkolonie“). To trvalo do přerušení tohoto stavu 1. světovou válkou.\n\nNěmecké vojenské jednotky byly vyzvány 6. srpna ke kapitulaci, nato 7. srpna provedly britské a francouzské jednotky invazi do kolonie Togoland, začaly okupovat Lome a postupovaly na výkonnou radiovou stanici nedaleko města Kamina. Togoland se vzdal 26. srpna, poté co německé jednotky zničily stanici v noci z 24. na 25. srpna. Togoland byl později 7. prosince 1916 rozdělen na francouzskou a britskou administrativní zónu. Togoland se formálně stal členem Společnosti národů, a byl z administrativních důvodů rozdělen na Francouzský Togoland (2/3 území) a Britský Togoland (1/3 území).\n\nV konečném výsledku se Francouzský Togoland stal dnešním Togem, zatímco Britský Togoland se stal po plebiscitu součástí Ghany.\n\nPro tuto kolonii bylo roku 1914 navrženo několik variant vlastních vlajek a znaků. Kvůli první světové válce ale nebyla žádná z nich nikdy zavedena.\n\n"}
{"id": "328765", "url": "https://cs.wikipedia.org/wiki?curid=328765", "title": "Státní znak Izraele", "text": "Státní znak Izraele\n\nStátní znak Izraele znázorňuje sedmiramenný svícen (menoru), po obou stranách obklopeným olivovými ratolestmi, pod nínž je nápis \"ישראל\" (). Zatímco pozadí znaku je vždy modré, menora a olivové ratolesti mohou být bílé nebo zlaté. Modro-bílá verze se objevuje například na prezidentské standartě, zatímco modro-zlatá verze je běžná, když se znak používá samostatně.\n\nIzrael přijal tento státní znak po veřejné soutěži, která proběhla roku 1948. Konečná podoba vychází z vítězného návrhu, který podali bratři Gabriel a Maxim Šamirovi a některých prvků použitých z jiných návrhů, jako z návrhů Oteha Wališe a W. Struskiho nebo Itamara Davida a Jerachmiela Šechtera.\n\nZobrazení se zdá, jako by bylo vypůjčeno z veršů knihy proroka Zacharjáše (kapitola 4.): \"„Hle, vidím svícen, celý ze zlata, a na něm nahoře mísa se sedmi kahany... a nad ním dvě olivy, jedna z pravé strany a druhá z levé strany mísy.“\" Je nejasné, zda je podoba zamýšlená nebo čistě náhodná. Bratři Šamirovi nicméně Zacharjášovy verše neuvádí jako zdroj jejich návrhu, třebaže jej detailně popsali pro deník Maariv (16. února 1949).\n\nMenora je symbolem judaismu po více než 3 tisíce let. Byla použita i ve starověkém Jeruzalémském chrámu. Olivové ratolesti symbolizují mír.\n\nIzraelský státní znak je znázorněn i na přední straně izraelských pasů.\n\n\n"}
{"id": "328770", "url": "https://cs.wikipedia.org/wiki?curid=328770", "title": "František Neuwirth", "text": "František Neuwirth\n\nFrantišek Neuwirth, \"nebo také\" František Neuwirt (26. srpna 1895, Malenovice u Zlína – 15. srpna 1959, Dobřív) byl český profesor stomatologie na Univerzitě Karlově.\n\nOd roku 1922 byl asistentem zubní kliniky a asistentem Státního ústavu pro zubní lékařství. Zde se roku 1925 stal i přednostou. Po smrti Jana Jesenského vedl Pražskou stomatologickou kliniku Byl členem Československá akademie věd, lékařských společností a International Association for Dental Research (IADR), jejímž byl také čestným viceprezidentem (1939–1940) a jejíž Pražskou sekci v roce 1932 spoluzaložil. Po válce byl jmenován řádným profesorem a převzal II. zubní kliniku, kterou vedl až do své smrti.\n\nProkázal vysokou reparační schopnost zubní dřeně a reparaci povrchových defektů na zubech remineralizací ze slin. Publikoval např. histologické studie o sklovinné bláně a patohistologické o paradontu.\n\nS ženou Růženou, roz. Cívkovou, měli dvě děti. Dcera Jana byla historičkou na Karlově univerzitě a syn Jan (1927–1993) byl hematologem na Lékařské fakultě Karlovy univerzity.\n\nSestra Rosalie byla ženou Vladimíra Jiřího Rotta. František Neuwirt měl svou soukromou ordinaci v jednom z jejich firemních domů na rohu Malého náměstí a Linhartské ulice. Byl také často hostem na jejich „Čtvrtcích u Rottů“, kde se scházela pražská a mezinárodní společnost.\n\nBratr Doc. MUDr. Karel Neuwirth byl urologem na Masarykově univerzitě.\n\n\n\n\n"}
{"id": "328776", "url": "https://cs.wikipedia.org/wiki?curid=328776", "title": "Předzpracování obrazu", "text": "Předzpracování obrazu\n\nObrázky (fotografie), které vidíme jako výsledek po vyfocení na svém monitoru nebo fotografii, jsou obrazy fotografované scény na níž jsou aplikované určité deformace díky nedokonalosti CCD čipů (ostatních snímacích zařízení), šumu prostředí, nežádoucího pootočení obrazu, či jeho prostorové deformace. To, jak nejlépe odstranit tyto nežádoucí efekty, souvisí s tím, jak dobře odhadneme operátor těchto degradací, označme ho formula_1, kde z je výsledný obraz po sejmutí a u je originální snímaný obraz(scéna).\n\nNaším úkolem je tedy najít inverzní operaci, abychom zpětně z vyfocené fotky získali původní správný obraz formula_2, tedy \n\nAbychom mohli lépe rozeznat jednotlivé degradující vlivy, zapíšeme rovnici formula_1 jako\n\nkde formula_6 je operátor pro geometrické zkreslení a deformace(natočení obrázku, změna měřítka, posunutí), formula_7 značí konvoluci snímaného obrázku s impulzní odezvou zařízení, kterým snímáme(fotoaparát). Ideální snímací zařízení má impulzní funkci formula_8, tedy jednotkový pulz, formula_9značí šum v obraze. Tato rovnice a její řešení se nazývá Radiometric Inverze Problem a řešení se rozlišuje na případy:\n\n\nNejdříve se zabývejme řešením, kdy není přítomen na fotce šum ani geometrická deformace, tedy formula_10 a formula_11. Řešíme tedy konvoluční rovnici formula_12, která v diskrétní oblasti (obrázek je reprezentován jako matice intenzit) přechází v soustavu lineárních rovnic. Mějme výsledný obrázek formula_13 o rozměrech formula_14, dále známe impulzní odezvu formula_15 i její parametry formula_16 tedy např. gaussova tvaru:\n\nPo provedení formula_18 konvoluce dostáváme soustavu lineárních rovnic:\n\nkde formula_20 a formula_21 jsou vektory o rozměru formula_22. Prvky obrázku v nich jsou seřazeny po řádcích:\n\nA matice formula_24 (soustava lin. rovnic složená z výpočtu konvoluce) má rozměry formula_25 a následující tvar:\n\nJak je vidět na první pohled, tak matice formula_29 i jednotlivé její „bloky“ (B, D) jsou tridiagonální. Tyto matice jsou řešitelné poměrně jednoduše a rychle. Výsledkem tedy bude vektor formula_30, což je požadovaný obrázek před konvolucí s formula_15.\n\nVýpočet v obrazové oblasti je poměrně složitý (kvůli konvoluci), tak využijeme konvolučního teorému, který převádí konvoluci na násobení, což je nepoměrně rychlejší operace. Násobením je zde myšleno násobení (nebo dělení) po prvcích. Jestliže matice nemají stejný rozměr, tak se menší matice periodicky prodlouží na rozměr větší matice.\nAplikujeme tedy Fourierovu transformaci na konvoluci formula_18 a máme tedy:\n\nZ toho si lehce vyjádříme původní obrázek formula_34, resp. jeho Fourierův obraz formula_35.\n\nPro obrazovou oblast tedy platí:\n\nTato metoda je používanější a nazývá se inverzní filtr ve frekvenční oblasti (anglicky: Inverse Filter in Fourier Domain).\n\nV minulých odstavcích jsme předpokládali nulový šum, tedy formula_10 všude v obrázku. Nyní ho nezanedbáme a použijeme na rekonstrukci obrázku inverzní filtr. Vycházíme tedy z\n\nProvedeme Fourierovu transformaci a vyjádříme si obrázek formula_2 před degradací.\n\nZ této rovnice je vidět, že jsme v předchozích metodách (pro případ zašuměného obrázku) zanedbali člen formula_43. Tento člen ale dosahuje obrovských hodnot, takže tyto metody dávají velmi špatné výsledky při použití u zašuměných obrázků. Jako impulzní odezvu mějme standardní gaussovu funkci (formula_44). Její Fourierova transformace je opět gaussova funkce dělená jejím rozptylem (formula_45). Šum bereme libovolný, například takový, že jeho Fourierův obraz je konstantní funkce (ale není podmínkou, bereme jen pro jednoduchost). A protože gaussovka jde pro velké x k nule, tak její převrácená hodnota jde k nekonečnu a to násobené nějakým nenulovým šumem je zase velmi velké číslo (viz obrázek vpravo). Z toho plyne, že je při výpočtu zanedbán velmi významný člen. To je také důvod, proč se inverzní filtr moc nepoužívá. Místo něho se dá aplikovat na zašuměný obrázek Wienerův filtr, který dává o moc lepší výsledky.\n"}
{"id": "328795", "url": "https://cs.wikipedia.org/wiki?curid=328795", "title": "Wallops Flight Facility", "text": "Wallops Flight Facility\n\nWallops Flight Center je malý americký kosmodrom na ostrově Wallops (symbol WI) u východního pobřeží USA.\n\nPřímo při východním pobřeží amerického státu Virginie leží v Atlantském oceánu ostrov Wallops, na němž roku 1945 vznikla Výzkumná stanice bezpilotních prostředků. Tu zprvu spravovala NACA, po vzniku Národního úřadu pro letectví a kosmonautiku v roce 1958 to je NASA. Kosmodrom je podřízen nedalekému Goddardovu kosmickému středisku ve státě Maryland.\n\nOstrov je plochý, dlouhý 9,5 km, široký nejvíce 800 metrů. Je zde postaveno sedm areálů s řadou ramp, letiště s radarovou věží, komunikační centrála, pomocná technická zařízení včetně meteorologické stanice. Pro veřejnost bylo postaveno návštěvnické středisko, kde je řada fotografických materiálů, modelů a dalších exponátů z historie kosmonautiky.\n\nStřelecký sektor, kam dopadají odhozené stupně raket, míří na východ nad Atlantský oceán.\n\nV prvních letech po skončení druhé světové války odtud startovaly modely letadel s raketovým pohonem a malé rakety. První byla 4. července 1945 raketa Tiamat. Později se odtud vypouštěly sondážní výškové rakety a postavila se také rampa pro rakety Scout používané k vynášení malých družic. Tento druh raket odtud letěl poprvé 16. února 1961 při vynesení družice Explorer-9. V letech 1959 – 1961 zde probíhaly testy únikového systému kosmické lodi Mercury. Kolem roku 2000 byla základna využívána ke startům sondážních raket, až 300 ks ročně.\n\nVe čtvrtek 9. ledna 2014 odtud vystartovala raketa Antares s nákladní lodí Cygnus k Mezinárodní vesmírné stanici (ISS). Byl to komerční let společnosti Orbital Sciences.\n\n"}
{"id": "328800", "url": "https://cs.wikipedia.org/wiki?curid=328800", "title": "Marie Eliška Pretschnerová", "text": "Marie Eliška Pretschnerová\n\nMarie Eliška Pretschnerová (roz. Anna Pretschnerová, 26. září 1911 Nové Zámky – 4. května 1993 Hoješín) byla česká řeholnice, Česká provinciálka (1954–1969) a generální představená (1970–1983) Kongregace Školských sester sv. Františka. 1. června 2001 byl biskupem Dukou zahájen její beatifikační proces.\n\nAnna Pretschnerová se narodila dne 26. září 1911 v Nových Zámcích v Čechách v bývalém okrese Městec Králové. Vyrůstala ještě se čtyřmi sourozenci. Vystudovala s výborným prospěchem učitelský ústav sester OSF v Chrudimi. Potom byla přijata do kandidatury zmíněné kongregace v Praze-Břevnově. Při obřadu uvedení do zasvěceného života jí bylo přiděleno jméno Eliška. 13. srpna 1932 složila řeholní sliby. Své vzdělání doplnila maturitou na reálném gymnáziu kongregace v Praze a byla přijata ke studiu fyziky a matematiky na Karlově universitě. Studium však dokončila až po roce 1945, protože okupační režim zavřel za druhé světové války vysoké školy. Po vystudování učila matematice a fyzice na řádovém gymnáziu v Praze na Vinohradech až do jeho zrušení v r. 1948. V této době též byla pověřena výchovou novicek.\n\nPo nástupu komunismu začalo nucené soustřeďování, internace a další likvidační opatření řeholnic. Snažila se statečně všem těmto problémům postavit a vytvářet podporu vyšším představením i všem sestrám. V této době působila spolu s jinými sestrami v nemocnici v Podbořanech, pak v sociálních ústavech ve Slatiňanech a Budeničkách u Slaného.\n\nV roce 1954 byla jmenována provinciální představenou a v době přechodného uvolnění v letech 1967–1969 se podílela na založení Sekretariátu řeholních společenství, který udělal velkou práci při uskutečňování liturgické reformy. Také má zásluhu na přijímání dorostu do řad sester v tomto období. Po zrušení Sekretariátu řeholních sester je Marie Eliška Pretschnerová podrobena vyslýchání, ale bere všechnu vinu na sebe, mlčí a nikoho neprozradí. Její služba provinční představené končí v roce 1969.\n\nV roce 1970 je zvolena na řádné kapitule kongregace v Římě generální představenou a zůstává v Římě, což tehdy bylo ještě politicky možné. Zde se zasloužila o českou kolej Nepomucenum v Římě.\n\nByla zvolena i na další šestileté období. Musela ovšem odjet do vlasti podat žádost o prodloužení pobytu v cizině. Po čtrnáct měsíců zde byla vystavena ponižujícím výslechům a nepříjemným úředním formalitám. Díky jednání Vatikánu se státními činiteli byla cesta do Říma povolena.\n\nPo uplynutí mandátu generální představené v roce 1983 se vrátila zpět do Československa. Její domovem se stal Hoješín. V této době se zabývala překladem článků ze zahraničních časopisů, starala se o nemocné sestry, pracovala na zahradě a opisovala formační materiály. Postupně přibývalo zdravotních obtíží a bolestí, ubývalo sil.\n\nZemřela dne 4. května 1993 v Hoješíně a byla pochována 8. května na hřbitově ve Slatiňanech.\n\n\n\n\n"}
{"id": "328802", "url": "https://cs.wikipedia.org/wiki?curid=328802", "title": "Kongregace Školských sester Třetího řeholního řádu svatého Františka", "text": "Kongregace Školských sester Třetího řeholního řádu svatého Františka\n\nKongregace Školských sester Třetího řeholního řádu svatého Františka (zkráceně též např. Kongregace Školských sester sv. Františka či Kongregace Školských sester III. řádu) je katolická františkánská řeholní kongregace založená v Rakousku v roce 1843 Antonií Lamplovou, v Českých zemích působí od roku 1888.\n\nV současné době Kongregace působí na úrovni provincií v České republice, na Slovensku, v Itálii (kde sídlí úřad generální představené) a ve Spojených státech amerických. Mimo to Kongregace působí na nižších organizačních úrovních v Chile (misie), Indii (samostatná delegatura), Jihoafrické republice (misie) a Kazachstánu a Kyrgyzstánu (samostatná delegatura pro Střední Asii).\n\n\n"}
{"id": "328809", "url": "https://cs.wikipedia.org/wiki?curid=328809", "title": "Taslima Nasrinová", "text": "Taslima Nasrinová\n\nTaslima Nasrinová (* 25. srpna 1962 Mymensigh, Bangladéš) je bangladéšská spisovatelka.\n\nNarodila se v rodině lékaře, sama do roku 1984 lékařství studovala. Poté pracovala v odlehlých částech Bangladéše jako gynekoložka.\n\nV roce 1975 začala se psaním básní, první kniha poezie jí vyšla v roce 1986. V roce 1989 začala psát sloupky do novin a časopisů. Námětem její literární tvorby se stalo postavení žen v muslimské společnosti.\n\nV roce 1993, vyšla její kniha Lajja (Stud). Kniha pojednává o osudu hinduistické rodiny v Bangladéši, na které si vylévali zlost muslimští fundamentalisté po zničení jedné mešity v Indii. Hlavně mezi hinduisty se stala rychle velice známou a populární, naopak muslimové knihu pálili. Bangladéšská vláda spisovatelku oficiálně obvinila z rouhání, byl jí zabaven pas a její knihy zakázány.\n\nV roce 1994 došlo k 300 000 demonstraci a muslimští duchovní nad ní vyhlásili fatvu poté, co v anglicky psaném listu 'The Statesman' prohlásila: \"„Korán by měl být důkladně přepracován.“\"\n\nZa své aktivity získala Sacharovovu cenu za svobodu myšlení, s pomocí Amnesty International, PEN klubu a vyslance Evropské unie vycestovala v roce 1994 z Bangladéše, získala azyl ve Švédsku. Za svoji tvorbu získala více jak 20 ocenění.\n\n"}
{"id": "328813", "url": "https://cs.wikipedia.org/wiki?curid=328813", "title": "Humphry Repton", "text": "Humphry Repton\n\nHumphry Repton (21. dubna 1752, Bury St. Edmunds, Suffolk, Anglie – 24. března 1818, Aylsham, Norfolk, Anglie) byl anglický zahradní architekt.\n\nJeho vzorem byl Lancelot \"Capability\" Brown, Repton je často považován za jeho nástupce. Během svého života položil a rozvíjel základy složitějšího a vědeckého stylu zahradní architektury v 19. století. Jeho křestní jméno „Humphry“ je často nesprávně zaměňováno za „Humphrey“.\n\nMěl znamenitě vytříbený vkus, bez toho, že by byl vybíravý. Ukázal značnou vynalézavost při setkáních s neobvyklými problémy, a sympatickou znalost základních životních potřeb vhodného a pohodlného domova. Jeho příjemná osobnost, dobrota srdce, a přívětivost nepochybně pomohla jeho profesionálnímu úspěchu.\n\nJeho práce zahradního architekta se stala jedním z nejpozoruhodnějších úspěchů v této profesi. Má podíl na vytvoření, přetvoření nebo zlepšení přes dvou set důležitých míst. Jeho klienti byli ze všech částí Anglie a patřili mezi obyvatele téměř každého stupně a postavení. Tyto \"parky\" byly rozsáhlé oblasti, čítající od jednoho k tisíci akrům půdy, a přinášely zajímavosti a krásy přírodních scenérií zvětšené a zdokonalené pomocí náročného umění. Ale nejvýznamnější příspěvek, který zůstává pro tento a následující generace, je jeho pečlivá a kompletní výpověď v popsání principů tvorby, které objevil na základě své dlouhé a poučné praxe, jako zahradní architekt.\n\nŽádný z jeho předchůdců ani následníků nevyslovil tak podstatné množství zásadních pravidel tvorby v oboru zahradní architektury. On sám mluvil o svých spisech jako o \"pozorování inklinujícímu k tomu, aby ustanovilo pevné principy v umění zahradní architektury.\"\n\nDoba kdy žil, je v mnohém ohledu nejdůležitější v historii zahradní architektury. Je pravda, že reakce na absurdnosti a excesy formálních zahrad a procitnutí ke kráse a hodnotě přírodní venkovské krajiny přišlo před jeho dobou. Addison a Pope byli nejvlivnějšími literárními advokáty této ohromné změny. William Kent a jeho následník \"Capability\" Brown byli praktičtí muži, kteří aplikovali nové myšlenky na anglickém venkově a často opravdu nemilosrdně ničili v horlivosti poněkud nerozvážně formální zahrady (pravidelné, často barokní zahrady) ohromné krásy. Ale to je jeho období a dílo jeho samotného, které je nutno vnímat v kontextu vývoje takzvaného anglického přírodně krajinářského stylu. Stylu, jehož vliv se rozšiřuje rychle na kontinent, do Evropy a jehož principy stále ještě ovlivňují zacházení s velkými oblastmi v nepravidelném a přírodně krajinářském stylu.\n\nTato změna ve vkusu nebyla omezena na zahradnickou architekturu. Projevovala se ve všech uměleckých výrazech doby. Romantika byla v pravdě mimořádná vývojem představivé citlivosti, a střed pohybu ležel v Anglii v jeho různorodém, vnitřním a subtilním výkladu světa přírody. Příroda se stala člověku nevyčerpatelným zdrojem inspirace. Proto byly podmínky připravené a čas zralý pro takové ideály zahradní architektury jako ty, které prosazoval a obhajoval Repton.\n\nNarodil se v Bury St Edmunds, jeho rodiče byli John Repton a Martha (rozená Fitch). Otec byl výběrčí daní. V roce 1762 jeho otec založil přepravní společnost v Norwichi, kde navštěvoval Humphry norwichské gymnázium. Ve dvanácti letech byl poslán do Nizozemska kde se učil nizozemsky a připravoval se na kariéru obchodníka. Nicméně se jej ujala bohatá nizozemská rodina a výlet mohl spíše stimulovat jeho zájem o obory, jako je kreslení a zahradnictví.\n\nPo návratu do Norwiche se vyučil jako textilní obchodník s textilem, pak se po sňatku s Marií Clarkeovou (orig. Marie Clarke) v roce 1773 ujal řízení podniku sám. Nebyl však úspěšný, a když jeho rodiče v roce 1778 zemřeli, použil své dědictví, aby se přestěhoval na malé venkovské sídlo v Sustead, poblíž Aylshamu v Norfolku. Zkoušel štěstí jako novinář, dramatik, výtvarník, politik a jako s důvěrný tajemník svého souseda Williama Windhama v Felbrigg Hall během velmi krátkém Windhamova působení jako tajemníka Lord Lieutenant of Ireland. Připojil se také k Johnovi Palmerovi při pokusu o reformu poštovního systému, ale ačkoliv systém Palmerovi vynesl mnoho peněz, on sám na tom opět prodělal.\n\nJeho přítelem z dětství byl James Edward Smith, který jej v mládí krátce seznámil se studiem botaniky a zahradnictví. Smith reprodukuje jeho dlouhý dopis ve své \"Letter and Correspondence\". Už jako mladý hoch dostal možnost v knihovně pana Windhama číst práce z oboru botaniky \n\nKdyž se jeho jmění obchodníka ztenčovalo, odstěhoval se do skromného domku v Hare Street poblíž Romfordu v Essexu. V roce 1788, ve věku 36 let, se čtyřmi dětmi a bez jistého příjmu, pojal myšlenku, spojit své dovednosti kreslení se svou omezenou zkušeností s návrhy zahradních úprav v Susteadu, aby se stal \"zahradním architektem\". Od smrti Capability Browna v roce 1783, žádná z osobností nedominovala v anglické zahradní architektuře, a on sám měl ambici vyplnit tuto mezeru a podle některých informací rozeslal prospekty svým známým ve vyšších třídách, jako reklamu svých služeb. Nejprve byl vášnivým obhájcem Brownových názorů, které kontrastovaly s Knightovými a Priceovými ze Shropshire, ale podle některých názorů později přijal smírnější stanovisko. Podle věrohodných a dostupných zdrojů, jímž jsou i jeho knihy, byl ovšem vždy odpůrcem zavádějících a v praxi nerealizovatelných, ač vážně míněných, názorů zmíněných zahradních teoretiků, což se snažil při každé příležitosti prokazovat.\n\nAž dokonce svých dnů byl vždy obdivovatelem Capability Browna, ale později rovněž kritikem některých jeho prací a postupů, což neznamenalo, že by nějak snižoval jeho celkové zásluhy a fenomenální schopnosti. Rozvinutí geniálních vloh architekta anglických parků, v Brownovi, v nestudovaném zahradníkovi ze zelinářské zahrady, se opakovaně pokouší vysvětlit teoriemi, které poněkud připomínají titulní postavu divadelní hru \"Pygmalion\".\n\nRepton uznával potěchu, kterou oko návštěvníka nalézá ve francouzské zahradě, nebo v dalších pravidelných úpravách které mají smysl a jsou na daném místě vhodné. V období soupeření dvou architektonických směrů řekl: „\"Já se nezavazuji následovat buď pana Le Notre, nebo pana Browna, ale vybírám krásy z obou stylů k tomu, abych přijal tak velkou část velkolepé minulosti, která by odpovídala paláci, a tak velkou část přitažlivosti nového stylu, jak si vyžadují vnady přírodní krajiny. Každý má svoji správnou situaci, a dobrý vkus udělá módu prospěšnou při zdravém rozumu.\"“\n\nPředtím, než se stal zahradním architektem, náležel mezi \"venkovskou šlechtu\" a venkovská krajina, krásy přírody mu nebyl neznámy. Ale také byl umělcem, nadaný tím, co opětovně označuje jako \"dobrý vkus\", který dokázal studiem a zkušenostmi navýšit k svému přirozenému talentu. Jeho profese pro něj byla především příležitostí vytvářet design, jeho projekty jsou založené stejnou měrou na přesné znalosti zvláštní místní situace a podmínek, jako na základních principech umění a přírodních zákonů. Dobře znal význam a hodnotu uměleckých principů, kterým rozumíme pod slovy proporce, rozmanitost, spletitost, harmonie, a jednota. Jeden jeho citát přesně objasňuje jeho bod pohledu.… „Oko, nebo spíše mysl, není nikdy dlouho nadšena, pokud věc prozkoumá bez úsilí, v jediném letmém pohledu a proto ji nevidí jako vzrušující kuriozitu nebo zajímavost. Není to obrovský rozsah trávníku, ohromná vodní plocha, nebo nekonečné lesy, které pohledu přináší uspokojení. Pokud jsou jen beztvárnou hmotou, nebo opakujícími se stejnými předměty, jestli jejich přesný tvar, ať tak nebo onak velký, je příliš zjevný, dokážeme pouze vnímat plochu, kterou zaujímají. Zaznamenat prostor naplněný předměty krásy. Potěšit oko potom, co bylo fascinováno, upevnit pozornost, kde byl pohled připoután, prodloužit úžas do obdivu, je účel kterého dosáhneme nejlepším návrhem.\" Repton nemohl být obviněn z pouhé imitace přírody, namísto pokusů o napodobení efektů přírody mechanickou, nebo jinou umělou cestou, připravil situace, kterými jsou efekty vytvářeny. Pak, jak řekl, jsou efekty přirozené. Ale byl také praktický muž. Oceňoval princip užitečnosti. On sám, stejně tak jako jeho americký následovník Frederick Law Olmsted, měl nepochopení pro design, který neposkytuje adekvátně a upřímně prosté potřeby pro lidský život. Polovičaté kompromisy se nesetkaly s jeho pochopením. Usiloval o návrh, který by spojoval prvky nezbytných lidských potřeb s uměleckým cítěním.\n\nJeho první zaplacenou prací se stal Catton Park v (Old Catton) v roce 1788. Že se, bez reálné zkušenosti s praktickým zahradnictvím, stal „přes noc“ úspěšným, je výsledek jeho nepopiratelný talent, ale také jedinečný způsob, jak si prezentoval svou práci. Pomáhal klientům pochopit své návrhy jejich vizualizací. Repton vytvářel tzv. \"Red books\" (nazvané podle jejich červené barvy desek) s vysvětlujícím textem a s obrázky vodovými barvy se systémem který ukazoval situaci \"před\" a \"po\" zásahu. V tom se lišil od architektů své doby, kteří pracovali téměř výhradně s plány, jenž jen zřídkakdy ilustrovali. Repton a jeho \"slide\" byly brzy kopírovány Filadelfským Bernardem McMahonem v jeho \"American Gardener’s Calendar\" z roku 1806.\n\nNěkteré zdroje popisují rozdíl mezi ním a 'Capability' Brownem takto: Brown pracoval pro mnoho z nejbohatších šlechticů v Británii, při tvorbě velkých krajinných parků ze starých zahrad a zemědělské půdy. Repton pracoval pro zákazníky stejně důležité, jako vévodové z Bedfordu, a Portlandu, obvykle upravoval dřívější práce, často Brownovy. Reptonovy změny byly obecně v mnohem skromnějším měřítku. Tam, kde Brown pozemek obklopil parky nepřerušeným pásem zeleně po obvodu, Repton vedl průhledy skrze park až na vzdálenější objekty, jako jsou kostelní věže, což bylo součástí navržené krajiny.\n\nPodle některých zdrojů vymyslel „přístupové cesty“ a „vrátnice“ v přístupové bráně zvyšující dojem z velikosti a významu místa, a dokonce uvedl milníky s monogramy na cestách kolem některých sídel, za což jej satirizoval Thomas Love Peacock jako 'Marmaduke Milestone, esquire, a Picturesque Landscape Gardener' in \"Headlong Hall\".\n\nOn sám však ve svém díle „OBSERVATIONS ON THE THEORY AND PRACTICE OF LANDSCAPE GARDENING“ takové \"vrátnice\" dosti posměšně odsuzuje. Úpravy okolí sídla tak, aby opticky působilo jako součást jednoho majetku však H. Repton opravdu považuje za součást kvality architektonického díla, které dává název „přivlastnění“.\n\nCapability Brown byl ve velkém měřítku dodavatelem, který nebyl pouze designérem, ale také realizoval své díla. Naproti tomu Repton působil jako konzultant, dozoroval práce, navrhoval řešení a někdy vytyčoval pozemky, ale upouštěl od toho, že by sám organizoval provedení úprav. A tak mnohá z Reptonových řešení zůstala zcela nebo částečně neprovedena. Brown, podle některých zdrojů za pomocí svých pomocníků, vytvářel bezmyšlenkovité návrhy podle jednoho modelu v obrovských množstvích a prodával je od kusu jako se dnes prodává konfekce. Někdy návrhy C. Browna po nákladném úsilí nabídly jen o málo lepší výsledek než byl výchozí stav. Naproti tomu Repton hledal možnost jak provést co nejmenší úpravy a soustředil se na to, aby šetřil kapsu zákazníka. \"„Vzhledu má být úspěšně dosaženo nejjednoduššími a běžnými prostředky. Příroda obecně nemá být zlepšována obrovskou pracovní silou, nebo velkými náklady, ale naopak.\" \"Neurážejte přírodu absurdními výdaji, nezkazte se její prostý šarm zbytečným klamem. Zvažte dobře problém, buďte opatrně smělí, vložte do díla svoje geniální schopnosti, spíše nežli hojnost zlata.“\" Zatímco Brown byl velmi bohatý muž, Reptonovy příjmy nebyly nikdy více než uspokojivé.\n\nOd začátku své kariéry hájil Brownovu pověst, zejména během vášnivého období \"diskuse o malebnosti\". V roce 1794 Richard Payne Knight a Uvedale Price publikovali útočné kritiky „ubohého génia prázdnoty (nahoty) a plešatosti“, kritizovali hladké a hadovité křivky jako mdlé a nepřirozené a prosazovali spletité a složité konstrukce, které byly složeny podle principy krajinomalby výtvarných děl. Reptonova obrana Capability Browna spočívala částečně v odhalení nepraktičnosti mnoha malebných nápadů jeho oponentů v praxi. Repton sám prokazoval své stanovisko tím že vytvářel praktické a užitečné návrhy pro své klienty.\n\nZnovu uvedl do zahradní architektury některé prvky formálních zahrad, zejména květinové zahrady kolem domu tak, jak se staly běžnou praxí v devatenáctém století.\n\nArchitektura budov hrála důležitou roli v mnoha jeho úpravách. V roce 1790 často pracoval s poměrně neznámým architektem Johnem Nashem. Když po Humphry Reptonovi nastoupil ve společnosti jeho syn, stavební architekt, John Adey Repton, a jeho druhý syn, George Stanley Repton, společnost po nějaké době ukončila činnost. Během své práce se seznámil s řadou významných osob, včetně osobností jako byli Edmund Burke, William Wilberforce a William Pitt mladší.\n\nV roce 1811 Repton utrpěl při nehodě kočáru vážné zranění, po němž byl nucen se pohybovat na používat invalidním vozíku. Zemřel v roce 1818 a je pohřben na hřbitově v Aylsham.\nH. Repton byl pohřben u vchodu na jižní straně kostela v Aylshamu, v malém uzavřeném prostoru, který byl vysazen jako zahrada, do prostého hrobu, s některými rysy jeho vlastních představ (poznámky a dotazy, 7. ser. VI. 204). Jeho vdova zde byla poté pohřbena společně s ním. Společně měli šestnáct dětí, z nichž sedm dosáhlo zralého věku, a pět žili v den jeho smrti.\nNejstarší syn, John Adey Repton (1775–1860), architekt, narozen v Norwichi dne 29. března 1775, byl vzděláván v aylshamském gymnáziu. Architekt George Stanley Adey Repton pracoval ve firmě svého otce.\n\nČtvrtý syn, George Stanley Repton (d. 1858), rovněž architekt. Vzal si proti vůli svého tchána nejstarší dcera Lorda Eldona. Jejich jediný syn, George William John Repton, byl členem parlamentu řadu let, nejprve jako poslanec za St Albans, a pak za Warwick .\n\nTři silnice v blízkosti blízkosti jeho domu v Hare Street (nyní přejmenováno na Main Road) v Gidea Park na území v Romford byly pojmenovány po H.Reptonovi, Repton Avenue, Repton Gardens a Repton Drive. Malá pamětní deska byla odhalena na jeho paměť dne 19. dubna 1969 v místě jeho domu, který je nyní přestavěn jako oblastní pobočku Lloyds TSB.\n\nSpor o přenášení výtvarných principů do architektury se ve své době stal velmi významným tématem konverzací o zahradní architektuře. Odmítá stejně tak názor, že by zahradní architektura měla kopírovat nejlepší malby, jako názor, že by každá zahradní úprava, předtím, než by byla realizována, měla být namalována malířem, jako nesmysl.\n\nZa zmínku k problému však stojí ještě jeho další dva citáty:\n\nAby vytvořil své návrhy zahradních úprav srozumitelnými, vymyslel originální názornou techniku kterou nazval „slide“ (ve smyslu série obrázků), které lze srozumitelně s ohledem na použití Reptonem a význam předmětu, přeložit jako „Před… …a po“ . Tato didaktická technika je jeho vynálezem a našla dodnes mnoho způsobů použití (pedagogika, reklama, výzkum). Repton se svými praktickými zkušenostmi totiž zjistil, že nestačí vytvořit, jakkoliv by byl přesný a úhledný, pouze geodetický, nebo geografický plánek výsadby a úprav, pro pochopení architektonického řešení a jeho smyslu zákazníkem - laikem. Seznal, že obyčejná mapa nebo plán, by byly nedostatečné. Zahradní architekti nedokázali v té době zprostředkovat představu krajiny jinak, než pomocí základního půdorysného plánu domu a ukázat vyvýšení pomocí vrstevnic uvedených v mapě. Reptonovou odpovědí na problém byly vizualizace. Některé „slide“ připomínají leporelo.\n\nTakové kresby, ukazující navrhované efekty, mohou být užitečné v některých případech. Jak jsem si často všiml, je to až na nějaké výjimky, jediná část mé práce kterou běžný pozorovatel má čas nebo chuť zkoumat. Ačkoli je to ta nejmenší část zdokonalení v umění, k němuž tyto rady a skici budou, jak doufám, přispívat.\"\n\nAby napravit nedostatek pochopitelnosti a čitelnosti architektonických úprav pomocí plánů, které zobrazovaly plánovanou výsadbu planimetricky pomocí kót, bodů, kružnic s průsečíky, vynalezl metodu ukazování navrhovaných zlepšení pomocí dvou ilustrací. Ilustrace byly obvykle barevné. Horní obrázek ukazoval původní stav, tak jak to existoval a obrázek pod ním byl návrhem změn. Jeho cílem, jak řekl, „\"…nebylo vytvářet svazek obrázků, ale poskytnout rady na základě skutečností, že opravdový vkus v zahradní architektuře, stejně jako u všech dalších ušlechtilých umění, není náhodný účinek, tvořící se odděleně od smyslů. Vnímal jej jako způsob porozumění, kterým lze srovnávat, oddělit, a spojit různé zdroje potěšení odvozeného z externích objektů, a vystopovat jej k nějaké dříve existující příčině v struktuře lidského mysli.\"“\nByl ve sporu s teoretiky zahradní architektury Knightem z Herefordshire, a Pricem ze Shropshire především ohledně principiálního vztahu malířství a zahradní architektury, protože jmenovaní zastávali názor, že zahradní architektura má ve skutečnosti kopírovat díla nejlepších výtvarných umělců z oboru krajinomalby. Jejich argumenty vyvracel a vznikly vleklé, nákladné a vášnivé spory. Jedním z dalších důkazů, že dílo zahradního architekta musí vycházet z malby, byla pro zastánce zahradní architektury, jako zhotovování trojrozměrných kopií prací výtvarných umělců, právě Reptonova technika „\"Před… …a po\"“ . Musel se tak obhajovat z nařčení, že teoreticky popírá očividně nepominutelný způsob vytváření parků a zahrad, jenž sám prakticky používá.\n\nTato obvinění Repton popírá s tím, že jde jen praktické pomůcky k objasnění některých úprav a vysvětlení principů působení změn:\n\nReptonovy tři hlavní knihy pojednávající o zahradní designu jsou:\"Sketches and Hints on Landscape Gardening\" (1795), \"Observations on the Theory and Practice of Landscape Gardening\" (1803), a \"Fragments on the Theory and Practice of Landscape Gardening\" (1816). Pro tyto publikace čerpal z materiálů a technik používaných při tvorbě \"Red Books\".\nJeho důležité spisy jsou založeny na jeho jedinečných poznámkách, které nazývá \"Red Books\" (Červené knihy). Pokud byl někdy žádán o svůj názor vztahující se k zahradní architektuře, bylo jeho zvykem doplnit řešení popisem, svázaným v malé knize, která obsahovala mapy, plány, a skici k tomu, které vysvětlily a ilustrovaly práce nebo změny, které navrhoval. Tento svazek nazýval \"Red Books \" a každý se vztahoval k jednotlivému místu. Více než dvě sta takových knih připravil během své rozsáhlé praxe. \"Red Books\" nejsou pouhé podklady teorie zahradní architektury; ale představují výsledky jeho zkušeností. Nejen z jejich podstaty, ale i z jejich formy vyplývá jejich hodnota. Byly psány a ilustrovány ne pro jeho profesionální kolegy, ale pro jeho klienty. Takže mají přitažlivost pro širší čtenářskou obec. Neobsahují technické podmínky a malé, relativně nedůležité detaily. Jediné omezení v hodnotě těchto spisů je nevyhnutelná kusost a opakování informací vlivem jejich původu, zpracováním a podmínkami pro které byly připraveny k publikaci.\n\nSvé knihy připravoval během svých pracovních cest. Jak Repton poznamenal v předmluvě ke své nejcennější knize, \"Teorie a praxe zahradní architektury\" (\" The Theory and Practice of Landscape Gardening,\"), celá tato práce byla napsána v kočáře během profesionálních cest z jednoho místa na jiné, kdy byl zřídka více než tři dny na jednom místě. Přál si, aby jeho knihy byly základem, podle kterého ho měly soudit příští generace, protože říkal: \"\"Raději ať na mých psaných názorech než na částečných a nedokonalých způsobech, jakými jsou moje plány někdy realizovány, je založena má pověst.\"\" Jeho dvě nejlepší práce: \"Skici a rady pro zahradní architekturu\" (\"Sketches and Hints on Landscape Gardening\"), publikované v roce 1795, a svazek \"Teorie a praxe zahradní architektury“, publikovaný v roce 1803. (\"The Theory and Practice of Landscape Gardening“), představují, jak Repton věřil, jednu z nejcennějších prací v angličtině, zabývající se principy zakládání zahrad a parků.\n\nDále vydal i některé menší práce, včetně posmrtné sbírky editované Loudonem, který tak učinil přesto, že kritizoval jeho úpravy zahrad, a byl otevřeným zastáncem názorů „malebných“ zásad pánů Payne Knight a Uvedale Price.\n\n\nJeho nejzásadnější publikovaná díla \"Sketches and Hints on Landscape Gardening,\" a \"Observations on the Theory and Practice of Landscape Gardening,\"byla souhrnně posmrtně vydána,jako první svazek ze série klasických děl krajinářské architektury, zhotovený na návrh a ve spolupráci s Americkou společnosti krajinářských architektů pod názvem \"The Art of Landscape Gardening\".\n\nRepton přispěl k \"Transactions of the Linnean Society,\" xi. 27, a část \"On the supposed Effect of Ivy upon Trees.\"\n\n\n"}
{"id": "328818", "url": "https://cs.wikipedia.org/wiki?curid=328818", "title": "Letec", "text": "Letec\n\nLetec může být:\n\n\n"}
{"id": "328821", "url": "https://cs.wikipedia.org/wiki?curid=328821", "title": "Výstup do vesmíru", "text": "Výstup do vesmíru\n\nVýstup do vesmíru (, zkratka EVA) označuje souhrnně veškeré činnosti kosmonautů, které se provádějí mimo kosmickou loď. Jedná se především o venkovní práce na kosmických stanicích.\n\nPrvní výstup člověka do volného vesmíru (EVA) se datuje 18. března 1965, kdy Alexej Leonov připoután lanem a oblečen ve skafandru opustil mateřskou loď Voschod 2. Druhý výstup do volného prostoru se uskutečnil v rámci mise Gemini 4, kdy se Edward White stal prvním Američanem ve volném vesmíru. 21. července 1969 uskutečnil Neil Armstrong první výstup, který nebyl do volného vesmíru, nýbrž na povrch Měsíce. Dále se po tomto měsíčním EVA uskutečnilo dalších 13 výstupů na povrch Měsíce, při misích Apollo 12 - 17.\n\nPrvní EVA v hlubokém vesmíru se uskutečnilo v roce 1971 při misi Apollo 15, kdy Američan Alfred Worden, po TEI (Trans-Earth Injection - navedení na dráhu k Zemi) vystoupil z lodi Apollo a vyzvedl ze SIM bay kazety s filmy a daty přístrojů pro dálkové zkoumání Měsíce.\n\nPoslední EVA v hlubokém vesmíru se uskutečnilo 17. prosince 1972, Američanem Ronaldem Evansem, taktéž při vyzvednutí filmových kazet po TEI při misi Apollo 17.\n\nDo srpna 1979 bylo evidováno 26 výstupů na povrch kosmické lodě či stanice. Od té doby jsou výstupy EVA běžnou součástí pracovního režimu na kosmických lodích USA a SSSR (nyní Ruska) a vesmírných orbitálních stanicích.\n\nPozději byly tyto výstupy kategorizovány, dnes se rozeznávají tyto druhy EVA:\n\n\n"}
{"id": "328827", "url": "https://cs.wikipedia.org/wiki?curid=328827", "title": "Brigantina", "text": "Brigantina\n\nBrigantina je dvojstěžňová plachetní loď, zvaná též „škunerová briga“ (z němčiny), nebo „hermafroditní briga“ (z angličtiny). V 17. stol. se názvem brigantina označovala menší dvojstěžňová plachetní a veslová loď, v 18. stol. se místo označování typu lodi začal termín brigantina používat k označení typu oplachtění: ráhnovém na předním stěžni a předozadním na hlavní stěžni. Hlavní stěžeň měl nejdříve latinskou plachtu, později lugovou plachtu a nakonec vratiplachtu.\n\nSlovo \"briga\" je zkratkou od brigantiny a začalo se používat v 18. stol. pro dvojstěžňovou loď s ráhnovými plachtami na obou stěžních. V 18. stol. se používaly oba názvy „brigantina“ a „briga“ poměrně volně a oba typy lodí se často zaměňovaly. Od 2. poloviny 18. stol. měly větší brigantiny 1-2 příčné ráhnové plachty také na hlavním stěžni. Brigantina s ráhnovými plachtami na hlavním stěžni a briga se v té době lišily konstrukcí hlavního stěžně: brigantina měla hlavní peň (dolní část stěžně) výrazně vyšší než přední, a větší vratiplachtu, zatímco ráhnové plachty na košové čnělce byly menší, než u brigy. U brigy byl hlavní peň jen o málo vyšší než přední a stěžeň se skládal ze tří částí: pně, košové a brámové čnělky. Pro brigu byly na hlavním stěžni podstatné příčné ráhnové plachty a vratiplachta byla menších rozměrů, zatímco u brigantiny byla dominantní velká vratiplachta.\n\nModerní brigantina (od. druhé poloviny 19. stol.) má na předním stěžni příčné ráhnové oplachtění a na hlavním stěžni předozadní oplachtění, tj. vratiplachtu a vrcholovou plachtu. Ráhnové plachty na předním stěžni (od spodu): přední, dolní košová, horní košová, brámová a královská. Mezi předním stěžněm a čelenem jsou napínány plachty stěhovka a kosatky. Mezi stěžni jsou napínány stěhovky. Kvůli malým rozměrům (max. 30 m) byl počet děl snížen na několik hlavní.\n\nDvojstěžňová brigantina díky svému oplachtění nepotřebuje velkou posádku, ta podle velikosti lodě čítala kolem 8-18 mužů. Posádka korzárské nebo válečné brigantiny byla početnější, 30 i více mužů.\n"}
{"id": "328828", "url": "https://cs.wikipedia.org/wiki?curid=328828", "title": "Nadace Občanského fóra", "text": "Nadace Občanského fóra\n\nNadace Občanského fóra (také Nadace OF) je nadačním fondem, jehož posláním je podpora obnovy a ochrany kulturního dědictví v Česku. Vznikla v květnu 1990 jako jedna z prvních nevládních, nepolitických a neziskových organizací v Československu. Přestože název nadace i její logo připomínají někdejší Občanské fórum z období listopadového převratu v roce 1989, nemá na tento subjekt žádné přímé vazby a zaměřuje se výhradně na podporu dobročinných aktivit. \n\nDo roku 1995 se nadace zaměřovala na obnovu demokratické společnosti a principu občanské účasti na správě veřejných věcí. Od druhé poloviny 90. let 20. století se Nadace OF orientuje výhradně na oblast památkové péče a ojedinělých kulturních projektů. Zvláštní důraz je kladen na opomíjené památky, tedy takové zanedbané nemovitosti, k jejichž obnově by bez nadačního příspěvku nedošlo. Peníze na jednotlivé akce rozděluje ve dvou grantových programech - \"Opomíjené památky\" a \"Památky a zdraví\".\n\nNadace nepřijímá finance od státu, ale od podnikatelů a občanů.\n\n\n"}
{"id": "328832", "url": "https://cs.wikipedia.org/wiki?curid=328832", "title": "Středoamerický parlament", "text": "Středoamerický parlament\n\nStředoamerický parlament (, zkratka \"PARLACEN\") je mezistátní politická instituce. Jejím posláním je prohlubování spolupráce mezi jednotlivými středoamerickými zeměmi a jejich integrace.\n\nParlament byl založen v roce 1991, má sídlo ve městě Ciudad de Guatemala. Parlament je zapojený do projektu Středoamerický integrační systém, který zaštituje většinu středoamerických integračních snah.\n\nZúčastněné státy jsou:\nCelkový počet poslanců ve volebním období 2016 až 2021 je 120 osob. Status pozorovatele mají Mexiko, Venezuela, Portoriko, Tchaj-wan a Maroko.\n\nStředoamerický parlament má 3 orgány:\n\n"}
{"id": "328836", "url": "https://cs.wikipedia.org/wiki?curid=328836", "title": "Europass", "text": "Europass\n\nEuropass je název oficiálního míče pro Mistrovství Evropy ve fotbale 2008, který vyrobila firma Adidas ve spolupráci s FIFA. Tento míč se vrací k tradičním vzhledům fotbalových míčů Telstar užívaných kolem roku 1970. Míč je však vyroben z moderních materiálů a proti míčům Telstar má 14 panelů s velkými černými kruhy.\n\nMíč Europass je vyroben stejnou technologií jako míč Teamgeist, který byl použit na Mistrovství světa ve fotbale 2006 v Německu. Míč tvoří 14 panelů, na kterých je 6 stejně velkých černých flekatých kruhů. Míč je, obdobně jako Teamgeist, tvořen jednoduchým designem. Pro finále mistrovství je připravena speciální verze míče s názvem \"Gloria\", která má na svém povrchu trofej pro mistry Evropy. Ta byla u příležitosti Mistrovství Evropy ve fotbale 2008 vyrobena zcela nová a nahradila původní trofej předávanou vítězi od roku 1960, kdy se uskutečnilo první Mistrovství Evropy ve fotbale. \n\n"}
{"id": "328844", "url": "https://cs.wikipedia.org/wiki?curid=328844", "title": "Veserkaf", "text": "Veserkaf\n\nVeserkaf je známý jako zakladatel 5. dynastie. Podle Encyklopedie starověkého Egypta (2007) mohl být jedním ze synů Menkaureho s vedlejší královnou nebo synem Šepseskafa. Veserkaf jako první nechal postavil sluneční chrám přímo v nekropoli Memfidy u dnešního Abúsíru a pojmenoval ho \"Reova sídelní pevnost Nechen\". Během své vlády se vydal na tažení proti Núbijcům. Jeho jméno se našlo na nádobě na ostrově Kythera, což dokládá obchodní styky s oblastí Egeidy.\n"}
{"id": "328852", "url": "https://cs.wikipedia.org/wiki?curid=328852", "title": "Romola Garai", "text": "Romola Garai\n\nRomola Garai, anglická filmová herečka, se narodila 6.8.1982 v britském v Hongkongu. Do svých osmi let vyrůstala v Singapuru a v Hong Kongu, kde její otec pracoval pro britskou banku.\nKdyž byla malá, chtěla být zpěvačkou a mít svoji vlastní skupinu. Toto přání ji netušeně přivedlo na dráhu herečky. Když zpívala v jazzové skupině, všiml si jí hledač talentů. Brzy potom se objevila ve filmu POSLEDNÍ SEXBOMBY.\nNadále se objevovala v menších rolích (Náklonnosti-sekretářka Zoe; Dokonalý-ztracená dcera Charlotte).\nVelký zvrat přišel až s filmem NICOLAS NICKLEBY, který získal ocenění za nejlepší provedení od národních výborních kritiků za rok 2002.\nPo těchto pár filmech Romola zatoužila rozšířit si své studie na anglické fakultě Královny Marie, jenže přišly další nabídky od filmu, jako například role Gwendolen Harleth v sérii „Daniel Deronda“ a velký úspěch ve filmu „I Capture the castle“ (Ovládnu hrad), za který Romola získala nominaci na nejvíce slibného nováčka britských nezávislých filmových cen (British Independent Film Awards), no a na školu prostě nezbyl čas.\n\nV roce 2004 dostala Romola roli hned ve dvou úspěšných filmech – prvním se stal HŘÍŠNÝ TANEC 2: HAVANA NIGHTS, kde se objevila po boku začínající hvězdy Diega Luny jako mladá Američanka Katey Millerová, která se přestěhovala v 58. roce s rodiči na Kubu, dalším projektem, tentokrát s historickým pojetím, ale rovněž americké produkce, byl JARMARK MARNOSTI. Po těchto filmech následovaly ještě irsko-anglicko-francouzský film „Inside I’m dancing” (Uvnitř tančím), “The snow goose” (Bílá husa) a televizní série “Mary Bryant”.\n"}
{"id": "328853", "url": "https://cs.wikipedia.org/wiki?curid=328853", "title": "Raneferef", "text": "Raneferef\n\nRaneferef (v alternativním čtení Neferefre) byl panovník 5. dynastie ve starověkém Egyptě v období Staré říše. Vládl jen krátce. Stavbu své pyramidy sotva zahájil, ale dokončil ji jeho nástupce (a zřejmě jeho mladší bratr) Niuserre. V Raneferově zádušním chrámu se našel papyrový archív a jeho kamenné sochy. Podle nápisu v hrobce úředníka Ceje, který byl představeným pyramid a slunečních chrámů v období 5. dynastie víme, že Raneferův sluneční chrám se jmenoval \"Reův obětní oltář\". Tento chrám však nebyl dodnes objeven.\nJeho manželkou mohla být Chentkaus III., jejíž hrobka byla objevena v Reneferefově pohřebním komplexu.\n__OBSAH__\n\nFaraon Raneferef si nechal postavit pyramidu se zádušním chrámem. Bohužel faraon zemřel předčasnou smrtí ve věku 22-23 let. Zatímco zádušní chrám byl hotový, pyramida měla jen spodní část, a tak byla ve spěchu přestavěna na hrobku typu mastaby s neobvyklým čtvercovým půdorysem.\nInteriér zádušního chrámu vypadal jako palácová audienční síň s dřevěnými sloupy, které se nedochovaly. Celý pohřební komplex byl vyloupen už ve starověku a to během tzv. Prvního přechodného období, kdy autorita panovníka klesla na minimum a Egypt drancovali zloději, jenž mj. rabovali i pohřební komplexy faraonů Staré říše. Přesto se českým egyptologům podařilo najít v hrobce opravdu úctyhodné kousky egyptského umění té doby a dokonce i část mumie, a to levou ruku faraona Raneferefa.\n\n"}
{"id": "328855", "url": "https://cs.wikipedia.org/wiki?curid=328855", "title": "Klub ochrany dravců a sov", "text": "Klub ochrany dravců a sov\n\nKlub ochrany dravců a sov (KODAS) je skupina lidí při sdružení Děti Země, kteří se od roku 1990 zabývají zejména ohroženými druhy dravých ptáků a sov. Několika programy a projekty vytváří podmínky pro návrat dravců a sov do české krajiny. \n\nOd roku 1990 desítky dobrovolníků hlídají před vykradením hnízda dravých ptáků rarohů velkých, aby nebyla vykradena sokolníky či ilegálními obchodníky s chráněnými druhy zvířat. Klubu se během let podařilo uhlídat před vykradači už desítky mláďat rarohů velkých, sokolů stěhovavých a orlů královských v Česku i na Slovensku.\n\n"}
{"id": "328858", "url": "https://cs.wikipedia.org/wiki?curid=328858", "title": "Velikaja (přítok Pskovského jezera)", "text": "Velikaja (přítok Pskovského jezera)\n\nVelikaja ( ) je řeka v Pskovské oblasti v Rusku. Je dlouhá 430 km. Povodí řeky má rozlohu 25 200 km².\n\nPramení na Bežanické vysočině, kde protéká přes velké množství mělkých jezer. Na dolním toku teče v široké dolině. Ústí do Pskovského jezera, přičemž vytváří deltu.\n\nPrůměrný roční průtok vody u vesnice Pjatonovo činí 134 m³/s. Zamrzá v listopadu a rozmrzá v dubnu. Nejvyšších vodních stavů dosahuje na jaře, kdy hladina stoupá až o 1,6 m. Časté jsou také podzimní povodně. V ústí řeky dochází k přílivu o výšce až 0,5 m.\n\nŘeka je splavná pro vodáky. Vodní doprava je možná v délce 45 km od přístavu Beljajevo. Na řece leží města Pskov, Ostrov a Opočka.\n"}
{"id": "328860", "url": "https://cs.wikipedia.org/wiki?curid=328860", "title": "Antigua Guatemala", "text": "Antigua Guatemala\n\nAntigua Guatemala (v lidové řeči též zkráceně Antigua nebo La Antigua, původní název byl \"Santiago de los Caballeros de Guatemala\") je město v centrální Guatemale. Leží v departementu Sacatepéquez. V okolí města jsou 3 sopky - Fuego, Agua a Acatenango.Dnes žije v městě okolo 35 000 obyvatel. Ve městě je několik jazykových škol s výukou španělštiny.\n\nZ architektonického hlediska je město významné pro zachovalé stavby i ruiny z koloniálního období s renesančními a barokními prvky.\nAntigua Guatemala byla jedním z hlavních měst generální kapitanát Guatemala (dnešní státy Guatemala, Salvador, Honduras, Nikaragua, Kostarika a Chiapas). S výstavbou se začalo v roce 1543. Předešlé hlavní město se rozkládalo na úpatí sopky Agua a bylo zničeno povodní. Antigua hned od svého založení měla významné postavení v celém místokrálovství Nové Španělsko, v období svého největšího rozkvětu bylo město kulturní a hospodářské centrum regionu a svým přepychem si nezadalo s Ciudad de México nebo Limou.\n\nRychlý konec rozvoje města nastal 29. června 1773, kdy zemětřesení zničilo podstatnou část města. Roku 1776 bylo hlavní město přemístěno do Ciudad de Guatemala, kde je dodnes. Většina obyvatelstva odešla do nového hlavního města, někteří ale zůstali, a tak dnes město není pouze archeologickou lokalitou, ale živým městem.\n\n\"Významnější pamětihodnosti ve městě:\"\n"}
{"id": "328862", "url": "https://cs.wikipedia.org/wiki?curid=328862", "title": "Tiptronic", "text": "Tiptronic\n\nTiptronic je automatická převodovka vyvinutá automobilkou Porsche a montovaná do vozů v rámci koncernu Volkswagen. Tiptronic nabízí plně automatický režim se třemi odlišnými způsoby řazení v závislosti na způsobu a stylu jízdy. Volba jednoho z těchto režimů probíhá buď automaticky, na základě vyhodnocování způsobu jízdy řídicí jednotkou převodovky (funkce Fuzzy Logic), nebo stiskem příslušného tlačítka řidičem. Lze tak volit režimy sportovní, komfortní a ekonomický. Vedle plně automatického řazení jednotlivých rychlostních stupňů je možná i manuální funkce řazení, a to pohyby voliče vpřed a vzad. Volič ovšem musí být v k tomu odpovídající poloze.\n\nTiptronic je velice citlivý na údržbu a i když samotní výrobci tvrdí, že je bezúdržbový, není to pravda. Převodovka obsahuje olejový filtr, který je nutno měnit zároveň s olejem. Protože tam, kde dochází ke tření vznikají i malé kovové částečky. Včasnou výměnou oleje se dá významně prodloužit životnost převodovky. Kontrolní šroub oleje se nachází vespod převodovky. Slouží jednak k naplnění a jednak ke kontrole. Kontrola se provádí při nastartovaném vozu, s voličem převodových stupňů v poloze P. Je tedy nutné zajistit vodorovnou polohu, nejlépe na velkém heveru. Oleje po uvolnění kontrolního šroubu musí vytékat, pokud ne, je třeba jej doplnit. U zajetých vozů se olej doporučuje měnit po cca 40–60 tisících kilometrech.\n\nExistuje pár zásad, na které je třeba si dát pozor:\n\nVozidla s převodovkou tiptronic jsou vybavena multifunkčním ukazatelem převodových stupňů. Jedná se vlastně o display mezi otáčkoměrem a rychloměrem. Za normálních okolností je vždy vysvícen jeden z možných právě navolených převodových stupňů:\n\nPokud se za jízdy či po startu vysvítí všechny symboly, převodovka se nachází v nouzovém režimu a je nutná návštěva servisu s následným napojením na diagnostické zařízení.\n"}
{"id": "328866", "url": "https://cs.wikipedia.org/wiki?curid=328866", "title": "Trnka", "text": "Trnka\n\nTrnka může být:\n\n\npříjmení osob\n"}
{"id": "328868", "url": "https://cs.wikipedia.org/wiki?curid=328868", "title": "Gdaňský gulden", "text": "Gdaňský gulden\n\nGdaňský gulden („gdaňský zlatý“) byla měnová jednotka Svobodného města Gdaňsk od roku 1923 až do jeho zániku připojením k nacistické Velkoněmecké říši v roce 1939. Dělila se na sto feniků (\"Pfennig\"). Emitentem byla Danziger Zentralkasse AG a po svém ustavení 5. února 1924 Gdaňská banka (\"Bank von Danzig\").\n\nMince gdaňského guldenu byly vydávány v nominální hodntě 1, 2, 5 a 10 feniků a ½, 1, 2, 5, 10 a 25 guldenů.\n\nBankovky gdaňského guldenu byly vydávány v nominální hodnotě 1, 2, 5, 10, 25 a 50 feniků a 1, 2, 5, 10, 20, 25, 50, 100, 500 a 1 000 guldenů.\n\n"}
{"id": "328878", "url": "https://cs.wikipedia.org/wiki?curid=328878", "title": "Kropáčové z Krymplova", "text": "Kropáčové z Krymplova\n\nKropáčové z Krymlova (příp. \"z Krymplova\") byli staročeskou erbovní rodinou, později povýšenou na vladyckou, jež pravděpodobně vymřela roku 1756.\n\nErb (v modrém štítě tři zlaté jetelové trojlístky) byl udělen majestátem z 13. 3. 1541 pražským měšťanům Janu Kropáčovi a Václavovi Medkovi. \nJan získal velké jmění půjčováním peněz. Jeho potomek Zikmund koupil roku 1568 obec Letky s příslušenstvím. Zikmundovými potomky byli Šebastián(†1600)a Jan, z nichž Jan zdědil po bratrovi Letky. Syn jednoho z nich byl Zikmund, který byl katolík, proto hodně utiskoval lidi podobojího smýšlení.\nFilip Fabricius mu dal v roce 1622 za manželku svou dceru Lidmilu. Když Prahu opanovali Sasové, obával se pomsty a uprchl z Čech. Zemřel okolo roku 1640. Zůstaly po něm statky Vrutice (po manželce, odtud jméno Kropáčova), mlýn v Praze, dvůr u Mělníka, vinice a peníze za prodané Letky. Jeho dětmi byli Jan Ignác, Filip Václav, František Ignác (jezuita) a dcera Justina. První tři se v roce 1649 ujali pozůstalostí a ostatní byli vyplaceni. Filip a Zikmund (zemřel roku 1665) zůstali v Praze. Jan Ignác byl ženatý s Alžbětou Trčkovou z Lípy (sestrou Trčky zavražděného v roce 1634) a pro své služby a zásluhy svého otce byl povýšen majestátem 1. 7. 1669 do stavu rytířského a obdržel příjmeni po svém dědovi z Hohenfallu. Také byl polepšen jeho erb.Jeho syn František Albrecht držel Vrutici a Katusice, byl c. k. radou, radou komorního a dvorního soudu a hejtmanem litoměřického kraje. Zemřel v roce 1702, s manželkou Lidmilou Bzenckou z Prorubě (umřela v roce 1733) zplodil syny Františka Adama a Jana Václava. František Adam se ujal Vrutice, roku 1710 ji prodal a zemřel roku 1756 ve věku 79 let. Jím pravděpodobně tato rodina vymřela.\n\n\n"}
{"id": "328883", "url": "https://cs.wikipedia.org/wiki?curid=328883", "title": "Kostel svaté Maří Magdalény (Rousínov)", "text": "Kostel svaté Maří Magdalény (Rousínov)\n\nŘímskokatolický filiální kostel svaté Maří Magdalény v Rousínově byl postaven roku 1699. První kaple sv. Marie Magdalény byla zbudovaná na témže místě pravděpodobně již v 15. století.\n\nKostel byl postaven v místě kaple po roce 1699. Prokazatelně ho navrhl a zbudoval italský barokní architekt Domenico Martinelli.\n\n\n"}
{"id": "328884", "url": "https://cs.wikipedia.org/wiki?curid=328884", "title": "August Jakub Rott", "text": "August Jakub Rott\n\nAugust Jakub Rott (30. dubna 1815 Český Brod – 30. června 1868 Praha) byl český podnikatel, výrobce hudebních nástrojů.\n\nDo Prahy přišel za bratrem Vincencem, do čtyřletého učení k nástrojáři Antonínu Geppertovi. Po vyučení se v roce 1829 vydal na zkušenou do světa, pracoval ve Vídni, Štýrském Hradci, Terstu a Miláně.\n\nV roce 1839 spolu s bratrem otevřel dílnu na dechové hudební nástroje v Praze, jako část společné činnosti. Ta se během rozrostla a tak ji po roce rozdělili. Bratr se věnoval pozdější firmě V. J. Rott, August hudební dílnu v roce 1841 převzal na vlastní jméno \"August Jindřich Rott\", resp. \"August Heinrich Rott\". V roce 1844 založil filiálku ve Vídni.\n\nPracoval zejména pro vojenské hudby rakouské armády i dalších. Jeho nástroje byly vyznamenány na výstavách v Londýně, Mnichově a v Paříži. Vyvinul také několik vlastních nástrojů – např. návěstný roh pro rakouskou armádu (1849), glagol (1861), nový druh loveckých trubek s několika klapkami (1865).\n\nJeho syn František firmu převzal a dál vedl pod jménem \"August Jindřich Rott syn\" na Vinohradech.\n\n"}
{"id": "328885", "url": "https://cs.wikipedia.org/wiki?curid=328885", "title": "Pravidla slovenského pravopisu", "text": "Pravidla slovenského pravopisu\n\nPravidla slovenského pravopisu (zkráceně PSP) je jedna ze čtyř závazných kodifikačních příruček slovenštiny. Obsahuje informace o správném psaní slov a slovních tvarů, pravidla interpunkce, některá gramatická pravidla a pravopisný slovník.\n\nPSP z roku 1931 rámcově vycházela ze starší varianty Czamblovy kodifikace, nicméně příklon k češtině, respektive k bohemizmům, které v daném období pronikaly do slovenštiny, je v nich větší, systematičtější. Při jejich tehdejší kodifikaci byla zpravidla dávána přednost jazykovým jevům společným češtině a slovenštině (\"vedeť, mleť, bereš\"), někdy bylo kodifikováno české znění (mučedlník, tlumiť, ohrožený) nebo bylo považováno za přípustné slovenské i české znění (například \"prášok : prášek, lakeť: lokeť, rakyta : rokyta, sloboda : svoboda\" a podobne). V lexiku se kromě domácí slovní zásoby někdy prosazovala jen česká slova (\"mluviť, nabídka, proťajší, zedník\") nebo česká a slovenská slova vedle sebe (typ \"kozel: cap\"). V některých případech bylo požadováno českými slovy nahrazovat hungarizmy a germanizmy (například namísto \"fľaša, faloš, kefa\" má byť \"láhva, klam, kartáč\").\n\nO Pravidlech, o jejich kodifikaci a cílech se tehdy rozproudila živá diskuse. Námitky vznikly i v části české inteligence. Na Slovensku větší část inteligence vydání Pravidel chápala jako čin namířený proti svébytnosti slovenského národa a dovolávala se nápravy. V roce 1932 vznikl časopis \"Slovenská reč\", který se stal orgánem Matice slovenské. Program činnosti jeho redakce byl formulován jako péče o zachování osobitosti (svojskosti) spisovné slovenštiny. Podle něho v hláskosloví a tvarosloví je nutno dodržovat matičný spisovný úzus, v syntaxi a frazeologii měla být vzorem lidová reč a jazyk v dílech významných spisovatelů, slovník měl být budován z domácího fondu, slovům českého a germánského původu podle možností je nutno se vyhýbat. Pro jazykovou praxi to znamenalo dodržovat pravopis podle martinského spisovného úzu (\"prášok, lakeť, rakyta, vidieť, mlieť, koniec, beriem, berieš\" atď.). V lexiku měla být používána slova užívaná ve slovenštině a zavádět slova z nářečí nebo z děl dobrých spisovatelů. Na Slovensku centrální úřady používaly bohemizované PSP, ale díla Matice slovenské \"matičný úzus\" (\"Slovenská reč\" byla jeho extrémní podobou).\n\nDalší vydání Pravidel slovenského pravopisu z roku 1931 připravil H. Bartek podle úzu Slovenské reči (matičný úzus) jako jeho hlavní redaktor. V roce 1939 však Univerzitní komise Bartkův návrh zamítla.\n\nV nových PSP z roku 1940 byl v zásadě kodifikován matičný spisovný úzus s menší revizi starších puristických zásahů do spisovného lexika. Byl upraven způsob psaní vícera slov podle spisovné výslovnosti, ustálila se pravidla označování kvantity ve slovech cizího původu a byly upraveny některé gramatické poučky.\n\nPSP z roku 1953 byla významná tím, že v nich byla provedena poměrně výrazná reforma pravopisného systému. Z hlavních bodů připomeňme: zrušení –ly minulého času (tak jako dnes), zjednodušení psaní předložek s / z (tak jako dnes), změna psaní předpony s-/z- (viz níže), kodifikování dvojtvarů –ie-/-e- v genitivu plurálu (např. súken/súkien), kodifikace dvojtvarů \"napäl/napol\" a podobně. Cílem těchto pravidel bylo odstranit některé (údajně) puristické tendence a kromě toho přiblížit pravopis soudobé výslovnosti a teda oslabit historicko-etymologický princip pravopisu.\n\nTato pravidla vyšla v letech 1953–1971 ve vícero velkých vydáních, neboť byla používána jako povinná školní pomůcka (v 70. a 80. letech 20. století je posléze nahradila \"Príručka slovenského pravopisu\", v 90. letech se do škol opět vrátila PSP). Tato vydání neobsahovala větší změny, s výjimkou PSP z roku 1970, která obsahovala změnu psaní předpon s-/z- na dnešní stav (kromě slova \"smena\" - dnes \"zmena\"), přijatou v roce 1968.\n\nPo dlouhé přestávce, v době ve které slovenská veřejnost stále intenzivněji pociťovala absenci oficiální pravopisné příručky, vyšla v roce 1991 nová PSP. Neobsahovala velké změny.\n\nI když přesný název \"Pravidlá slovenského pravopisu\" kniha nese až od roku 1991, předcházející vydání s podobným názvem a obdobným obsahem jsou také v praxi považována za starší vydání \"Pravidel slovenského pravopisu\".\n\n\nPSP na stránce Jazykovědného ústavu Ľudovíta Štúra:\n"}
{"id": "328889", "url": "https://cs.wikipedia.org/wiki?curid=328889", "title": "Krevní agar", "text": "Krevní agar\n\nKrevní agar je typ kultivačního média, který se vyrábí přidáním 5−10 % defibrinované krve (obvykle ovčí či koňské) k živnému agaru. Dá se na něm pěstovat většina medicínsky významných bakterií (grampozitivních i gramnegativních) a podle míry hemolýzy (rozkladu krve) se dají kultivované bakterie i dále určovat.\n\nPřidáním určitých antibiotických látek docílíme selektivního růstu některých skupin bakterií (např. rodů \"Brucella\", \"Campylobacter\").\n\nMnohé bakterie způsobí pomocí hemolyzinů rozklad krevní složky agaru v médiu. Podle typu hemolýzy se rozlišuje:\n\n\n"}
{"id": "328891", "url": "https://cs.wikipedia.org/wiki?curid=328891", "title": "Tal Ben Chajim (1982)", "text": "Tal Ben Chajim (1982)\n\nTal Ben Chajim (: טל בן-חיים, narozen 31. března 1982, Rišon le-Cijon), je izraelský fotbalový obránce. Hrál mj. v týmech Makabi Tel Aviv FC, Bolton Wanderers, Chelsea FC, Manchester City FC.\n\nBen Chajim začal v klubu Maccabi Tel Aviv, kterému pak pomohl k mistrovskému titulu. V té době si ho všimli v Bolton Wanderers, kam v létě 2004 přestoupil za 150 tisíc liber. Již první rok si za tento anglický klub připsal 27 startů, ve kterých dokázal vstřelit jeden gól. V dalším ročníku byl zvolen dokonce kapitánem mužstva a byl jistotou v obraně. Přestože o něj měly zájem kluby, jako jsou Tottenham nebo West Ham, žádnou smlouvu s nimi ani s Boltonem nepodepsal a mohl v létě odejít kamkoliv zadarmo. Nakonec si Ben Chajim vybral londýnský velkoklub Chelsea FC, kam nastoupil v červnu roku 2007. Poté přestoupil do klubu Manchesteru City FC.\n\n"}
{"id": "328899", "url": "https://cs.wikipedia.org/wiki?curid=328899", "title": "Tom Morello", "text": "Tom Morello\n\nThomas Baptist „Tom“ Morello (* 30. května 1964 New York) je americký kytarista a držitel ceny Grammy, který se proslavil v kapelách Rage Against the Machine (RATM) a Audioslave. Je znám také pod svým alter egem The Nightwatchman. Ze všech členů RATM je nejstarší. Od roku 2006 hrál ve skupině Street Sweeper Social Club, od roku 2016 působí ve skupině Prophets of Rage. Jeho poznávacím znamením je čapka na hlavě.\nObjevil se v žebříku „The Top 20 New Guitarists“ časopisu \"Rolling Stone\". V žebříku „100 Greatest Guitarists of All Time“ od stejného časopisu dosáhl 26. příčky.\n\nJeho matka irsko-italského původu, Mary Morello, je zakladatelkou Parents for Rock and Rap (skupina proti cenzuře). Jeho otec, Ngethe Njoroge, byl první keňský velvyslanec ve Spojeném království. Morellův prastrýc byl Jomo Kenyatta, první keňský prezident.\n\nNa začátku 80. let 20. století založil skupinu Electric Sheep, kde hrál na baskytaru i budoucí kytarista skupiny Tool Adam Jones. Místo hraní coverů psali své vlastní písně s politickými texty.\n\nByl ovlivněn skupinami jako Kiss, Alice Cooper, Led Zeppelin a Black Sabbath. Vyvinul si svůj zvláštní styl hry na elektrickou kytaru. Později jeho texty i muzika byly ovlivněny punk rockovými skupinami jako The Clash, Sex Pistols a Devo.\n\nSpolu se Serjem Tankianem založil organizaci Axis of Justice.\n\nObjevil se ve dvou cameo rolích ve Star Treku – nejprve jako důstojník Son'a ve snímku \"\" (1998) a poté jako člen posádky Mitchell v epizodě „Dobrá pastýřka“ (2000) seriálu \"\".\n\nÚčinkoval také ve videohře \"Guitar Hero III: Legends of Rock\".\n"}
{"id": "328900", "url": "https://cs.wikipedia.org/wiki?curid=328900", "title": "Jón Arnar Magnússon", "text": "Jón Arnar Magnússon\n\nJón Arnar Magnússon (* 28. července 1969 Selfoss, Island) je bývalý islandský atlet, vícebojař. Je držitelem národních rekordů v běhu na 100 m, 200 m, 110 m překážek, skoku dalekém a desetiboji.\n\n\n"}
{"id": "328904", "url": "https://cs.wikipedia.org/wiki?curid=328904", "title": "Ziehlovo–Neelsenovo barvení", "text": "Ziehlovo–Neelsenovo barvení\n\nZiehlovo–Neelsenovo barvení je metoda v bakteriologii, jež se používá k průkazu tzv. acidorezistentní bakterií, konkrétně mykobakterií a nokardií a některých aktinomycet. Metodu objevili a popsali německý bakteriolog Franz Ziehl a patolog Friedrich Neelsen. Jedná se o jednu z nejpoužívanějších metod diagnostiky tuberkulózy.\n\nMetoda je založena na principu, že acidorezistentní bakterie mají schopnost přijímat zahřátá barviva (karbolfuchsin), která se udrží ve stěně i po následném odbarvení kyselým alkoholem.\n\n\nAcidorezistentní bakterie se jeví po výsledném barvení červeně (až růžově) na modrém (v případě met. modři) nebo zeleném pozadí (v případě mal. zeleně) (viz obrázek).\n\n"}
{"id": "328906", "url": "https://cs.wikipedia.org/wiki?curid=328906", "title": "Flagelin", "text": "Flagelin\n\nFlagelin je protein tvaru dutého válce, který tvoří šroubovicová vlákna v bakteriálním bičíku, a proto je hojně procentuálně zastoupen v buňkách bičíkatých bakterií. Má hmotnost asi 30 000–60 000 daltonů.\n\nProti flagelinu v patogenních druzích bakterií je často nasměrována získaná imunita savců (T-buňky a protilátky). Proti tomu se některé bakterie brání přepínáním genů pro flagelin.\n"}
{"id": "328910", "url": "https://cs.wikipedia.org/wiki?curid=328910", "title": "Dalton", "text": "Dalton\n\nDalton může být:\n\n\n\n\n\n"}
{"id": "328912", "url": "https://cs.wikipedia.org/wiki?curid=328912", "title": "Niuserre", "text": "Niuserre\n\nNiuserre byl druhým synem Neferirkarea a Chentkaus II. a 6. faraonem 5. dynastie, vládl v letech 2402–2374 př. Kr..\nJeho matka Chentkaus II. porodila dvojčata Raneferefa a Niserrea přičemž oba byli faraony 5. dynastie, Raneferef jen krátce, jeho bratru Nieserremu, který byl jeho následníkem, se podařilo vládnout ~31 let. Zajímavá shoda existence více královen stejného jména Chentkaus dokresluje prokázání existence královny Chentakaus III., a to jako manželky předchozího faraona Raneferefa. Odkrytí hrobky královny Chentakus III. a její podrobná dokumentace je mezinárodně uznávaným úspěchem prací Českých egyptologů v rozsáhlé Abúsírské koncesi\nPyramidový komplex Nieserrea se nachází v prostoru mezi pyramidami jeho předchůdců Sahurea a Neferirkarea, přičemž jeho zádušní chrám navazuje na údolní chrám Neferirkarého. Poměrně dlouhá doba vlády Niuserrea a patrně prosperující stav říše mu umožnily rozvinout jeho stavitelské záměry. Zejména to je sluneční chrám v Abu Gorabu, jeho pyramida v Abúsíru, jižně od jeho pyramidy, pyramida jeho matky Chentkaus II., nebo také pro svého předčasně zemřelého bratra Neferefrea. Tato pyramida je rovněž označována jako Lepsius XXIV. Měl snahu dokončit pyramidu a zádušní chrám svého otce Neferirkarea. Některé arechologické výzkumy naznačily, že Nieuserre také usiloval o obnovení kultu faraona Menkaurea a jeho ženy Chentakus I.. Některé rekonstrukce byla za vlády Nieserra provedeny i na slunečním chrámu boha \"Re,\" které uskutečnil již zakladatel 5. dynastie Userkaf\nZdá se, že v období vlády Nieserra podstatně vzrostl vliv správních struktur, vezírů,nomarchů (vládci správních oblastí nomů), úředníků pověřených správou rozličných oblastí říše, soudců, kněží aj. Příkladem je vezír Ptahšepses, který za vlády Niuserrea, bez ohledu na jeho nekrálovský původ, dosáhl v říši vrcholové funkce. Nakonec si za manželku vzal dceru Niuserrea. Nechal si postavil honosnou hrobku (mastabu), na jejímž výzkumu a dokumentaci se významně podílel Český egyptologický ústav UK\n\n"}
{"id": "328915", "url": "https://cs.wikipedia.org/wiki?curid=328915", "title": "Vala Flosadóttir", "text": "Vala Flosadóttir\n\nVala Flosadóttir (* 16. února 1978, Reykjavík) je bývalá islandská atletka, která se specializovala na skok o tyči.\n\nV roce 1996 se stala ve Stockholmu první halovou mistryní Evropy. Na juniorském mistrovství Evropy 1997 ve slovinské Lublani vybojovala stříbrnou medaili, když na pokusy prohrála jen s Němkou Annike Beckerovou. O rok později získala bronz na halovém ME ve Valencii. V roce 1999 skončila stříbrná na halovém MS v Maebaši. V témže roce se stala v Göteborgu mistryní Evropy do 23 let.\n\nNa letních olympijských hrách 2000 v australském Sydney, kde se ženská tyčka uskutečnila vůbec poprvé získala bronzovou medaili za výkon 450 cm. Výše skočila jen Australanka Taťána Grigorjevová a olympijské zlato získala Stacy Dragilaová.\n\n"}
{"id": "328916", "url": "https://cs.wikipedia.org/wiki?curid=328916", "title": "Korfu", "text": "Korfu\n\nKorfu, resp. Kerkyra ( Κέρκυρα, \"Kérkyra\", ; starořecky Κέρκυρα nebo Κόρκυρα; latinsky Corcyra; italsky Corfù) je druhý největší ostrov v Jónském moři, součást Řecka. V nejužším místě ho od pevninského Řecka dělí pouhých 5 km. Má rozlohu 592  km² a 107 879 obyvatel. Ostrov tvoří zároveň stejnojmennou prefekturu v kraji Jónské ostrovy s hlavním městem přístavem Korfu (též Kerkyra, Korkyra, Kerkýra) s přibližně 35 000 obyvateli.\n\nMezi větší města patří Sidari, Acharavi, Kassiopi, Lefkimi a letovisko Kavos. Na ostrově Korfu nalezneme také množství historických i kulturních památek, jakými jsou např. klášter Vlacherna a blízký ostrůvek Pontikonissi s klášterem Pantokrator, pravoslavný klášter Paleokastritsa nebo zámek Achilleion. Historické jádro hlavního města je od roku 2007 zapsáno na seznam historického dědictví UNESCO.\n\nOstrovu Korfu se přezdívá také „smaragdový ostrov“ či „olivový“ a to díky nádherným barvám, kterými ostrov hýří. Daří se tu především zeleným rostlinám (jehličnanům, olivovníkům či palmám), ale i například barevným orchidejím. To vše obklopuje čisté a modré moře. Nachází se zde pohoří Pantokrator se stejnojmennou nejvyšší horou (916 m n. m.).\n\nHospodářství ostrova stojí z velké části na turistickém ruchu, dále na pěstování oliv (počet olivovníkových stromů na ostrově se odhaduje na 3,5 – 5,5 miliónu; o Korfu se tvrdí, že je nejzelenějším z řeckých ostrovů). Také se zde pěstuje kumquat – trpasličí pomeranč, který se prodává nejčastěji jako proslazené celé plody, marmeláda, a dále se z něj vyrábí tradiční sladký alkoholický nápoj (likér) téhož jména. Menší část hospodářství na úrovni spíše soběstačnosti ostrova představují rybolov, vinařství a zemědělství.\n\nKorfu leží v subtropickém středozemním podnebném pásu. Klima je označováno jako středomořské. Charakterizují jej mírné vlhké zimy a horká slunečná léta. V zimě jsou typickým tlakovým útvarem tlakové níže, které přináší srážky. V létě jsou naopak dominantní tlakové výše s minimem oblačnosti a vysokými teplotami. Na počasí na Korfu má vliv nedaleké vysoké albánské pohoří.\n\nNa jaře je průměrná teplota na Korfu 22 °C, v létě 32 °C, na podzim 23 °C a v zimě 12 °C. Teplota moře je vhodná ke koupání od června do poloviny října.\n\nDrtivá většina srážek spadne na podzim a v zimě, průměrný zimní měsíc má až 14 deštivých dnů. V létě se naopak srážky objevují výjimečně, deštivé dny jsou maximálně 3 až 4 v měsíci. Slunečné počasí ojediněle přeruší bouřka, nikdy však letní zhoršení počasí netrvá dlouho. Na Korfu spadne průměrně 1 100 mm srážek za rok, což je poměrně vysoký úhrn, a proto je ostrov krásně zelený.\n\nTypické je zesílené proudění. Vítr vyrovnává rozdíly mezi tlakovými útvary v Jónském moři a okolí, pobřeží potom ovlivňuje každodenní bríza. Zejména v zimním půlroce se může přes albánské hory přehoupnout na hladinu moře studený vichr bóra. V zimě se může v nejvyšších polohách objevit sněhová pokrývka.\n\n\n\n"}
{"id": "328922", "url": "https://cs.wikipedia.org/wiki?curid=328922", "title": "Örn Arnarson", "text": "Örn Arnarson\n\nÖrn Arnarson (* 31. srpna 1981 Rejkjavík, Island) je islandský plavec, znakař. Jeho prvním mezinárodním úspěchem bylo vítězství na mistrovství Evropy 1998 v krátkém bazénu v britském Sheffieldu v závodě na 200 metrů znak. Na mistrovství světa v japonské Fukuoce v roce 2001 vybojoval stříbro na 100 metrů znak a bronz na 200 metrů znak.\n\n"}
{"id": "328926", "url": "https://cs.wikipedia.org/wiki?curid=328926", "title": "Ažur", "text": "Ažur\n\nAžur \n(franc.: ajour = mřížka, otvor) je souhrnné označení pro textilie s prolámanými vzory tj. otvory, které vznikají vazební technikou nebo odstraněním jednotlivých nití z textilie chemickou cestou (např. \"karbonací\"). Prolámané vzory se dají zhotovit prakticky na všech plošných textiliích.\n\nNejpoužívanější vazební techniky:\n- perlinka (tkaná), \n\n- \"filetová\" (osnovní pletenina), jednolícní, oboulícní, obourubní na okrouhlých i kotonových pletacích strojích, \n\n- rašlové, paličkované a bobinetové krajky, výšivky. \n\nNa snímku vpravo je ažurová pletenina ze skané bavlněné příze na dámské vrchní ošacení, zhotovená na dvoulůžkovém osnovním stávku\nNákres vlevo: Schéma filetové vazby\n\n"}
{"id": "328931", "url": "https://cs.wikipedia.org/wiki?curid=328931", "title": "Nidaroský dóm", "text": "Nidaroský dóm\n\nNidaroský dóm ( \"Nidarosdomen\") je nejmohutnější středověké architektonické dílo v celém Norsku. Nidaroský dóm se nachází ve třetím největším městě Norska – Trondheimu. Se svými 102 metry délky a 50 metry šíře je to největší gotický chrám ve Skandinávii. Dějiny stavby korunovačního dómu norských králů jsou velmi rozmanité a trvají bezmála celé tisíciletí.\n\nKdyž bylo podle pověsti neporušené tělo Olafa II. převezeno ze Stiklestadu do Nidarosu a pohřbeno v kostele svatého Klimenta, vyrazil údajně vedle kostela pramen, jehož voda byla zázračným lékem na všechny nemoci. A když se Olaf Kyrre roku 1066 vrátil do Nidarosu s mrtvolou svého otce, který padl v Anglii, s jeho doprovodem přišli do Norska i šlechtici anglosaského původu. Olaf Kyrre dal svého otce, Haralda, pohřbít v mariánském kostele, chrám svatého Klimenta dal strhnout a započal se stavbou nového velkého kostela svatého Olafa, který byl za pozemského života vlastně jeho strýcem.\n\nPlán stavby je pravděpodobně dílem některého z členů anglického doprovodu, protože velmi dlouhá chrámová loď svědčí o anglosaském vlivu. Stavba zřejmě nebyla podle záměru Olafa Kyrreho dokončena, protože základy dlouhé chrámové lodě jsou na západní straně náhle přerušeny. Ve 12. století byla tato loď nově vybudována a byla k ní připojena ještě příčná loď v románském stylu.\n\nTeprve Øystein Erlandson, druhý arcibiskup z Nidarosu, přinesl ze svého pobytu v Římě poznatky o novém architektonickém stylu, který si osvojili cisterciáci. V tomto přechodném slohu mezi stylem románským a gotickým byly postaveny horní části příčné lodě a mariánská kaple, dnešní sakristie. Po ostrém sporu s králem Sverrem musel arcibiskup Øystein na dva roky odejít do Anglie. V Canterbury poznával anglickou gotiku a velice si jí cenil. Z toho pak vznikla myšlenka dokončit právě v tomto stylu chrám, který vznikal nad hrobem svatého Olafa. Když se arcibiskup zase smířil s králem Sverrem, vrátil se k pracím na chrámu a zahájil stavbu kruchty. Dal vystavět vysoký chór ve formě osmistěnu s ochozem v křehké gotice, jaká se v této podobě nikde jinde na severu nevyskytuje. Po Øysteinově smrti v roce 1188 přerušily další spory arcibiskupství s králem práce na dómu až do roku 1250. Teprve pak byl dokončen osmistěn a klenba nad ochozem a dlouhým chórem. Vedení stavby se ujali nejspíš mistři z Lincolnu, kteří dobře znali způsob výstavby gotické klenby s křížovým žebrovím. V letech 1235 až 1250 byla věž s křížením a k hlavní lodi byly přistavěny boční lodě. Věže na západním průčelí ještě nebyly dokončeny.\n\nPo prvním požáru ve 14. století následovaly další, které chrám velmi poškodily. V době reformace byla hlavní loď v troskách. Tehdy se začalo s úpravami chóru a příčné lodě ve stylu protestantského farního kostela, ale Dánové tehdy odvezli celý chrámový poklad do Dánska a větší jeho část roztavili – to se stalo i se stříbrnou rakví svatého Olafa. Vnitřní vložená dřevěná rakev zůstala v Trondheimu a později byla uložena do zděného hrobu. Tato hrobka byla na příkaz dánského krále Fridricha II. naplněna zeminou, aby norský světec upadl docela v zapomnění. Dnes se už vůbec neví, kde se jeho hrobka nachází – s největší pravděpodobností někde v blízkosti vysokého hlavního oltáře. Devět tesaných křížů připomíná Olafa a dalších osm králů, kteří jsou v katedrále pohřbeni.\nObnova dómu započala roku 1869. Do roku 1906 byly znovu vybudovány boční lodě a hlavní loď v novogotickém slohu – hlavní chór zůstal v původním stavu. Z průčelí se do té doby zachovala jenom jeho poškozená dolní část a také pět soch. Proto bylo nutné celou tuto část stavby kompletně rekonstruovat, přičemž základním vodítkem pro obnovu byla mědirytina ze 17. století.\n\nArchitekt Christian Christie, pod jehož vedením renovace probíhala, povolal roku 1897 do Trondheimu sochaře Gustava Vigelanda. Ten ale nebyl zakázkou právě nadšen. „Vydělávám velmi mnoho peněz, ale prodávám svou duši“, napsal tehdy jednomu ze svých přátel. Celý dóm mu připadal až příliš „protestantský“. Přesto však trvalo deset let, než se s touto zakázkou vypořádal. Později byla vyhlášena soutěž, v níž roku 1928 zvítězil teprve třicetiletý Helge Thiis: ten se pak ujal i uměleckého vedení stavby. Průčelí ještě nebylo úplně hotovo, když byl dóm roku 1930 na svátek svatého Olafa nově vysvěcen. Přesto mohly při této příležitosti poprvé zaznít varhany, které byly postaveny v Německu.\n\nTeprve roku 1946 se začalo s definitivní dostavbou západního průčelí. Uměleckého vedení dostavby chrámu se ujal Stinius Fredriksen, který zakomponoval i sochy na průčelí chrámu. Celá veliká skupina skulptur se stala jakousi přehlídkou osobností křesťanské víry. Od Adama a Evy přes starozákonní proroky až po archanděly a světce, včetně Panny Marie s dítětem a zobrazení Krista při jeho nanebevzetí – všechny tyto důležité osobnosti z bible i svatí z legend našli své místo na průčelí chrámu.\n\nSochy vytvořili různí umělci zcela novým způsobem, což se dá dobře rozeznat; jedinou výjimkou je bronzový archanděl na průčelí severní věže. Některé nádherné vitráže v okenních rámech jsou dílem Gabriela Kiellanda. Zvlášť působivá je rozeta nad západním portálem.\n\n"}
{"id": "328941", "url": "https://cs.wikipedia.org/wiki?curid=328941", "title": "Chicken Shack", "text": "Chicken Shack\n\nChicken Shack je britská bluesová hudební skupina, založená koncem 60. let. Skupina hrála ve složení Christine Perfect (zpěv a klávesy), Stan Webb (kytara a zpěv), Andy Sylvester (basová kytara) a Alan Morley (bicí).\n\nSkupina byla založena v roce 1967 a pojmenována podle kuřecích budek v Kidderminsteru, kde v té době zkoušeli; chicken shacks (kuřecí restaurace) byly od té doby často zmiňovány v bluesových a rhythm and bluesových písních, jako třeba v Amos Milburnově hitu \"Chicken Shack Boogie\". Jejich prvním větším koncertním vystoupením bylo vystoupení v roce 1967 na National Blues and Jazz Festival ve Windsoru a v tomtéž roce podepsali smlouvu s vydavatelstvím Blue Horizon.\n\nChicken Shack zažili slušný komerční úspěch v době, kdy se Christine Perfect, podle volby čtenářů hudebního periodika Melody Maker, stala dvakrát po sobě zpěvačkou roku.\n\nChristine Perfect opustila skupinu v roce 1969, kdy se vdala za Johna McVie z Fleetwood Mac. Pianista Paul Raymond, baskytarista Andy Sylvester a bubeník Dave Bidwell se v roce 1971 stali členy skupiny Savoy Brown. Webb se k Savoy Brown připojil v polovině 70. let a nahrál s nimi album \"Boogie Brothers\".\n\nAčkoliv se Chicken Shack několikrát pokusili o návrat, nikdy nebyli tak úspěšní jako na začátku kariéry. Skupina působí na hudební scéně dál, jejím jediným stálým členem je Webb.\n\n\n\n\n\n"}
{"id": "328947", "url": "https://cs.wikipedia.org/wiki?curid=328947", "title": "Růstový faktor", "text": "Růstový faktor\n\nRůstový faktor je obecně látka nebo podnět, které navozují růst organismu nebo jeho části. V praxi se mezi růstové faktory řadí především skupina proteinů, které stimulují buněčnou proliferaci a diferenciaci. Zpravidla se růstové faktory účastní signalizace mezi buňkami.\n\nMezi růstové faktory patří cytokiny a některé hormony. Účinky jsou rozdílné. Například zatímco růstové faktory BMP (bone morphogenetic proteins) povzbuzují růst kostních buněk, FGF (fibroblast growth factor) stimuluje růst krevních cév.\n\nU bakterií a jiných mikroorganismů se pod pojmem růstový faktor myslí určitá chemická látka, kterou jedinec či buňka neumí syntetizovat, a proto ji musí přijímat z prostředí (tzv. auxotrofie). Tyto látky zpravidla potřebuje daný druh jen v malých koncentracích a může se jednat o určitou aminokyselinu, puriny, pyrimidiny a vitamíny.\n"}
{"id": "328951", "url": "https://cs.wikipedia.org/wiki?curid=328951", "title": "Göttingenský rukopis", "text": "Göttingenský rukopis\n\nGöttingenský rukopis je nejstarší známá kniha věnující se modernímu šachu. Své jméno dostal rukopis podle toho, že je uložen v Univerzitní knihovně v Göttingenu. Autor rukopisu je neznámý, i když někteří historici připisují autorství Lucenovi. Většinou je mu přisuzován rok vzniku 1471, je však taktéž možné, že pochází z let 1500 – 1505 (pokud spis vytvořil Lucena, pak musel vzniknout až na začátku 16. století). Je celý psán v latině a je rozdělen do třiceti tří kapitol, ve kterých je rozebráno jedenáct šachových zahájení a třináct šachových problémů, z nichž devět je založeno ještě na starých pravidlech šatrandže.\n\n"}
{"id": "328953", "url": "https://cs.wikipedia.org/wiki?curid=328953", "title": "Neutrofil", "text": "Neutrofil\n\nSlovo neutrofil má více významů:\n\n"}
{"id": "328954", "url": "https://cs.wikipedia.org/wiki?curid=328954", "title": "Christine McVie", "text": "Christine McVie\n\nChristine McVie (narozena jako Christine Anne Perfect 12. července 1943 v Bouth, Lake District, Anglie) je anglická rocková zpěvačka, klávesistka a textařka. Svou slávu si získala jako členka skupin Chicken Shack a Fleetwood Mac, vydala i tři svá sólová alba.\n\nChristine Anne Perfect se narodila 12. července 1943 v malé vesničce Bouth. Poté, co si vzala baskytaristu skupiny Fleetwood Mac - Johna McVie, se k Fleetwood Mac připojila v roce 1970.\n\n"}
{"id": "328957", "url": "https://cs.wikipedia.org/wiki?curid=328957", "title": "Herceg Novi", "text": "Herceg Novi\n\nHerceg Novi (v srbské cyrilici Херцег Нови, italsky Castelnuovo) je město v severní části pobřeží Černé Hory. S okolím zde žije až 27 000 obyvatel.\n\nHerceg Novi leží u ústí boky Kotorské do Jaderského moře, poblíž hranic s Chorvatskem a Bosnou a Hercegovinou (ta se nachází dále od moře). Navazuje na městečko Igalo. Před vlivy z vnitrozemí je chráněn vysokým horským masívem pohoří Orjen.\n\nMěsto Herceg Novi založil roku 1382 bosenský král Tvrtko I. za účelem zlepšení obchodních vztahů (konkurence pro Dubrovnik) a střežení Boky Kotorské. Původně se jmenoval \"Sveti Stefan\" podle zdejší pevnosti, přízvisko Novi zřejmě vzniklo díky tomu, že město je ve zdejší oblasti jedním z nejmladších.\n\nDruhá část názvu – Herceg, je odvozena od hercega (vévody) Štěpána Vukčiće Kosačiho, jemuž titul udělil německý císař Fridrich III. Továrna na hedvábí, která zde vznikla roku 1449, byla teprve druhou v Evropě. Mezi lety 1483 a 1687 ovládali město, až na krátké období v letech 1538 a 1539 kdy se ho zmocnili Španělé, Turci. Poté do roku 1797 spravovali Herceg Novi Benatčané. Ti umožnili vznik autonomní samosprávy. Po nepodařeném pokusu o sjednocení s Černou Horou na počátku 19. století připadla boka Kotorská Rakousku-Uhersku. Rakouský vliv se podepsal i na architektuře. Po světové válce se Černá Hora stala součástí Království Srbů, Chorvatů a Slovinců.\n\nMěsto je vyhledáváno turisty zejména kvůli svému historickému centru a okolním plážím. Známé je díky své soustavě parků a zahrad s bohatou vegetací, kterou sem přiváželi námořníci ze svých plaveb.\n\nZajímavé je splynutí několika architektur a stylů. Opevnění města lze rozdělit na \"Mořskou pevnost\" (\"Forte mare\") a směrem do vnitrozemí \"Gorni grad\". Zajímavou památkou je turecká hodinová věž \"Sahat Kula\" z 15. století. Ze století sedmnáctého zase pochází studna \"Karandža\" s arabským nápisem. Jako divadlo v přírodě slouží stará turecká pevnost \"Kanli Kula\". Velmi zachovalá je španělská pevnost \"Spanjola\". Další pevnosti, které střeží vjezd do boky Kotorské, jsou \"Mamula\" (za 2. světové války sloužila jako koncentrační tábor) a \"Arza\". Centrem „Starog grada“ je \"náměstí vévody Štěpána\" s \"kostelem sv. Archanděla Michaela\". Za zmínku stojí ještě jedna církevní památka – \"kostel sv. Jeronýma\", který je postaven na základech muslimské mešity. Ve městě najdeme muzea Námořní a Regionální. Jediným nepřetržitě hrajícím divadlem v Černé Hoře je místní scéna, založená roku 1920. Vyžití pro turisty nabízí \"Městská riviéra\" s mnoha plážemi. Známý je i zdejší letní festival \"Sunčane skale\".\n\nV okolí města se nachází městečko Igalo, které přímo navazuje na Herceg Novi. Mezi nimi leží lázeňská čtvrť \"Topla\". Turisty je rovněž navštěvována i Modrá jeskyně a oblíbené jsou rovněž výlety do pohoří Orjen.\n\nHerceg Novi má specifické mikroklima, neboť je na rozdíl od většiny měst na území Černé Hory ničím nebráněno proudění vzduchu z Jaderského moře. Hory naopak město chrání před chladným větrem ze severu. Město má ročně v průměru 200 slunečných dní; v měsíci červenci a srpnu dokonce 11 slunečných hodin denně. Průměrná roční teplota dosahuje 16,2 °C. Změny teplot jsou málo časté a v průměru se pohybují okolo 4 °C denně. Průměrná teplota v období od května do září činí 25 °C, což umožňuje turistickou sezónu v délce přes 4 měsíce. Roční úhrn srážek činí v Hercegu Novém 1930 mm. Největší relativní vlhkost je na podzim a pohybuje se okolo 80 %, nejnižší je potom v létě.\n\nMěstem prochází známá Jadranská magistrála. Staví zde i některé výletní lodě.\n"}
{"id": "328960", "url": "https://cs.wikipedia.org/wiki?curid=328960", "title": "Acidofil", "text": "Acidofil\n\nAcidofil je takový extrémofilní organismus, který žije v kyselém prostředí. Někdy se udává při méně než pH 6., u rostlin (acidofytů) se například udává rozmezí 3–6,4\n\nMezi acidofilní organismy patří například některé bakterie a archebakterie.\n\n\n\nAcidofilním eukaryotem je např. ruducha \"Cyanidium caldarium\".\n\n"}
{"id": "328966", "url": "https://cs.wikipedia.org/wiki?curid=328966", "title": "Progesteron", "text": "Progesteron\n\nProgesteron je steroidní ženský pohlavní hormon. Je řazený mezi progestiny, tedy steroidy s 21 uhlíky.\n\nJe to steroidní hormon, který je tvořen především ve žlutém tělísku vaječníků. V období těhotenství je progesteron produkován též placentou. Dále je tělem vytvářen v malé míře i v kůře nadledvin či u mužů ve varlatech. V období klimakteria produkce progesteronu klesá.\n\nNavozuje sekreční fázi menstruačního cyklu, podporuje růst děložní sliznice po ovulaci. Nedojde-li k oplodnění vajíčka, tvorba tohoto hormonu ustane a dojde k menstruačnímu krvácení. Naopak pokud žena otěhotní, progesteron zastavuje menstruační cyklus, navozuje vývoj mléčné žlázy, zvyšuje množství hlenu v děložním hrdle (ochranná zátka) a tlumí (předčasné) kontrakce dělohy. Na rozdíl od estrogenů však nemá vliv na vývoj pohlaví plodu.\n\nPůsobením na psychiku může vést nárůst jeho hladiny před koncem menstruačního cyklu k úzkostem, nespavosti, neklidu, smutku a náladovosti. Může se tak spolupodílet na psychické složce premenstruačního syndromu (PMS).\n"}
{"id": "328967", "url": "https://cs.wikipedia.org/wiki?curid=328967", "title": "Habíb Burgiba", "text": "Habíb Burgiba\n\nHabíb Burgiba (: حبيب بورقيبة, \"Ḥabīb Būrqībah\", francouzský přepis: \"Habib Bourguiba\"; 3. srpna 1903 – 6. dubna 2000) byl tuniský státník. Byl vůdcem hnutí za nezávislost země na Francii a stal se následně prvním prezidentem Tuniské republiky (od 25. července 1957 do 7. listopadu 1987).\n\nVe 20. letech 20. století pracoval jako právník ve Francii, po návratu do Tunisu se zapojil do hnutí na obnovu tuniské samostatnosti. Během francouzského protektorátu v Tunisku byl několikrát vězněn. Po získání nezávislosti se v roce 1957 stal prezidentem, začal propagovat turistický ruch a umožnil západním investorům, aby zde vystavěli četné hotely.\n\nJeho styl vlády byl autokratický, účinně potlačil opozici, hlavně z řad islámských radikálů, kteří byli vyhnáni do exilu. Dále zrušil mnohoženství a schválil další zákony, které přiblížily jeho zemi evropským měřítkům. Zavedl např. mnoho zákonů, které měli ulehčit život ženám. Do té doby totiž Tunisko patřilo k typickým arabským zemím, kde se ženy chápaly jako podřadné vůči mužům.\n\nByl dokonce za své vlády zvolen doživotním prezidentem, ale kvůli zdravotním problémům byl roku 1987 odstaven od moci. Tehdejší premiér Abidín bin Alí shromáždil 7 předních lékařů, kteří podepsali, že Burgiba již nemůže zastávat svůj úřad z důvodu pokročilé senility a premiér se tak stal prezidentem místo něj. Tunisané z důvodu tohoto odstoupení slaví státní svátek vždy 7. listopadu.\n\nPodle bývalého prezidenta byla nazvána některá důležitá místa. Například hlavní třída v Tunisu, mezinárodní letiště v Monastiru, jeho rodném městě atd. Tamtéž mu dokonce bylo ještě za jeho života vystavěno mauzoleum.\n"}
{"id": "328968", "url": "https://cs.wikipedia.org/wiki?curid=328968", "title": "Zimní olympijské hry 1940", "text": "Zimní olympijské hry 1940\n\nZimní olympijské hry 1940 se nekonaly z důvodu probíhající druhé světové války. \n\nZatímco neuskutečněné letní olympijské hry 1940 a 1944 mají svá pořadová čísla, u zimních tomu tak není - po IV. zimních olympijských hrách v roce 1936 následovaly V. zimní olympijské hry v roce 1948.\n\nPůvodně se měly konat 3. - 12. února 1940 v japonském Sapporu, ale kvůli čínsko-japonské válce bylo Japonsku Mezinárodním olympijským výborem pořadatelství odebráno a jako pořadatel bylo navrženo švýcarské město Svatý Mořic. Po třech měsících byl návrh stáhnut kvůli neshodám se švýcarským organizačním týmem. Na jaře 1939 MOV přesunul hry do Garmisch-Partenkirchenu v Německu, kde se měly konat od 2. do 11. února 1940. 1. září 1939 Německo napadlo Polsko, čímž začala druhá světová válka. V listopadu téhož roku bylo rozhodnuto, že se hry konat nebudou.\n\nJako náhradu za neuskutečněné olympijské hry uspořádalo Německo v Ga-Pa v únoru 1940 Týden zimních sportů.\n\n"}
{"id": "328970", "url": "https://cs.wikipedia.org/wiki?curid=328970", "title": "Strategie šachu", "text": "Strategie šachu\n\nŠachová strategie se zabývá hodnocením šachových pozic a stanovováním cílů a dlouhodobých plánů budoucí hry. Prvky jež ze strategického hlediska hodnotíme jsou: hodnota kamenů na šachovnici, pěšcová struktura pozice, bezpečnost králů, ovládání prostoru šachovnice a zejména ovládání klíčových polí a skupin polí (např. diagonál, volných sloupců, černých či bílých polí).\n\nPojetí strategie se v průběhu věků samozřejmě měnilo. První šachoví mistři jako Ruy López de Segura, Giulio Cesare Polerio či Gioacchino Greco se strategií nezabývali takřka vůbec a spoléhali na své taktické schopnosti, na korektnost svých kombinací a na léčky. První kdo předběhl svou dobu byl François-André Danican Philidor jenž již v 18. století objevil důležitost pěšců a pěšcové struktury pro výsledek partie. Největší zlom v rozvoji strategie však nastal s příchodem šachového teoretika a prvního oficiálního mistra světa v šachu Wilhelma Steinitze ., právě on první jasně definoval většinu dodnes platných strategických pouček. Jeho učení poté rozvinuli hypermodernisté jako Aaron Nimcovič, Savielly Tartakower nebo Richard Réti.\n\nJedním ze základních úkolů šachisty při partii je spočítání hodnoty jednotlivých šachových kamenů. Figury jednak dělíme na pěšce, lehké figury (mezi ty patří střelci a jezdci) a těžké figury (mezi ně řadíme věže a dámu). Cenu jednotlivých figur, většinou přepočítáváme na nejslabší kámen, na pěšce. Obvyklou hodnotu jednotlivých kamenů znázorňuje následující tabulka :\n\nHodnota jednotlivých kamenů je značně proměnlivá a vždy záleží na konkrétní pozici. Kupříkladu hodnota krále je zcela jiná v střední hře (kdy je král cílem útoku a slabinou) a v koncovce kdy je král aktivní figurou, jenž je schopná útočit i krýt. Mezi obecně platná pravidla taktéž platí že čím je pozice zavřenější tím větší hodnotu má jezdec (jenž je schopný přeskakovat ostatní figurky) a tím menší střelec (jenž potřebuje volné diagonály). Pokud úmyslně vyměníme silnější figuru za slabší, provedli jsme oběť.\n\nStrategické studium konkrétní pozice spočívá ve zkoumání určitých strategických prvků a jejich důležitostí. Na základě tohoto zkoumání šachista zhodnotí pozici a zvolí plán hry. Mezi nejdůležitější prvky patří: postavení králů, síla a vývin figur, centrum, prostor, volné sloupce a diagonály.\n\nDalším důležitým faktorem při hodnocení šachové pozice je její pěšcová struktura (někdy zvaná pěšcová kostra), čili konfigurace pěšců na šachovnici. Protože pěšci jsou nejméně pohyblivé kameny, je pěšcová struktura poměrně stabilní a výrazně předurčuje strategickou povahu pozice. Slabiny v pěšcové struktuře, jako jsou izolovaní pěšci (bez pěšců vlastní barvy na sousedních sloupcích), dvojpěšci (dva pěšci stejné barvy na jednom sloupci) nebo opoždění pěšci (zaostávající za ostatními pěšci na sousedních sloupcích), bývají obvykle dlouhodobé nebo dokonce trvalé povahy. Proto je třeba se jejich vytvoření bránit, pokud nejsou kompenzovány jinou výhodou, například možností zahájit útok.\n\nCentrum neboli též střed, se obvykle rozumí pole d4,d5,e4,e5 (někdy se však tyto pole nazývají malé centrum a všechny pole sousedící s těmito políčky jsou velké centrum). Centrum má oproti ostatním polí šachovnice, poněkud výsadní postavení, velká část figur (především dáma a jezdec) pokud je zde umístěná vyvíjí větší tlak než na jiný polích. Taktéž je z centra všude stejně daleko. Obecně platí že boj o centrum je jedním z hlavních úkolů obou stran v zahájení. Velkou změnu v boji o centrum přinesl hypermodernismus.\n\nVolný sloupec je v šachu sloupec na šachovnici, na kterém již není žádný pěšec.Obecně platí, že takový volný sloupec je výhodné obsadit vlastní věží nebo dámou, neboť může velmi dobře posloužit jako vhodné místo pro útok. Nejčastějším cílem útoku bývá soupeřova druhá nebo první řada (pokud je bílý) resp. sedmá nebo osmá řada (pokud je černý). Kontrola nepřátelské druhé řady je výhodou, neboť se na ní obvykle nacházejí nechránění nebo špatně chránění pěšci.\n\nI když je teoreticky hodnota šachových kamenů stále stejná, prakticky téměř nikdy nemají dva stejné kameny stejnou hodnotu, proto je nutno vždy uvážit zda není vhodné vyměnit některou ze svých slabších figur za nějakou soupeřovu silnějších . Výměna mnoha kamenů, neboli zjednodušení pozice, může hráči značně pomoci, pokud má nějakou trvalou výhodu a v průběhu výměn o ni nepřijde.\n\nJiž François-André Danican Philidor prohlásil: \"„pěšci jsou duší šachové hry“\". Uspořádání pěšců určuje možnosti pohybu všech ostatních figur a v šachová koncovka jsou pěšci a jejich proměna hlavním tématem úvah šachisty.\n\nU jezdce však více než u ostatních figur jeho síla závisí na okolnostech, zejména postavení. Díky tomu, že jako jediný kámen může přeskakovat ostatní kameny, je relativně silnější v uzavřených postaveních. Oproti jednotlivému střelci má tu výhodu, že se může pohybovat po všech polích (střelec jen na jedné barvě). Dalším faktorem jenž značně ovlivňuje sílu jezdce jsou opěrné body.\n\nSíla střelce závisí na diagonále, na které se nachází, pokud ji střelec kompletně ovládá a má na ní cíl, jenž napadá je střelec obvykle silný. Střelec je na rozdíl od jezdce taktéž silný v otevřených pozicích. V koncovce se jeho síla zvyšuje pokud má cíle na vícero místech šachovnice.\nNestejnopolní střelci (situace, kdy jeden hráč má bělopolného střelce a druhý černopolného) zásadně zvyšují šanci na remízu, neboť v koncovce se pak za této konfigurace při absenci dalších figur jen těžko prosazuje postup pěšcových formací.\n\nVěž potřebuje prostor, na kterém může rozvinout svoji sílu. V počátečních fázích partie si věž obvykle příliš nezahraje. Na řadu přichází teprve až obsadí otevřený či polootevřený sloupec. Ideální je pokud ji podpoří druhá věž (takzvané zdvojení věží na jednom sloupci) a obsadí sedmou řadu). Síla věže nastává v koncovce, kdy získá více prostoru. Přibližně 40% všech koncovek jsou věžové koncovky.\n\nDáma je nejsilnější ze všech figur. Má obrovský akční rádius, je schopná z jednoho místa provádět velké množství hrozeb. Vedení matového útoku je snazší s dámou na šachovnici než bez dámy. Oběť dámy je neobvyklá záležitost. Všeobecně se nedoporučuje vyvíjet dámu hned na počátku partie, obvykle je výhodnější nejdříve počkat na vývin lehkých figur proto, aby dáma nemohla být napadána se ztrátou tempa. Dámské koncovky bývají zdlouhavé a mají remízovou tendenci, slabší strana má mnohdy možnost vynutit remízu věčným šachem.\n\nBěhem střední hry je král chráněn a útok na něj bývá hlavním cílem protihráče. V koncovce však jeho bojová síla narůstá a jeho hodnota je obvykle kvantifikována jako čtyři pěšci.\n\nJednotlivými fázemi partie jsou: zahájení, střední hra a koncovka. V zahájení se teprve rozehrávají síly a málokdy se rozhoduje partie. Ve střední hře probíhá největší boj a v koncovce se obvykle uplatňuje výhoda či naopak zkouší zachránit remíza. Způsob hry, strategické cíle a strategické postupy se samozřejmě v každé z těchto fází liší, i když jisté základní principy stále platí.\n\n\n\n"}
{"id": "328976", "url": "https://cs.wikipedia.org/wiki?curid=328976", "title": "Středoamerická banka pro ekonomickou integraci", "text": "Středoamerická banka pro ekonomickou integraci\n\nStředoamerická banka pro ekonomickou integraci ( \"Banco Centroamericano de Integración Económica\", zkratka \"BCIE\") je mezinárodní rozvojová banka působící ve středoamerickém regionu.\n\nZaložena byla 13. prosince 1960 tehdejšími členy Organizace středoamerických států. Sídlo banky je Tegucigalpa - hlavní město Hondurasu. Cíle banky jsou boj s chudobou, regionální integrace a úspěšné zapojení Střední Ameriky jako celku do moderní globalizované světové společnosti.\n\nBanka se specializuje především na poskytování půjček s nízkými úroky, které jsou primárně orientovány na rozvoj infrastruktury (dopravní stavby, telekomunikace, energetika) a ochranu životního prostředí. Jelikož má každá z členských zemí používá rozdílnou měnu, byla zavedena umělá účetní jednotka používaná bankou - \"„středoamerické peso“\". Tato účetní jednotka je ekvivalentní k americkému dolaru.\n\nNásledující přehled zúčastěných států zahrnuje všechny státy zapojené do financování BCIE (stav v květnu 2017)\n"}
{"id": "328977", "url": "https://cs.wikipedia.org/wiki?curid=328977", "title": "Jaroslav Čechura", "text": "Jaroslav Čechura\n\nJaroslav Čechura (* 22. prosince 1952 Plzeň) je český historik, specializující se na novověké sociální dějiny.\n\nVystudoval Filozofickou fakultu Univerzity Karlovy, obory historie – politická ekonomie – dějiny umění. V letech 1977 až 1986 byl pracovníkem Státního ústavu památkové péče a ochrany přírody v Praze; dalších 17 let vedl Archiv Národního muzea a 25 let redakci historické řady \"Časopisu Národního muzea\". Učil na FF UK (v rámci Ústavu českých dějin) a spolupracoval též s Max-Planck-Institut für Geschichte v Göttingenu. Kromě toho vyučuje na KTF UK a Technické univerzitě v Liberci. Je členem několika redakčních či vědeckých rad.\n\nOd počátku se profiloval jako medievalista a zabýval se hospodářskými a sociálními dějinami Čech ve středoevropském kontextu. Později rozšířil svůj záběr o období raného novověku, jež nahlíží „zdola“, konkrétně pak prizmatem poddanských vztahů, každodennosti, rebelií, kriminality, sexuality, stavovské politiky či tradiční kultury venkova. Vzhledem k nebývalému rozsahu knižní tvorby, která cílí nejen na odborného, ale i laického konzumenta, tak Čechura náleží k nejvýznamnějším současným českým představitelům mikrohistorie.\n\nV rámci reorganizace bylo schváleno děkankou filosofické fakulty UK rozhodnutí ředitele Ústavu českých dějin Ivana Šedivého o zrušení profesorského místa se specializací na české dějiny raného novověku (které zastává J. Čechura) s účinností 1. července 2015. Zrušení místa, a tedy Čechurovo propuštění, vzbudilo jisté překvapení v rámci univerzity, ovšem upozornil na ně i Petr Zídek v Lidových novinách.\n\n\n\n"}
{"id": "328982", "url": "https://cs.wikipedia.org/wiki?curid=328982", "title": "Fiat Coupé", "text": "Fiat Coupé\n\nFiat Coupé (\"typ 175\") byl dvoudveřový čtyřmístný osobní automobil provedení kupé, které bylo vyráběno italskou automobilkou Fiat v letech 1994-2000, představeno bylo roku 1993 na bruselském autosalonu. Design navrhl Chris Bangle ze STILO FIAT centra, interiér vytvořil Pininfarina. Ve své době byl Fiat Coupé nejrychlejším evropským automobilem s pohonem předních kol a je nejrychlejším sériovým Fiatem všech dob.\n\nFiat Coupé vznikl z požadavku vedení automobilky na výrobu levného lidového sportovního automobilu na osvědčené platformě Tipo/Tempra modifikované pro Fiat Bravo/Brava/Marea/Barchetta, Alfa Romeo 145/146/155 a Lancia Dedra. Navazoval na slavné modely lidových sportovních automobilů Fiat šedesátých a sedmdesátých let. \n\nByla vytvořena společná platforma Fiat Coupé/Lancia Delta Nuova, která sdílela stejné podvozkové díly (širší přední kovaná ramena s tvrdším uložením, silnější stabilizátor a vzadu odlišná geometrie uložení ramen) a značnou část mechaniky. Výroba Coupé byla z důvodu menšího objemu produkce a mnoha odlišností svěřena dílnám Pininfarina, díky čemuž byly vozy na kvalitativně velmi vysoké úrovni. \n\nDvoudveřové kupé nabízí řadu pozoruhodných detailů, jako například umístění velkého víčka nádrže na zadním blatníku, řešení zadních svítilen, umístění klik dveří ve sloupku střechy (obdobně jako později Alfa Romeo 156), či horizontální pás táhnoucí se přes celou šíři přístrojové desky a vyvedený v barvě karoserie. Překvapivě velký je u kupé zavazadlový prostor svým objemem 295 dm³ a vytvořeným dvoutřetinovým průchodem pro objemné či dlouhé předměty pevnou příčkou za zadními sedadly.\n\nPodvozek se vyznačoval nízkou světlostí a tuhou charakteristikou odpružení, hřebenové řízení s hydraulickým posilovačem bylo přesné a mělo ostřejší charakteristiku. Ačkoli zadní náprava je konstrukčně poměrně jednoduchá a levná, autoři chytře usadili robustní nápravnici do čtveřice silentbloků a vlastní vlečená ramena byla uložena \"na tvrdo\" ve valivých ložiskách, takže jízdní vlastnosti vozu byly i díky nízkému těžišti překvapivě dobré.\n\nPři uvedení na trh v lednu 1994 byly k dispozici dva dvoulitry \"Lampredi\". Prvním byl přepracovaný z modelu Tipo Sedicivalvole, robustní čtyřválec s litinovým blokem a dvojicí protiběžných vyvažovacích hřídelí s vrtáním 84,0 mm a zdvihem 90 mm (zdvihový objem 1995 cm³), s hlavou válců z lehkých slitin a ventilovými sedly z tvrdokovů s rozvodem DOHC 16v a elektronikou Bosch Motronic. Poskytoval maximální výkon 102 kW (139 koní CEE) při 6000/min. a max. krouticí moment 186 Nm při 4300/min. Druhým pak byl přeplňovaný turbodmychadlem Garrett TBO367 a špičkovým motormanagementem Weber-Magneti-Marelli IAW WH.P8, odvozený od motoru legendární Lancie Delta HF Integrale Evoluzione, který díky novým pístům se zlepšenou kompresí (kompresní poměr 8,0 : 1, plnicí tlak 1,0 baru v overboostu/0,7 baru lineárně) a novým sacím traktem poskytoval nejvyšší výkon 140 kW (190 koní CEE) při 5500/min. a maximální krouticí moment 291 Nm při 3400/min. Motor plnil emisní normu Euro 1. Převodovka byla pětistupňová, plně synchronizovaná s řazením lanovody, zvláštností byla 35% uzávěrky předního diferenciálu v podobě malé viskózní spojky (v terminologii Fiatu Viscodrive).  Fiat Coupé 16v turbo dosahoval nejvyšší rychlosti 230 km/h, z 0 na 100 km/h dokázal zrychlit za méně než 7,5 s a 1 km s pevným startem zvládl za 26,9 s. Jeho slabší stránkou byly přední brzdy Girling s jednopístkovými plovoucími třmeny a kotouči 284 x 22 mm (4 x 98 mm) v kolech 6 x 15\" z lehkých slitin Speedline (verze Plud byly osazovány koly Speedline 6,5 x 16\" a pneumatikami 205/50 WR16).\n\nV dubnu 1996 přibyl čtyřválec 1.8 16v (Barchetta, Lancia Dedra/Delta 836), který měl opět litinový blok, ale bez vyvažovacích hřídelí a naopak disponoval variabilním natáčením sací vačky (olejovým) rozvodu DOHC 16v a z objemu 1747 cm³ poskytoval maximální výkon 96 kW (131 koní CEE) při 6300/min. a max. krouticí moment 164 Nm při 3500/min. Do dubna 1997 motor 1.8 16v splňoval emisní normu Euro 1, poté do konce výroby modelu (rok 2000) novější emisní normu Euro 2.\nV listopadu 1997 byly z nabídky vyřazeny oba původní dvoulitrové čtyřválce, které nahradily dva pětiválcové motory 2,0 l \"Pratola Serra\" homologované pro emisní normu Euro 2, jeden plněný atmosféricky, druhý s přeplňováním. Blok motoru byl opět litinový a opět disponoval protiběžným vyvažováním, což v kombinaci s pěti válci zajišťovalo takřka sametový chod. Vrtání 82 mm, zdvih 75,65 mm, zdvihový objem 1998 cm³. Hlava válců byla vyrobena z lehkých slitin s ventilovými sedly z tvrdokovů, rozvod DOHC s 20 ventily (4 pro každý válec) byl ovládán – na rozdíl od motorů Lampredi – prostřednictvím hydraulických ventilových zdvihátek se samočinným vymezováním ventilové vůle. Elektronika byla použita Bosch Motronic M2.10. Atmosférický motor poskytoval nejvyšší výkon 108 kW (147 koní CEE) při 6100/min. a největší krouticí moment 186 Nm při 3500/min. a Coupé s ním jelo 215 km/h, přičemž z klidu na 100 km/h zrychlilo za 8,4 s. Od roku 1998 byl pak u tohoto motoru použito variabilní sání, které přispělo ke zvýšení nejvyššího výkonu na 113 kW při 6500/min.\n\nPřeplňovaná verze téhož pětiválce 2.0 20v s turbodmychadlem Garrett TB2811 měla variabilní ovládání sací vačky, kompresní poměr 8,5 : 1 a poskytovala při plnicím tlaku 1,15 baru v overboostu nejvyšší výkon 162 kW (220 koní CEE) při 5750/min. a nejvyšší krouticí moment 310 Nm při 2500/min. Ten se přes jednokotoučovou suchou spojku Valeo a pětistupňovou převodovku Fiat/ZF přenášel na přední kola prostřednictvím diferenciálu s omezenou svornosti Viscodrive. Fiat Coupé 20v turbo s pětistupňovou převodovkou uměl jet až 243 km/h a z klidu na 100 km/h dokázal zrychlit během 6,2 s. Sprint na 1000 m s pevným startem zvládl za 26,5 s. Zvýšení výkonu si vyžádalo zcela novou přední brzdovou soustavu Brembo s pevnými čtyřpístkovými třmeny a kotouči 305 x 28 mm (4 x 98 mm). Díky nim muselo být použito větších kol Speedline z lehkých slitin 6,5 x 16\". \n\nOd roku 1996 mohl také majitel tohoto vozidla spouštět motor tlačítkem Start, místo klasickým klíčkema u série Limited Edition či 20v turbo Plus byla standardem nová šestistupňová převodovka, díky níž došlo ke zvýšení maximální rychlosti na 250 km/h.\n\nVozy série Limited Edition byly označeny štítkem s jeho výrobním číslem. Traduje se, že první vyrobený kus vlastnil Michael Schumacher. Vnější odlišnosti spočívaly v doplňcích karoserie (plasty světlometů, maska chladiče, disky kol, spoilery a prahy v barvě karoserie a další doplňky v titanové barvě, jiné víčko nádrže atd.). Jako poznávací znamení těchto vozů bylo i typové označení \"20v turbo\" na B sloupku v červené barvě (ostatní série v chromovém eloxu).\n\nV motorovém prostoru najdeme rozpěrnou tyč SPARCO a rudé víko hlavy válců.\n\nBěžné kožené sedačky nahradily červeno-černé sedačky RECARO, podobě byla upravena hlavice řadicí páky, ruční brzdy, výplně dveří a volantu. Z drobností dále byla jiná opěrka levé nohy řidiče, a pedály od firmy SPARCO. V blízkosti volantu, napravo, najdeme ještě startovací tlačítko po vzoru dřívějších sportovních vozů. A v neposlední řadě rychlosměr byl ocejchován až do 280 km/h místo původních 260.\n\nFiat Coupé zaskočil konkurenci, která v daném cenovém segmentu neměla proti přeplňovaným verzím modelu Coupé čím konkurovat. Navzdory očekáváním vůz překvapil i dobrými jízdními vlastnostmi a celkovou kvalitou zpracování, pozdější 20v turbo i excelentními brzdami. Uzávěrka předního diferenciálu u 16v turbo a 20v turbo a šestistupňová převodovka 20 turbo Limited Edition a 20v turbo Plus byly třešničkami na dortu, kterým bylo těžko konkurovat. Slabší stránkou byla menší tuhost karoserie v krutu, ventilace, která nedokázala zajistit odmlžení oken za nepříznivého počasí a u modelu 16v turbo slabší brzdová soustava. U modelů 1.8 16v bylo nutno včas řešit těsnost olejového tlakového variátoru sací vačky.\n\nVzhledem k pořizovací ceně i servisní nenáročnosti splnil Fiat Coupé do puntíku zadání stát se králem levných lidových sportovních automobilů.\n\n"}
{"id": "328983", "url": "https://cs.wikipedia.org/wiki?curid=328983", "title": "MSI Wind", "text": "MSI Wind\n\nMSI Wind je netbook od firmy MSI. Wind byl poprvé představen na výstavě CeBIT 2008 a první předobjednávky byly přijímány 9. května 2008.\n\nWind PC je odpovědí firmy MSI na velmi populární notebook ASUS Eee PC, který byl od počátku průkopníkem v oblasti subnotebooků a řada firem se nyní snaží přijít s podobným řešením a ukousnout i pro sebe část z tohoto zjevně velmi lákavého trhu laciných a miniaturních počítačů označovaných často také slovem \"NetBooks\".\n\nCena MSI Wind s předinstalovaným operačním systémem Linux se v českých obchodech pohybuje na hranici 10 000 Kč bez DPH. Jak se zdá je v českých obchodech dostupná pouze varianta s větším 10\" displejem.\n\nProcesor Intel Atom vyráběný 45nm technologií, která produkuje relativně energeticky velmi úsporná CPU. Procesor poběží na frekvenci 1,6 GHz (v případě napájení ze sítě až 1,9 GHz)\n\nWind je vybaven 9 palcovým (Wind U90), nebo 10 palcovým (Wind U100) LCD displejem o rozlišení 1024x600 pixelů. Ve víku bude zakomponována webkamera s rozlišením 1.3 MPix.\n\nVelikost operační paměti je 1GB, typ DDR2\n\nWind bude dodáván s 2,5\" pevným diskem o kapacitě 80GB (pozor, nejedná se o úsporné SSD disky, takže výdrž na baterie tím bude ovlivněna negativně).\n\nBezdrátové připojení komponent a sítí umožní rozhraní Bluetooth a WiFi adaptér b/g (nikoliv tedy nový standard \"n\").\n\nV základu je Wind vybaven buď linuxovou distribucí SUSE nebo Windows XP (nikoliv Windows Vista), nicméně bude možné provozovat celou řadu jiných linuxových distribucí (Ubuntu a další).\n\nZnámy jsou 4 OEM verze Windu.\n\nVšechny OEM verze jsou vyvedeny v jiných barvách než originální Wind s výjimkou Tsunami Moover T10.\n\n"}
{"id": "328984", "url": "https://cs.wikipedia.org/wiki?curid=328984", "title": "Venis", "text": "Venis\n\nVenis byl poslední 9. panovník 5. dynastie ve starověkém Egyptě v období Staré říše, nástupce Džedkarea Isesiho. Vládl asi 15 let. Z nemnoha údajů odečtených z reliéfů na zdech cesty k jeho pyramidovému komplexu jsou patrné scény lodí s posádkou lodníků nebo otroků vracejících se z expedicí do Levanty na východním pobřeží Středozemního moře. Na jiném reliéfu je zobrazena scéna z bitvy kde Egypťané luky a dýkami útočí na semitské nomády. Jsou také známé potvrzující cesty faraona na sever Nubie.\nDoba vlády faraona byla již poznamenána úpadkem a četnými hladomory, zejména v pouštních oblastech říše.\nZa otce Venise se uvádí Džedkare-Isesi, jeho matka není známa. Manželkami byly Nebet a Chenut. Měl šest dcer, Hemeter Hemi, Neferut, Nefertkaues Iku, Sesheshet Idut, Chentkauses, Sesheshet Idut a konečně i dceru Iput. Poslední z nich se stala druhou manželkou zakladatele 6. dynastie Tetiho.\n\nZádušní kult, který přetrvával až do období konce Staré říše i prvního přechodového období přibližně až do 11. dynastie (~2018 př.Kr.), byl v případě Venise doplněn uctíváním místního Sakkárského boha a byl zde patrný příklon k uctívání bohů Hora a Osirise. Venis si nechal zbudovat pyramidu v severní Sakkáře poblíž jihozápadní hrany Džoserova komplexu, a to patrně nad zbytky dřívější pyramidy, pravděpodobně faraona Hetep-sekhmwy (~2730 př. Kr.). Pyramida patří mezi nejmenší postavené v období Staré říše. K pyramidě vede asi 750 m dlouhá vzestupná cesta, která je zdobená žulovými bloky s četnými reliéfy, ukončená stěnou ohraničující posvátný prostor. Vnitřní prostory hrobky poprvé v dosavadní historii jsou bohatě zdobené reliéfy z faraonova života a zejména Pyramidovými texty. Ty obsahují náboženské texty, soubory litanií, říkadel a vztahu faraona k podsvětí, které byly patrně poprvé spojeny do jednoho celku.\nVenis nechal vystavět poblíže své pyramidy dvojhrobku pro své manželky Nebet a Chenut. Obě části jsou identické a jsou vyzdobeny scénami ze všedního života, jak bylo obvyklé u hrobek nekrálovského původu.\nVenis zemřel aniž zanechal mužského dědice, což způsobilo nástupnickou krizi a hledání panovníka \"“ten kdo usmíří obě země”\". Zakladatel 6. dynastie Teti legalizoval svoje nástupnictví tím, že si vzal za ženu dceru Venise Iput. Četní egyptologové to však dosud kriticky zpochybňují. Zdá se, že dynastická změna nevedla k rozsáhlejší destrukci státní správy, či rozvratu říše, zřejmě díky tomu, že četní vysocí úředníci přetrvali zlomové období. Zmiňují se např. vezírové Mehu, nebo Kagemi.\n"}
{"id": "328986", "url": "https://cs.wikipedia.org/wiki?curid=328986", "title": "Pohanka (rozcestník)", "text": "Pohanka (rozcestník)\n\nPohanka může být:\n\n\n\n"}
{"id": "328987", "url": "https://cs.wikipedia.org/wiki?curid=328987", "title": "Haličsko-volyňské knížectví", "text": "Haličsko-volyňské knížectví\n\nHaličsko-volyňské knížectví, později království, od roku 1253 království Rus (starobělorusky \"Галицко-Волинскоє Королѣвство, Королѣвство Русь,\" ) byl státní útvar východních Slovanů vzniklý po rozpadu Kyjevské Rusi. Vedle Novgorodské republiky a Vladimirsko-suzdalského knížectví byla Halič-Volyň nejsilnějším východoslovanským státem 13.–14. století. V letech са 1246–1253, ca 1259–1349 bylo Haličsko-volyňské knížectví závislé na Zlaté hordě.\n\nHaličsko-volyňský stát vznikl roku 1199, kdy Roman Mstislavič sjednotil knížectví haličské a volyňské pod svojí vládou.\nRoku 1253 se korunovací Romanova syna Daniela Romanoviče Haličského z Haliče-Volyně načas stalo království. Daniel přenesl sídlo do dnešního Chełmu (1237) a založil několik měst, mezi jinými také Lvov (1256, nazvaný podle jeho syna Lva), který byl sídelním městem od roku 1272.\n\nPo Lvově smrti roku 1301 nastal postupný úpadek a knížectví se stalo předmětem zájmu Polska, Litvy a Uher. Ve 20. letech 14. století vymřela panující větev zdejších Rurikovců. Roku 1349 zemi dobyl polský král Kazimír III. Veliký a připojil k Polsku jakožto Ruské, Volyňské a Belzské vojvodství.\n\nV roce 1772 v rámci prvního dělení Polska navázala na tradici tohoto dávného státu nově zřízená rakouská korunní země \"Královstvi Haličské a Vladimiřské\", tzv. Halič.\n"}
{"id": "328992", "url": "https://cs.wikipedia.org/wiki?curid=328992", "title": "Centrum (šachy)", "text": "Centrum (šachy)\n\nCentrum neboli též střed, se obvykle v šachu rozumí pole d4,d5,e4,e5 (někdy se však tyto pole nazývají malé centrum a všechny pole sousedící s těmito políčkami jsou velké centrum). Centrum má oproti ostatním polí šachovnice poněkud výsadní postavení, velká část figur (především dáma a jezdec) pokud je zde umístěná vyvíjí větší tlak než na jiných polích. Taktéž je z centra všude stejně daleko. Obecně platí že boj o centrum je jedním z hlavních úkolů obou stran v zahájení. Velkou změnu v boji o centrum přinesl hypermodernismus.\n"}
{"id": "328998", "url": "https://cs.wikipedia.org/wiki?curid=328998", "title": "Stanislav Seman", "text": "Stanislav Seman\n\nStanislav Seman (* 6. srpen 1952 Košice, Československo) je bývalý slovenský fotbalový brankář. Člen československého reprezentačního družstva, které na olympijských hrách v Moskvě v roce 1980 vybojovalo zlaté medaile.\n\nStanislav Seman strávil téměř celou svoji fotbalovou kariéru v Lokomotivě Košice a to od roku 1963 do roku 1983 s výjimkou let 1972–1974, kdy během základní vojenské služby hrál za Duklu Banská Bystrica.\n\nK vrcholům jeho kariéry patří zlatá medaile z moskevské olympiády, kde obdržel pouze jednu branku (při remíze 1:1 s Nigérií v základní skupině) a čisté konto uhájil 370 minut. Krátce před olympiádou byl členem bronzového týmu na mistrovství Evropy. Z reprezentace byl vyřazen po nepříliš úspěšném vystoupení československých fotbalistů na mistrovství světa ve Španělsku v roce 1982, kdy se týmu nepodařilo postoupit ze skupiny.\n\n"}
{"id": "329004", "url": "https://cs.wikipedia.org/wiki?curid=329004", "title": "Integrovaný registr znečišťování", "text": "Integrovaný registr znečišťování\n\nIntegrovaný registr znečišťování životního prostředí (IRZ) je informační systém veřejné správy, který spravuje Ministerstvo životního prostředí. Vlastním provozovatelem IRZ je CENIA, česká informační agentura životního prostředí. Kontrolu plnění ohlašovacích povinností do IRZ provádí Česká inspekce životního prostředí (ČIŽP) \n\nJedná se o veřejně přístupnou databázi provozoven, za které je ohlašováno vyprodukované množství znečištění, jež překročilo stanovenou mez. Data ohlašují stanovené zdroje znečistění a jsou zveřejněny vždy k 30. září za předchozí kalendářní rok. Ohlašovací povinnost se vztahuje na provozovnu, za kterou vznikají úniky a přenosy znečišťujících látek nebo přenosy odpadů, které jsou přenášeny mimo provozovnu. V IRZ je evidováno celkem 93 různých znečišťujících látek sledovaných ve všech typech úniků a přenosů, a to podle stanovené prahové hodnoty, což je množství látky v kilogramech za jeden kalendářní rok. V IRZ je sledováno několik druhů úniků. Jedná se o úniky do ovzduší, vody a půdy, dále jsou sledovány přenosy látek v odpadních vodách a přenosy v odpadech, a to v následujícím množství:\n\n\nDo IRZ je ohlašovaná také produkce odpadu předávaného mimo provozovnu, a to dle níže uvedených limitů:\n\n\nNevládní ekologická organizace Arnika každoročně zpracovává údaje z IRZ do žebříčků největších znečišťovatelů pro jednotlivé látky nebo jejich skupiny, případně v jednotlivých regionech.\n\n\n\n"}
{"id": "329009", "url": "https://cs.wikipedia.org/wiki?curid=329009", "title": "CENIA", "text": "CENIA\n\nCENIA, česká informační agentura životního prostředí je příspěvkovou organizací Ministerstva životního prostředí (MŽP). Posláním CENIA je shromažďování, hodnocení a interpretace informací o životním prostředí a jejich poskytování odborné i laické veřejnosti.\n\nCENIA spolupracuje se všemi poskytovateli datových zdrojů v resortu životního prostředí i s řadou výzkumných, vědeckých či univerzitních pracovišť. Podílí se na vývoji a poskytování vybraných datových a mapových služeb a je provozovatelem řady informačních systémů. CENIA využívá své odborné znalosti při přípravě národních hodnotících dokumentů a strategických a koncepčních materiálů vznikajících v gesci MŽP. Jednotlivé týmy pracovníků CENIA spolupracují jak na národních, tak i mezinárodních projektech, a CENIA tak profiluje svou pozici i na poli vědy a výzkumu.\n\nV České republice je CENIA kontaktním místem Evropské agentury pro životní prostředí (EEA) a je zapojena do Evropské informační a pozorovací sítě pro životní prostředí (Eionet). Současně je také národním kontaktním místem pro Infrastrukturu pro prostorové informace v Evropě (INSPIRE) a zastupujícím orgánem evropského programu ekoznačení – Ecolabel EU a programu Eco-Management and Audit Scheme (EMAS).\n\nZa první předchůdkyni CENIA je považována Výpočetní a experimentální laboratoř (VEL), která byla počátkem 70. let 20. st. transformována na Racionalizační a experimentální laboratoř (REL), jež provozovala sálový počítač a zabývala se prodejem strojového času a programováním.\n\nKrátce po vzniku Ministerstva životního prostředí v lednu 1990 bylo REL přeměněno na Centrum ekologických informací (CEI), s úkolem vytvářet Jednotný informační systém o životním prostředí v České republice. Jeho významnou aktivitou se hned od počátku stalo vydávání Ročenky životního prostředí, která byla od roku 1996 rozšířena na česko-anglickou Statistickou ročenku životního prostředí České republiky.\n\nK 1. 4. 1992 bylo CEI přeměněno na Český ekologický ústav (ČEÚ), který navíc zajišťoval řadu dalších úkolů, např. ekologická výchova a osvěta, dobrovolné nástroje ochrany životního prostředí, ekonomika životního prostředí, posuzování vlivů na životní prostředí, ekologická rizika a další. ČEÚ připravoval podklady pro státní politiku životního prostředí a patřil k prvním pracovištím v ČR, které zavedly e-mailovou poštu a internet. Významným rozšířením působnosti ČEÚ se následně stalo zřízení Agentury pro integrovanou prevenci znečištění (IPPC) a \"Integrovaného registru znečišťování\" (IRZ).\n\nK 1. 4. 2005 byla z ČEÚ na základě rozhodnutí ministra životního prostředí zřízena CENIA, česká informační agentura životního prostředí. Název CENIA je zkratkou anglického přepisu: Czech ENvironmental Information Agency. Logo v podobě pampelišky vystihuje hlavní poslání agentury: Být centrem informací, které mají pevný základ, ale snadno se rozšiřují.\n\nZákladní účel CENIA je syntetický výzkum v oblasti ekologie a péče o životní prostředí a odborná podpora výkonu státní správy zejména v oblasti integrované prevence. Hlavními činnostmi a výstupy organizace jsou:\n\n1. Monitoring životního prostředí, jehož cílem je sběr, koordinace a zajištění kvalitních informací o životním prostředí a přírodních zdrojích.\n\n\n\n2. Podpora strategického řízení, jejímž předmětem je tvorba vybraných indikátorových sad a příprava komplexních hodnotících dokumentů, zejména Zprávy o životním prostředí ČR, Zpráv o životním prostředí v krajích ČR (tzv. Krajské zprávy) a Statistické ročenky životního prostředí České republiky\n\n\n\n\n\n3. Správa vybraných informačních systémů, jež zajišťují sběr, ověřování, zpracování a publikaci dat z příslušných oblastí životního prostředí\n\n\n\n\n\n4. Odborná podpora výkonu státní správy prostřednictvím koordinace a sjednocování procesu IPPC v České republice, organizace zkoušek odborné způsobilosti dle zákona o posuzování vlivů na životní prostředí (EIA/SEA) a prostřednictvím provozu Integrovaného registru znečišťování (IRZ).\n\n\n\n\n5. Ostatní činnosti\n\nCENIA zprostředkovává udělování ekoznačky Ekologicky šetrný výrobek/služba a Ekoznačky EU a administruje proces EMAS. Rovněž provozuje Portál/Databázi MA21 s cílem poskytnout informace o realizaci MA21 v ČR a poskytnout municipalitám nástroj pro prezentaci jimi naplňované úrovně procesu MA21.\n\n6. Projektová činnost\n\nCENIA naplňuje poslání informační agentury životního prostředí také realizací národních a mezinárodních projektů. Cílem projektové činnosti je podpora a rozvoj odborných agend a kapacit CENIA.\n\nPetr Mach v roce 2008 napsal: \"\"Úřad CENIA je v podstatě státem placenou environmentalistickou organizací. Není tedy pouze zbytečný, je i škodlivý. Úřad by měl být okamžitě zrušen a zaměstnanci propuštěni. Mohou zkusit nabízet nálepku „ekologicky šetrný výrobek“ na trhu bez podpory 64 milionů korun, o které by se mohly snížit daně.\"\".\n\n"}
{"id": "329011", "url": "https://cs.wikipedia.org/wiki?curid=329011", "title": "Sierra Nevada (USA)", "text": "Sierra Nevada (USA)\n\nSierra Nevada (), také nazývaná \"the Sierra\", \"the High Sierra\" nebo \"the Sierras\", je horské pásmo na východě Kalifornie, ve Spojených státech amerických.\nMasivní vrásno-zlomové pohoří je 650 km dlouhé a 65 až 130 km široké. \nNejvyšší horou Sierry Nevady je Mount Whitney (4 421 m),\nnejvyšší hora Spojených států bez Aljašky. V pohoří se nachází jedny z nejstarších a nejvíce známých národních parků ve Spojených státech: Yosemitský národní park, Národní park Sequoia a Národní park Kings Canyon. Sierra Nevada je největším souvislým žulovým masivem na Zemi. Náleží také k regionům s největšími sněhovými srážkami na světě.\n\nPohoří se rozkládá severo-severozápadním směrem. Je ohraničeno průsmyky \"Fredonyer Pass\" na severu a \"Tehachapi Pass\" na jihu. Západní svahy pohoří jsou mírné, dlouhé a pravidelně klesají do Velkého Kalifornského údolí, které tvoří západní hranici Sierry Nevady. Východní svahy jsou naopak krátké, příkré, strmě spadající do Owens Valley, respektive do Velké pánve. Na severu se Sierra Nevada postupně snižuje až k příkopové propadlině vyplněné jezerem Tahoe, kde na ni navazuje Kaskádové pohoří. Na vrcholcích hor Sierry Nevady se nachází okolo 70 ledovců, 13 km² je zaledněno. Jedenáct hor pohoří je vyšších než 14 000 stop (4 267 m) a okolo pěti set má více než 12 000 stop (3 658 m).\n\nHorniny Sierry Nevady jsou převážně plutonického charakteru z období mezozoika. Náleží k tzv. nevadskému batolitu. Sierra Nevada je považována za sourodé pohoří s jednotným typem reliéfu.\n\nV Sierra Nevadě se nachází několik významných geologických útvarů: Yosemitský národní park je považován za jeden z nejvýznamnějších parků ve Spojených státech, byl založen v roce 1890. Je charakteristický různými skalnatými útvary a vodopády. Mount Whitney (4 421 m) je nejvyšší hora Spojených států bez Aljašky. Leží na východní hranici Národního parku Sequoia. Jezero Tahoe je velké sladkovodní jezero v severní části pohoří. Leží v nadmořské výšce 1 897 m a má rozlohu 495 km². Hetch Hetchy Valley, Yosemite Valley, Kings Canyon, Tehipite Valley a Kern Canyon jsou nejznámější údolí vytvořená ledovci v západní části pohoří.\n\nŘeky pramenící v pohoří a tekoucí na západ se vlévají do Tichého oceánu, přičemž toky tekoucí na východ se nevlévají do oceánu a končí v podzemí nebo v jezerech. (Výjimkou je \"Owens River\" tekoucí na východ, u které jsou některé toky přesměrovány do Los Angeles a následně do Pacifiku.) K hlavním řekám náleží: \"American\", \"Cosumnes\", \"Feather\", \"Kern\", \"Kings\", Merced, \"Mokelumne\", Sacramento, San Joaquin, \"Stanislaus\", \"Truckee\", \"Tuolumne\", \"Yuba\".\nK největším jezerům a přehradním nádržím patří: Lake Tahoe, \"Beardsley Lake\", \"Cherry Lake\", Mono Lake, \"New Melones Lake\", \"Pinecrest Lake\", \"Tioga Lake\", \"Tulloch Lake\" a \"Twain Harte Lake\".\n\n\nVysoké pohoří zachycuje většinu vláhy přicházející od Pacifiku, především ve formě sněhových srážek, protože Kalifornie má středozemní podnebí. To umožňuje existenci rozsáhlého zavlažovacího systému v podobě mnoha přehrad a kanálů, které zavlažují suchou půdu v Centrálním údolí pod horami. Přehrady také generují elektrickou energii a dodávají pitnou vodu lidem v kalifornských aglomeracích. Na druhou stranu to způsobuje, že oblasti na východ od pohoří jsou vyprahlé. Například Nevada je nejsušším státem USA.\n\n\n\nPůvodními obyvateli pohoří byli indiáni kmene Maidu. V západní části se roku 1849 odehrála slavná kalifornská zlatá horečka, kvůli obtížné dostupnosti však zůstaly některé části neprozkoumané až do roku 1912.\n\nV roce 1911 vydává americký přírodovědec a přední osobnost boje za ochranu přírody v USA John Muir svou knihu \"Mé první léto v Sieře Nevadě\", která je inspirována Muirovým pobytem v těchto horách.\n\n"}
{"id": "329012", "url": "https://cs.wikipedia.org/wiki?curid=329012", "title": "Sucre", "text": "Sucre\n\nSucre, dříve známé jako Charcas, La Plata a Chuquisaca, je oficiální hlavní město Bolívie a hlavní město departementu Chuquisaca. Je sídlem Nejvyššího soudního dvora, Ústavního soudu, Soudní rady a Hlavní republikové prokuratury, vláda však sídlí v La Pazu. Město, které má v současnosti asi 230 000 obyvatel, se nachází ve středu jižní části země v nadmořské výšce 2790 m, což z něj činí jedno z nejvýše položených hlavních měst na světě. V roce 1991 bylo zařazeno do Seznamu světového dědictví UNESCO.\n\nMěsto založil 29. září 1538 Pedro de Anzures, který je pojmenoval \"Ciudad de la Plata de la Nueva Toledo\" (\"Město Stříbra z Nového Toleda\"), poté se začalo užívat zkrácené jméno \"La Plata\" (\"Stříbro\"). Zdejší území obývali Indiáni Čarkové, kteří však Španělům nekladli žádný odpor. Záhy město nabylo velké důležitosti díky blízkosti dolů v Porco a v Potosí. Roku 1559 zřídil v La Platě král Filip II. Královský soud Charcas (\"Real Audiencia de Charcas\") s působností nad oblastí pokrývající dnešní Paraguay, jihovýchodní Peru, severní Chile a Argentinu a velkou část Bolívie. Do roku 1776 byl součástí místokrálovství Peru, poté byl připojen k místokrálovství Río de la Plata. V roce 1609 bylo ve městě založeno arcibiskupství a v roce 1624 Universidad Mayor Real y Pontificia de San Francisco de Xavier de Chuquisaca, jedna z nejstarších univerzit na americkém kontinentu. Do 18. století byla La Plata soudním, kulturním a náboženským centrem regionu.\n\n25. května 1809 vyšli studenti univerzity, následovaní občany města, do ulic s požadavkem o propuštění Jaimeho de Zudáñeze, jenž byl toho dne obviněn a uvězněn za \"spiknutí\", a odstoupení Ramóna Garcíi de Leóna y Pizarra, předsedy Královského soudu Charcas. Ještě téhož dne byl Jaime de Zudáñez propuštěn. Chuquisacká revoluce, známá jako \"První osvobozenecký výkřik v Americe\", byla podle některých historiků jiskrou, jež zažehla boj za nezávislost v Latinské Americe.\n\nRoku 1825 bylo podpisem v zámečku Casa de la Libertad (\"Dům svobody\") stvrzeno založení Bolivijské republiky. Poté, co se město stalo metropolí Bolívie, bylo v roce 1839 na počest hrdiny bojů za nezávislost Antonia Josého de Sucre překřtěno na \"Sucre\". Po ekonomickém úpadku Potosí Sucre ztratilo svůj dřívější význam, což bolivijskou vládu motivovalo k tomu, aby roku 1899 přemístila své sídlo do La Pazu.\n\nSucre je jedním z měst s nejlépe zachovalou španělskou architekturou v Americe. Nachází se zde náměstíčka, zahrady a parky se žulovými kašnami, tvořící dohromady harmonický celek. Zdi většiny budov jsou bílé, díky čemuž získalo Sucre přezdívku \"Bílé město\".\n\nK církevním stavbám patří kostel svatého Lazara z roku 1544, kostel Milosti, klášter svatého Františka Xaverského a katedrála, jež se začala stavět v roce 1571 a dokončena byla o sto let později.\n\nMezi další významné památky se řadí budovy nemocnice (1544), arcibiskupství La Plata (dnes Chuquisaca), univerzity a Nejvyššího soudního dvora.\n\nTisíce turistů, kteří každoročně navštíví Sucre, obdivují především jeho historické jádro, ale velkému zájmu se rovněž těší paleontologické naleziště Cal Orko, nacházející se několik kilometrů od města, a různé archivy a historické dokumenty, jako je např. první vlajka Argentiny, která je uložena v Casa de la Libertad. Národní knihovna uchovává více než 100 000 svazků vydaných od roku 1493. Cílem turistů je také františkánský klášter La Recoleta, jenž stojí na úpatí kopce Cerro Churuquella.\n\n\n"}
{"id": "329015", "url": "https://cs.wikipedia.org/wiki?curid=329015", "title": "Alžběta Báthoryová", "text": "Alžběta Báthoryová\n\nAlžběta (Elisabeth) Nádašdyová (rozená Báthoryová, v maďarštině Báthory Erzsébet; asi 7. srpna 1560, Nyírbátor – 21. srpna 1614, Čachtice), přezdívaná Čachtická paní, byla uherská hraběnka. \n\nBáthoryové vlastnili rozsáhlé majetky zejména v Sedmihradsku. Jejich prapředek Vid v ečedském močále zabil podle legendy draka, proto měli v erbu tři dračí zuby. Ve 14. století se jejich rod rozdělil na dvě větve: ečedskou a somlyoskou.\n\nJejími rodiči byli Jiří Báthory ( ) z ečedské linie rodu Báthory a Anna Báthoryová, dcera Štěpána VIII. Báthoryho, ze šomlyovské linie (manželství s Jiřím bylo její třetí). Bratrem Anny, a tudíž Alžbětiným strýcem, byl Štěpán Báthory, polský král a velkokníže litevský.\n\nVětšinu Báthoryů z obou větví (ečedské i somlyovské) charakterizovaly výstřední povahové vlastnosti. Vícero z nich mělo sklony k samolibosti, pýše, tyranství, smyslnosti i k sexuální zvrácenosti. Většina také trpěla epilepsií a dnou. Doprovodným znakem degenerace rodu byly právě uvedené povahové vlastnosti, rod zanedlouho poté zcela vymřel. Somlyovská linie vymřela v roce 1635 a ečedská po meči v roce 1605, kdy zemřel Štěpán Báthory, Alžbětin bratr.\n\nManžel František Nádasdy (6. října 1555, Šárvár – 4. ledna 1604 tamtéž) byl tak jako Alžběta také z magnátského rodu. Byl hlavním županem v župách Vaš, Fogaraš a Šoproň, byl magistrem královských koníren, panovníkovým rádcem a od roku 1578 hlavním kapitánem uherských vojsk. Vynikal velkou tělesnou silou a měl prudkou povahu. Počínal si odvážně v několika bitvách proti Turkům, mezi nimi byl znám jako „černý bej“. Dne 3. ledna, den před svojí smrtí, napsal příteli Juraji Turzovi dopis, ve kterém mu svěřil do ochrany a přízně svoji rodinu.\n\nNádasdy a Báthoryová uzavřeli manželství ve Vranově nad Topľou 8. května 1575. Narodilo se jim pět dětí: Anna, Kateřina (Katarína), Uršula, Andrej a Pavel. Uršula a Andrej zemřeli už jako děti. V roce 1604 se Anna provdala za Mikuláše (VI.) Zrínského. Dne 13. června 1604 byli zasnoubeni v Kerestúru, při svatební hostině byl přítomen i palatin Juraj Turzo, který byl s Mikulášem (VI.) Zrínským v rodinném poměru, protože Turzova matka Katarína Zrínská byla sestrou Jiřího (VI.) Zrínského, který byl Mikulášovým otcem. \n\nBáthoryová a její čtyři pomocníci byli obviněni z mučení a zabití velkého množství mladých žen (20 až 2000 obětí, zdroje se v počtu obětí rozcházejí). V roce 1610 byla dána do samovazby, kde zůstala až do své smrti o čtyři roky později. Pocházela z jednoho z nejvlivnějších a nejbohatších šlechtických rodů oné doby. \n\nAlžbětin příbuzenský vztah k polskému králi Štěpánu Báthorymu ji zachránil před popravou, neunikli jí však její (údajní) pomocníci.\n\nK jejímu životu se váží různé legendy včetně jejích údajných koupelí (či pití) krve služek, které napomohly ke vzniku početných upírských mýtů (či konkrétněji sexuálně-sadisticko-upírských legend a bájí).\n\nPrvní informativní vyšetřování začalo v březnu 1610. Zanedlouho poté, co ji palatin Juraj Turzo 29. prosince 1610 přistihl při činu v Čachticích, byl započat dne 2. ledna 1611 soudní proces v Bytčanském hradu s pomocníky Alžběty Báthoryové. Kvůli palatinovi Jiřímu Turzovi před soudem chyběl hlavní viník: Alžběta Báthoryová. Soudcovský sbor tohoto zajímavého trestního případu odsoudil pomocníky k trestu smrti. V rozsudku bylo o Alžbětě Báthoryové připomínáno jen tolik, že ji nechali ve věznici na Čachtickém hradu, kde zůstala až do své smrti v roce 1614. Pochována je v Čachticích a nikdy se před soud nedostala.\n\nJejími pomocníky byli Ján Ujvári (Ficko, resp. Ficzko), Helena Jó (resp. Ilona Ió) a Katarína Benecká. Dne 7. ledna 1611 v Bytči byl vynesen rozsudek. V tentýž den byla Helena Jó zaživa upálena, Ján Ujvári byl pro mladý věk sťat a tělo bylo spáleno. Katarínu Beneckou soud pro nedostatek důkazů osvobodil. Léčitelka Majorová z Myjavy, která pomáhala Báthoryové při různých chorobách, byla obviněna z čarodějnictví a zaživa upálena 24. ledna 1611. Důkazy a přiznání byly získány s použitím mučení.\n\nU soudu svědčilo velké množství osob. Například evangelický kazatel Ponický, který Báthoryovou přímo u soudu obvinil z kanibalismu. Žádný důkaz však nepředložil. Mnozí historici však považují proces za vykonstruovaný a s politickým pozadím. Uherští šlechtici se totiž chtěli zmocnit pozemků Alžběty Báthoryové, a tak ji obvinili z ohavných činů.\n\nPříběh Alžběty Báthoryové se pokoušelo zfilmovat několik významných československých i zahraničních režisérů. V 70. letech 20. století vzniklo hned několik filmů. S výjimkou erotického povídkového filmu \"Contes Immoraux\", animované \"Krvavé paní\" a komedie Radošinského naivného divadla šlo vždy o horory o upírech a vlkodlacích.\nK tématu se filmaři znova vrátili v posledních letech, když se o zfilmování pokoušelo nezávisle na sobě hned několik producentů. Kanadský horor \"Eternal\" z roku 2004, jehož děj začíná v obci Višňové u Nového Mesta nad Váhom, jako jediný ze všech zahraničních filmů použil slovenské reálie. Francouzka Julie Delpy natočila r. 2009 historický film \"Hraběnka\" podle vlastního scénáře. Český režisér Zdeněk Troška vlastní práva na Nižnánského román \"Čachtická paní\". V roce 2006 dokončil maďarský režisér Jenö Hodi svůj upírský horor \"Metamorphosis\" v hlavní roli s Christopherem Lambertem. Hrad Alžběty Báthoryové v něm umístili do transylvánských Karpat. Juraj Jakubisko dokončil v červnu roku 2006 historické drama podle vlastního scénáře \"Bathory\". Premiéra byla v roce 2008.\n\n\n\n\n"}
{"id": "329017", "url": "https://cs.wikipedia.org/wiki?curid=329017", "title": "Národní park Sequoia", "text": "Národní park Sequoia\n\nNárodní park Sequoia (anglicky \"Sequoia National Park)\" je národní park v jižní Sierra Nevadě, východně od kalifornského města Visalia ve Spojených státech. Byl založen v roce 1890 jako druhý národní park Spojených států po Yellowstonu. Rozloha parku činí 1 635 km². Rozdíl mezi nejvýše a nejníže položeným bodem činí téměř 4 000 m; nejvýše položený bod parku, Mount Whitney (4 417 m. n. m.), je současně nejvyšším vrcholem souvislé části Spojených států (kromě Aljašky). Sequoia na severu sousedí s národním parkem Kings Canyon, s nímž je spravován společně jako jeden celek \"Sequoia and Kings Canyon National Parks.\"\n\nPark nejvíce proslavily lesy sekvojovců obrovských včetně stromu Generál Sherman, jednoho z největších stromů na Zemi. Generál Sherman roste v Obřím lese \"(Giant Forest),\" kde najdeme pět z deseti největších stromů na světě, pokud jde o objem dřeva. Obří les je spojen Silnicí generálů \"(Generals Highway)\" s Grantovým hájem \"(Grant Grove)\" v Kings Canyonu, domovem stromu Generál Grant a dalších sekvojí. Obří sekvojové lesy jsou součástí 81 920 ha pralesa, zasahujícího do obou národních parků. Parky dosud uchovávají krajinu připomínající jižní Sierra Nevadu z dob před příchodem evropských osadníků.\n\nVětšina návštěvníků přijíždí do Sequoie jižním vstupem Ash Mountain u města Three Rivers v nadmořské výšce 518 m. Nízko položené oblasti kolem Ash Mountain jsou příkladem ekosystému kalifornského podhůří (jediným pod ochranou National Park Service). Převažují v něm porosty dubu modrého \"(Quercus douglasii)\", podhorský chaparral (husté křoviny a zakrslé stromy), louky, juky a strmá říční údolí. Podhůří je také domovem hojné zvěře: rysů červených, lišek, zemních veverek, chřestýšů, jelenců ušatých a řidčeji též samotářských pum. Dub Kelloggův (též „kalifornský černý dub“, \"Quercus kelloggii)\" tvoří přechod mezi chaparralem a vysokohorskými jehličnatými lesy.\n\nMezi 1 700 a 2 700 m n. m. převažuje pásmo horského jehličnatého lesa. Najdeme zde borovici těžkou \"(Pinus ponderosa),\" Jeffreyovu \"(Pinus jeffreyi),\" Lambertovu \"(Pinus lambertiana)\" a lodgepolskou neboli pokroucenou \"(Pinus contorta)\", stejně jako jedli ojíněnou (tzv. \"white fir, Abies concolor)\" a nádhernou \"(red fir, Abies magnifica).\" Tady také rostou mohutné sekvojovce, největší živé organismy na Zemi. Jarní a letní tání vytváří mezi stromy místy svěží louky. V této oblasti návštěvníci často potkají jelence ušatého, čikarí Douglasova a medvěda baribala. Medvědi se dokáží dostat do nehlídaných aut, kam je přivábí jídlo zapomenuté bezohlednými návštěvníky.\n\nNaprostou většinu území parku tvoří divoká příroda bez silnic; k překvapení některých návštěvníků neprotíná Sierru Nevadu na území parku žádná silnice. 84 % Sequoie a Kings Canyonu je vyhrazeno jako divočina dostupná pouze pěšky nebo na koni.\n\nOdlehlé části Sequoie nabízejí celou škálu vysokohorských divů. Zahrnují nejvýše položené části Vysoké Sierry až po Mount Whitney na východní hranici parku, kam lze dojít z Obřího lesa po High Sierra Trail. Tato 56 km dlouhá túra vede zprvu skrz 16 km vysokohorského lesa až k horskému středisku Bearpaw Meadow kousek od Velkého západního rozvodí \"(Great Western Divide).\" Na Bearpaw Meadow jsou k dispozici podsadové stany a jídla vařená sezónními pracovníky parku.\n\nHigh Sierra Trail pokračuje přes průsmyk Kaweah Gap z povodí Kaweah River (s charakteristickými údolími ve tvaru V) do povodí Kern River, kde se stará zlomová linie spolu s ledovci poslední doby ledové postaraly o kaňon ve tvaru U, který se táhne téměř bez zatáčky v délce kolem 30 km. Na dně kaňonu, nejméně dva dny pochodu od nejbližší silnice leží Kern Hot Springs (horké prameny), oblíbené odpočinkové místo pro unavené batůžkáře. Ze dna Kern Canyonu stezka opět stoupá více než 2 400 m k vrcholu Mount Whitney.\n\nNa hoře Mount Whitney se High Sierra Trail potkává s John Muir Trailem a také s impozantním Pacific Crest Trailem („tichomořská hřebenová cesta“), který pokračuje na sever po sierrském hřebenu do divočiny národního parku Kings Canyon.\n\nÚzemí, které nyní tvoří národní park Sequoia, bylo původně domovem indiánů Monachee (též Západní Mono), kteří žili především v podhorské části povodí řeky Kaweah. V letních měsících putovali přes průsmyky a obchodovali s kmeny na východní straně hor. Dodnes lze na několika místech parku najít skalní malby, zejména na Hospital Rocku a v Potwishe. Dalšími stopami jsou prohlubně ve skále, používané při mletí žaludů, hlavní potraviny lidu Monachee.\n\nV době, kdy do oblasti dorazili první evropští osadníci, už tu byly rozšířené neštovice, které indiánské obyvatelstvo zcela zdecimovaly. Prvním evropským osadníkem, který se zde usadil, byl Hale Tharp, známý tím, že si svůj dům vystavěl v dutém kmeni padlého sekvojovce v Obřím lese u Log Meadow. Tharp sice nechal svůj dobytek pást se na louce Log Meadow, ale choval úctu k velkolepému okolnímu lesu a vedl jedny z prvních bitev proti kácení sekvojovců. Tharpa občas navštěvoval John Muir, který přespával v Tharpově dřevěném srubu. Tharpův kmen lze dodnes vidět na jeho původním místě v Obřím lese.\n\nTharpovo úsilí zachránit obří sekvoje se zpočátku setkalo jen s omezeným úspěchem. V 80. letech 18. století založili bílí osadníci toužící po utopické společnosti Kaweah Colony, která se hospodářsky orientovala na obchod se sekvojovým dřevem. Na rozdíl od příbuzných pobřežních sekvojí vždyzelených \"(redwood),\" dřevo sekvojovců obrovských se ukázalo náchylné ke štípání, a tudíž nevhodné pro obchod. Tisíce stromů byly nicméně pokáceny, než těžba konečně ustala.\n\nSpráva národních parků USA (National Park Service, NPS) začlenila Obří les do národního parku Sequoia v roce jeho založení (1890) a urychleně zastavila veškerou těžbu dřeva. Během pozdějších let byl park několikrát rozšířen až do jeho dnešní rozlohy; k jednomu z posledních rozšíření došlo v roce 1978, kdy hnutí nadšenců vedených Sierra Clubem odrazilo pokusy Walt Disney Corporation odkoupit bývalé důlní zařízení na jih od parku a udělat z něj lyžařské středisko. Tato oblast byla připojena k parku pod názvem Mineral King, nejvýše položená část parku dosažitelná po silnici a oblíbený cíl batůžkářů.\n\nAčkoli o tom mnozí návštěvníci nemají tušení, v parku bylo popsáno přes 240 jeskyní a předpokládá se, že jich tu mohou být stovky dalších. Lilburn Cave je vůbec nejdelší kalifornskou jeskyní (přes 32 km). Jsou zde také velkolepé, teprve nedávno objevené jeskyně, které zůstávají přístupné pouze hrstce specialistů, kteří je občas navštěvují a studují jejich geologii a biologii. Jedinou jeskyní otevřenou pro veřejnost je Crystal Cave, druhá nejdelší v parku (přes 5,5 km) a velmi dobře zachovalá, přihlédneme-li k množství návštěvníků, kteří do ní ročně zavítají.\nJeskyně v parku, stejně jako většina jeskyní v kalifornské Sierra Nevadě, vznikly rozpuštěním mramoru (tedy v podstatě vápence, který byl přeměněn teplem a tlakem při zvedání sierrského batolitu asi před 50 až 10 milióny let). Rychlé zvednutí batolitu během posledních 10 miliónů let vedlo k rychlé erozi metamorfovaných hornin ve vyšších partiích a k obnažení žuly ležící pod nimi; většina sierrských jeskyní se proto nachází ve středních a nižších polohách (pod 2130 m), i když některé najdeme až 3000 m n. m. (např. jeskyně White Chief v oblasti Mineral King). Tyto jeskyně jsou vymleté v hornině v místech s hojnými sezónními toky; skrz většinu jeskyní v parku tečou nebo v minulosti tekly ponorné potoky a řeky.\n\nNové jeskyně jsou v parku objevovány každým rokem; jen od roku 2003 jich bylo objeveno 17. Poslední významná jeskyně byla objevena v září 2006 a dostala jméno Ursa Minor. Jeskyně v Sequoi jsou ceněny vědci i jeskyňáři pro svou panenskou krásu, rozmanitost a endemické formy života.\n\nKromě pěší turistiky, táboření a rybaření patří k nejoblíbenějším atrakcím parku následující:\n\n"}
{"id": "329019", "url": "https://cs.wikipedia.org/wiki?curid=329019", "title": "Zelený kruh", "text": "Zelený kruh\n\nZelený kruh je sdružení 27 českých nevládních neziskových ekologických organizací. Vznikl v listopadu 1989 a od roku 2002 zajišťuje organizační zázemí pro oborovou platformu environmentálních nevládních neziskových organizací. Ta kromě samotných členů ZK zahrnuje ještě dalších 58 organizací.\n\nZelený kruh úzce spolupracuje se svými členskými organizacemi, poskytuje jim mediální a legislativní servis. Rovněž zpravuje nezávislou oborovou platformu ekologických organizací. Zelený kruh se dlouhodobě věnuje tematice veřejné prospěšnosti, účasti veřejnosti na rozhodování a zprostředkovává nominaci členů neziskových organizací do poradních orgánů. Zelený kruh spolupracuje s Klimatickou koalicí a platformou česko proti chudobě. Je členem European Environmental Bureau (EEB). \n\nAdresa sdružení je Lublaňská 18, Praha 2.\nVšechny členské organizace jsou zároveň členy oborové platformy ekologických organizací.\n\n\nČleny oborové platformy jsou všechny výše uvedené členské organizace ZK a následující organizace:\n\n"}
{"id": "329021", "url": "https://cs.wikipedia.org/wiki?curid=329021", "title": "Islands of Adventure", "text": "Islands of Adventure\n\nUniversal's Islands of Adventure je tematický zábavní park, nacházející se ve městě Orlando, Florida, USA. Byl otevřen v květnu 1999 vedle zábavního parku Universal Studios Florida, z čehož se pak připojením CityWalk, Portofino Bay a Hard Rock hotelů stal Universal Orlando Resort.\n"}
{"id": "329025", "url": "https://cs.wikipedia.org/wiki?curid=329025", "title": "Six Flags Over Georgia", "text": "Six Flags Over Georgia\n\nSix Flags Over Georgia je tematický zábavní park o rozloze 230 akrů. Nachází se západně od města Atlanta, v Austellu (Georgia, USA). Byl otevřen v roce 1967 jako druhý park řetězce Six Flags, poté co byl v roce 1961 uveden do provozu první v Texasu.\n"}
{"id": "329027", "url": "https://cs.wikipedia.org/wiki?curid=329027", "title": "Transpeptidáza", "text": "Transpeptidáza\n\nTranspeptidáza je termín, používaný pro enzymy, které katalyzují vznik amidové vazby mezi volnou aminoskupinou a karbonylovou skupinou, v rámci již existující peptidové vazby.\n\n"}
{"id": "329029", "url": "https://cs.wikipedia.org/wiki?curid=329029", "title": "Kanál Máza-Mosela", "text": "Kanál Máza-Mosela\n\nKanál Máza-Mosela nebo také Kanál Ourthe, případně Průplav Máza-Mosela (francouzsky: \"Canal de Meuse et Moselle\" nebo \"Canal de l'Ourthe\") je projekt průplavu z roku 1827, který měl zajistit splavnost mezi řekami Máza a Mosela průchodem přes Ardeny. Měl využít především toků řek Ourthe a Sauer. Následkem Belgické revoluce a rozvoje železnice nebyl projekt dokončen.\n\nPůvodní plán vychází ze snahy Viléma I. Nizozemského, který chtěl hospodářsky povznést lucemburské regiony. Průplav Máza-Mosela měl přitom hrát důležitou roli.\n\nProjekt byl svěřen inženýrovi Remy De Puydtovi, který předtím pracoval na projektu splavnění řeky Sambre. Projekt měl být financován belgickou všeobecnou společností \"Société générale\".\n\nPrvní reakce na projekt byly ale negativní, protože bylo považováno za nemožné postavit 300 km dlouhou vodní cestu mezi Lutychem a Wasserbilligem, navíc s průchodem přes Ardeny.\nTaké \"Société générale\" neměla pro projekt příliš mnoho pochopení, a proto byla pěti jejími společníky založena lucemburská všeobecná společnost \"Société du Luxembourg\", která měla projekt realizovat. Díky úpisům bylo s námahou dáno dohromady potřebných 10 miliónů guldenů. Ukázalo se však, že král Vilém nakoupil většinu z 500 akcií sám. Na volném trhu bylo prodáno 120 akcií.\n\n\"Société du Luxembourg\" získala v červenci roku 1827 od Holandského státu koncesi na stavbu průplavu. Platnost této koncese byla „navždy“, ačkoliv jednou z jejích podmínek bylo ujednání, že stavba musí být do pěti let hotova. Krátce nato stavba začala.\n\nProjekt byl ale brzy zastaven kvůli Belgické revoluci. Teprve několik let poté byla postavena část průplavu až po Comblain-au Pont.\n\nBylo celkem postaveno 17 zdymadel, z nichž některá stojí do dneška. Některá zdymadla byla poškozena nebo zrušena. Dále byla velká část průplavu zrušena a po druhé světové válce došlo k přestavbě na silnice, jako např. u Hony a u Esneuxu. Jedno zdymadlo funguje dodnes, a to zdymadlo číslo 1 u Angleur, kde kanál ústí do Mázy.\n\nOd Angleur u Lutychu vede trasa průplavu po řece Ourthe přes Durbuy, La Roche a Houffalize. Mezi Hony a Esneux byla plánována zkratka tunelem.\n\nTrasa měla překonat převýšení celkem 684 metrů z toho 379 metrů na straně Mázy a 305 metrů na straně Mosely. Mělo být postaveno celkem 205 zdymadel, splavy (k zajištění rovnoměrného průtoku) a další stavby. Mistrovským kouskem měl být 2,5 km dlouhý tunel, který překonává nejvyšší bod trasy, totiž rozvodí na dnešní hranicí mezi Belgií a Lucemburskem mezi Bernistapem (u Tavigny) a Houfeltem.\n\nNa Houfeltské straně měl průplav pokračovat potoky Emeschbaach a Trëtterbaach až do říčky Klierf (která se na svém horním toku nazývá Wolz). Odtud měl dále jít do toku Kautebaach a dále do toku Wolz (nezaměnit s horním tokem Klierf), pak do řeky Sauer a konečně odsud do Mosely.\n\nPráce na tunelu u Bernistapu začaly hloubením sond za účelem průzkumu geologické skladby podloží. Potom se začal tunel ze západní strany razit, šířka 3 metry, výška 4 metry. Za jeden den postoupila stavba přibližně o jeden metr.\n\nKdyž vypukla Belgická revoluce, pokračovaly práce na tunelu, i když De Puydt byl 1830 jako důstojník nově vzniklé Belgické armády převelen do Mons.\n\nV květnu roku 1831, když budoucí status Lucemburska byl zcela nejasný, rozhodli se akcionáři \"Société du Luxembourg\" zastavit stavbu tunelu, který měl právě délku 1130 metrů, přičemž 337 metrů bylo již vyzděno cihlami. V roce 1839 byla pevně stanovena hranice mezi Belgií a Lucemburskem a projekt kanálu byl definitivně zastaven.\n\nOsm let nato se práce na kanálu opět obnovily, a to na toku řeky Ourthe až do La Roche. V roce 1847 dostal tento úsek jméno Kanál Ourthe.\n\nV Lucembursku se zachoval jako svědek projektu do dnešních dnů Houfelterský kanál, který je napájen vodou malého potůčku \"Kalburen\". Je to přibližně v místech, kde měl mít tunel svůj východní portál.\n\n"}
{"id": "329031", "url": "https://cs.wikipedia.org/wiki?curid=329031", "title": "Psychologie v šachu", "text": "Psychologie v šachu\n\nPsychologií v šachu se rozumí využívání znalosti soupeřovy psychiky k zvýšení svých šancí na úspěch. To se děje zejména při výběru zahájení, stylu hry (agresivní, vyčkávací apod.), ale i při výběru jednotlivých tahů v partii. Za prvního, kdo začal cíleně využívat psychologii v šachové hře, je považován druhý mistr světa Emanuel Lasker.\nPřistupoval k partii nejen jako k objektivní pozici, nezávisle na soupeři, ale taktéž analyzoval soupeře, jeho styl a schopnosti. Praví se, že tuto svou schopnost získal nejspíše v době svého mládí, kdy byl nucen hrát šachy po kavárnách o peníze. Údajně někdy i úmyslně provedl slabší tah, který však z hlediska šachové psychologie jeho soupeři nevyhovoval. Někteří jeho soupeři tuto strategii neuznávali a mluvili o Laskerovi v tom smyslu, že má v partiích jen veliké štěstí. \n\nZnámou ukázkou psychologického vlivu na průběh partie je rozhodující duel v zápase o titul mistra světa mezi Laskerem a vyzyvatelem Karlem Schlechterem v roce 1910. Schlechter v zápase vedl a v rozhodující partii mu Lasker v horší pozici svým slabším tahem „nabídl“ vítězství. Schlechter však vyhrávající strategii přehlédl a pozice se srovnala. Schlechter mohl partii ještě zremizovat, ale zřejmě pod tlakem vědomí, že propásl výhru, znovu nepochopitelně zachyboval a partii nakonec dokonce prohrál. Lasker tím srovnal stav zápasu na 5:5 a podle podmínek tak titul mistra světa uhájil. \n\nDnes psychologii používá téměř každý závodní šachista, minimálně při výběru zahájení. Do této oblasti také lže zařadit chování v časové tísni.\n"}
{"id": "329033", "url": "https://cs.wikipedia.org/wiki?curid=329033", "title": "Jižní ostrov (Nový Zéland)", "text": "Jižní ostrov (Nový Zéland)\n\nJižní ostrov ( , ) je jeden ze dvou hlavních ostrovů Nového Zélandu. Jeho rozloha činí 151 215 km², což jej řadí na 12. místo mezi největšími ostrovy světa. Nachází se mezi Tasmanovým mořem a jižní částí Tichého oceánu. Od Severního ostrova je oddělený Cookovým průlivem. Zeměpisný úřad Nového Zélandu v roce 2013 doporučil stávající neformální anglický název \"South Island\" oficiálně kodifikovat a souběžně s ním i maorský název \"Te Wai Pounamu\" (\"Vody zeleného kamene\"), podle zdejšího naleziště nefritu.\n\nJižní ostrov je hornatý se členitým pobřežím o celkové délce 3 704 km. Hlavním pohořím jsou Jižní Alpy, které se rozkládají v západní části ostrova po celé jeho délce od jihozápadu k severovýchodu. Nejvyšší horou ostrova a celého Nového Zélandu je Mount Cook se 3 753 m. V pohoří se nachází dalších 17 vrcholů, jejichž nadmořská výška přesahuje 3 000 m n. m.\n\nNejvětším městem na ostrově je přístav Christchurch, který se nachází na východním pobřeží. Mezi další významná města patří:\n\n"}
{"id": "329038", "url": "https://cs.wikipedia.org/wiki?curid=329038", "title": "Sorangium cellulosum", "text": "Sorangium cellulosum\n\nSorangium cellulosum je gramnegativní půdní proteobakterie z řádu Myxococcales. Pohybuje se klouzavým pohybem (gliding). Je zvláštní tím, že má neobvykle velký genom, 12 200 000 komplementárních párů, podle novějších výzkumů dokonce 13 033 779 komplementárních párů; tak či tak je tento genom největší ze všech sekvenovaných bakterií.\n\nMetabolity vylučované bakterií \"Sorangium cellulosum\", nazývané epothilony, mají antineoplastickou (protinádorovou) aktivitu. Na základě této znalosti byly vynalezeny analogické látky, které napodobují jejich aktivitu. Příkladem analogů je ixabepilon, látka používaná k léčbě rakoviny plic.\n"}
{"id": "329040", "url": "https://cs.wikipedia.org/wiki?curid=329040", "title": "The Man Who Sold the World", "text": "The Man Who Sold the World\n\nV době nahrávání byl Bowie zaujat spíš svou novou manželkou Angie než albem samotným a tak byly všechny skladby naaranžované jeho spolupracovníky - kytaristou Mickem Ronsonem a producentem Tony Viscontim. Díky jejich práci dostalo album drsnější, až heavy metalový zvuk, který album odlišuje od svého předchůdce \"Space Oddity\".\n\nAlbum vyšlo v několika různých obalech. Americká verze alba měla na obalu komiksový obrázek cowboye zobrazeného před nemocnicí Cane Hill, kde byl umístěný Bowieho nevlastní bratr Terry. Britská verze měla na obalu kontroverzní fotografii Davida v šatech ležícího na pohovce. Později, v roce 1972, byl tento obal nahrazen fotografií Bowieho jako Ziggy Stardusta z koncertního vystoupení. Tento obal se zachoval i v reedici americké společnosti Rykodisc v roce 1990. Původní fotka se vrátila na obal alba až v roce 1999.\n\nTitulní skladba byla zpopularizována v 90. letech díky americké skupině Nirvana, která ji zařadila do svého vystoupení MTV Unplugged v roce 1994.\n\n\n\nAutorem hudby a textů je David Bowie.\n\nAlbum bylo vydané v dvou reedicích na CD, poprvé v roce 1990 americkým vydavatelstvím Rykodisc a obsahoval další bonusové skladby. Po druhé vydala album společnost EMI v roku 1999. Toto vydání bylo digitálně remasterované a neobsahovalo žádné bonusové skladby.\n\n\n"}
{"id": "329044", "url": "https://cs.wikipedia.org/wiki?curid=329044", "title": "Prudník", "text": "Prudník\n\nPrudník (také \"Proudník\", \"Nové Město\", ; ; ; ) je město v Opolském vojvodství v polském Slezsku. Sídlo okresu a gminy Prudnik. V letech 1975–1998 správně patřilo do starého Opolského vojvodství.\n\nMěsto se nachází v jižní části Opolského vojvodství na řece Prudník (levý přítok Osoblahy) na hranicích Opavské pahorkatiny a jihozápadní části Zlatohorské vrchoviny.\n\nMěstem prochází dvoukolejná železniční trať Nysa – Kędzierzyn-Koźle.\n\n\"Prudník\" je počeštěná podoba původního tvaru \"Prądnik\", který byl snad nejprve jménem zdejší řeky (potoka o živém proudu). Pak bylo jméno přeneseno i na sídlo u řeky. Protože v polovině 13. století do okolí směrovaly osídlovací aktivity z českého území (v letech 1255-1259 Vok I. z Rožmberka založil zde několik vsi a u řeky Prudník gotický hrádek \"Wogendrossel\") bylo slovanské jméno řeky a města zapisováno s \"u\", česko-moravskou střídnicí za původní (i polské) nosové \"o\", tj. ą. Spolu s lokací na německém právu (1279, Jindřich I. z Rožmberka) město získalo nové, německé jméno, \"Neustadt\" (Nové Město, lat. \"Neostadium\"), avšak staré jméno bylo pořad v užití (1331 Prudnik). Od 15. století fixaci tvarů \"Prudník\" resp. \"Prúdník\" přispělo zde užívání češtiny v činnosti administrativní a právní. Ještě v 16. a 17. století se v českých pramenech střídají jména \"Prudník\", \"Proudník\", \"Nejštát\", \"Nové Město\". Ve Slezsku bylo jméno města používáno s přívlastkem „polský“. Svědectví o polsky mluvícím obyvatelstvu tehdejšího Prudnicka podal Prudníčan Mikuláš Henelius (\"Polonis Prudnica\"). Určení \"polnisch\" (\"Polnisch Neustadt\") bylo prý zamítnuto v roce 1708, údajně z praktických důvodů, aby případní obchodníci místo na jih Slezska nemířili do Polska. V 19. století se v několika polských publikacích zaváděla rekonstruovaná podoba \"Prądnik\". Nicméně v řeči okolního obyvatelstva (polské nářečí slezské) se jméno ve tvaru \"Prudnik\" zachovalo do 20. stol. Oficiálním jménem města je od roku 1946.\n\nPrvní lidské stopy v současné městské oblasti jsou datovány do neolitu. V roce 1259 založil český rytíř Vok I. z Rožmberka v obranném ohybu řeky Prudník hrad a jeho syn Jindřich získal městská práva v roce 1279. V roce 1337 se stal součástí Opolské knížectví.\n\nV roce 1526 bylo město zabaveno habsburskou monarchií. V 1562, Opolsko-ratibořské knížectví přijal usnesení, které nutilo Židy prodávat jejich domy, platit jejich dluhy a opustit vévodství v roce. Na základě tohoto usnesení, v roce 1564, bylo Židům nařízeno opustit Prudník, ale Krzysztof Prószkowski, který zde pronajal půdu, nechal je zůstat do roku 1570. Po smrti posledního opolského piastského kníže ho přímo ovládali Němci.\n\nV roce 1742 bylo město začleněno do Pruska. Během sedmileté války to byla scéna krvavého překvapivého útoku na Prusky, když pochodovali z města.\n\nV následujících letech se tato oblast stala významným centrem řemesel, zejména výroby tkanin a výroby obuvi.\n\nV 7. září 1938 navštívil Prudnik Adolf Hitler spolu s Hermannem Göringem, Heinrichem Himmlerem, Gerdem von Rundstedtem, Erhardem Milchem, Hansem-Jürgenem Stumpffem, Josefem Wagnerem a Hellmutem Körnerem.\n\nV 26. září 1944 byl v textilním mlýně \"Schlesische Feinweberei AG\" (nyní Frotex) založen sub-tábor Auschwitz v Prudníku. Prudník byl zastávkou na pochodu smrti v posledních měsících druhé světové války, pro válečné zajatce převedené nacisty z celé Evropy na krátery postavené v okupovaném Polsku. Rudá armáda zachytila Prudnik 18. března 1945.\n\nPo skončení druhé světové války v roce 1945 byl Prudník podle Postupimská konference převezen z Německa do Polska a původním polským názvem \"Prądnik\". Zbývající německá populace byla vyloučena a nahrazena polskými kolonisty a uprchlíky převedenými z Kresy v bývalých polských východních územích. Jméno města bylo změněno k \"Prudnik\" v 1946.\n\nV září 1980, 1500 pracovníků Frotex a hasičů z Prudnik hasičského sboru šel na největší anti-komunistické stávky v Opolském vojvodství. Stávka trvala 5 dnů (5-10 září). W strajku uczestniczyli także Włodzimierz Pucek i Józef Świerkosz.\n\n\n\n"}
{"id": "329046", "url": "https://cs.wikipedia.org/wiki?curid=329046", "title": "Besseyův systém", "text": "Besseyův systém\n\nBesseyův systém byl publikován zde:\n\nBessey se domníval, že Spermatophyta mají polyfyletický původ a skládají se ze 3 různých kmenů. Zabýval se všyk pouze kmenem Anthophyta (kvetoucí rostliny).\n\nZ jeho systému vycházejí i mnohé modernější systémy, kdy došlo jen k větším nebo menším úpravám např. Cronquistův (1981, 1983, 1988), Tachtadžjanův (1969, 1980, 1983, 1991)\nStebbinsův (1974), Dahlgrenův (1975, 1980, 1983; R. Dahlgren et al. 1981; R. Dahlgren and Rasmussenův 1983; R. \nDahlgrenův and Bremerův 1985; G. Dahlgren 1989), and Thorneův (1976, 1981, 1983, 1992)\n\nPodle a originálu (1915).\n\n\n"}
{"id": "329048", "url": "https://cs.wikipedia.org/wiki?curid=329048", "title": "Vlajka Tuvalu", "text": "Vlajka Tuvalu\n\nVlajka Tuvalu se skládá ze světle modrého pole, které má v kantonu (v horní žerďové části) vlajku Spojeného království. Ve vlající části je umístěno 9 hvězd. Světle modrá barva symbolizuje moře (Tichý oceán), vlajka Spojeného království dřívější britský vliv a 9 hvězd symbolizuje tuvalské ostrovy.\n\nOstrovy byly osídleny asi před 2000 lety pravděpodobně migranty z Tongy a Samoy. Roku 1568 objevil španělský mořeplavec Álvaro de Mendaña y Neyra ostrov Nui, který pojmenoval \"La Solitaria\". Ostrovy byly po prozkoumání na přelomu 18. a 19. století nazývány \"Lagunové ostrovy\", později \"Elliceovy ostrovy\" po Edwardu Elliceovi (1783–1863), britském obchodníkovi a majiteli jedné z objevitelských lodí. V roce 1877 se ostrovy staly britským územím (spravovány byly z Fidži). První oficiální vlajkou byla tedy britská vlajka.\n\n9.–16. října 1892 byly ostrovy spojeny s Gilbertovými ostrovy do protektorátu, který se stal částí Britských západopacifických území a od roku 1895 se vyvěšovala vlajka britského rezidentního komisaře. Vlaku, o poměru stran 1:2, tvořila britská státní námořní vlajka (též nazývána britskou služební vlajkou, Blue Ensign) s vlakovým emblémem ve vlající části. Tzv. badge tvořil bílý kruh a v něm umístěna královská koruna, a pod ní iniciály B.R. (British Resident).\n\nV roce 1916 se stal protektorát britskou korunní kolonií Gilbertovy a Elliceovy ostrovy, k zavedení vlastní vlajky ale nedošlo. V roce 1931 byl navržen nový znak. Znak udělil kolonii anglický král Jiří VI. až 1. května 1937. Zároveň byla zavedena i první koloniální vlajka. Byla to znovu britská modrá služební vlajka s vlajkovým emblémem ve vlající části. Až v roce 1941 byla vlajka Gilbertových a Elliceových ostrovů zanesena do knihy vlajek britské admirality (\"Admirality Flag Book\") a až 28. srpna 1969 se stala oficiální národní vlajkou. 1. října 1975 byly Elliceovy ostrovy odděleny po referendu od Gilbertových ostrovů ale nová vlajka změněny nebyly. Od 1. ledna 1976 byly ostrovy přejmenovány na Tuvalu ale ke změně vlajky ani tehdy nedošlo. Domorodý název Tuvalu vznikl asi v 18. století, kdy byla osídlena většina ostrovů a znamená \"skupina osmi\" podle počtu, do té doby osídlených, ostrovů.\n\n3. prosince 1976 udělila britská královna Alžběta II. Tuvalu nový znak a zároveň byla zavedena nová vlajka. Některé zdroje uvádějí až listopad 1977. Vlajka byla znovu Blue Ensign s tuvalským vlajkovým emblémem v bílém kruhu ve vlající části. Emblém tvořil štít tuvalského znaku bez stuhy s mottem (jiné zdroje uvádějí emblém včetně stuhy).\n\n1. října 1978 vyhlásilo Tuvalu nezávislost a byla přijata první státní vlajka. Vlajku navrhl učitel Vione Natano a byla vybrána ze čtyřiceti návrhů. Vlajka měla podobu již používaného Blue Ensign, pouze barva listu byla světle modrá a ve vlající části bylo devět žlutých pěticípých hvězd. Pět z nich má jeden z cípů dolů, čtyři k hornímu okraji vlajky. Důvod je neznámý. Umístění hvězd přibližně odpovídá umístění devíti obydlených ostrovů Tuvalu v Pacifiku, pokud je sever u žerdi (ostrov Niulakita je obydlen jen v sezóně sběru kokosů). Vlajka byla po dvou změnách znovuzavedena v roce 1997 a je současnou tuvalskou vlajkou. Před zavedením vlajky se uvažovalo i o změně názvu země na \"Tuiva\" (iva znamená devět) a o tom, že všechny hvězdy budou mít cíp nahoru.\n\n1. října 1995 byla z vlajky odstraněna jedna hvězda, aby počet odpovídal názvu země a pravděpodobně byl změněn i odstín modré barvy listu. Vlajka však byla užívána pouze do konce roku.\n\nNa konci roku 1994 vypsala vláda pro nedostatečnou spolupráci se Spojeným královstvím soutěž na novou vlajku, do které bylo přihlášeno na 300 návrhů. S účinností od 1. ledna 1996 byla přijata nová vlajka, skládající se z pěti pruhů: červeného, bílého, modrého, bílého a červeného v poměru (přibližně) 5:1:13:1:5. U žerdi byl umístěn bílý rovnoramenný trojúhelník, jehož výška byla 4/11 délky vlajky. Na trojúhelníku byl umístěn státní znak z roku 1976 a ve vlající části osm bílých hvězd (znovu umístěných do tvaru odpovídajícímu přibližné poloze tuvalských ostrovů). Modrý pruh symbolizoval Tichý oceán, bílé pruhy mír a červené vítězství. Bílý trojúhelník symbolizoval hrot kopí a spolu se státním znakem Tuvalu představoval vládu míru, blahobytu a demokratické zásady. Vlajka nebyla příliš oblíbena, rozzlobení obyvatelé ostrova Niutao porazili stožár s novou vlajkou hned poté, co byla vlajka vztyčena.\n\nS účinností od 11. dubna 1997 byla vlajka po nástupu staronového premiéra do funkce změněna na vlajku z roku 1978, která se užívá dodnes.\n\n"}
{"id": "329049", "url": "https://cs.wikipedia.org/wiki?curid=329049", "title": "Zámek (zařízení)", "text": "Zámek (zařízení)\n\nZámek je mechanické zabezpečovací zařízení vyskytující se na dveřích, nábytku, vozidlech, nádobách apod. s cílem omezit přístup k určitému majetku nebo do určitého prostoru. Zámek se obvykle uvolňuje klíčem nebo číselnou kombinací.\n\nZámek jako zabezpečovací zařízení se objevuje již v Babylónu, kde archeologické nálezy potvrdily existenci dřevěných zámků s kovovým klíčem. Za dob antického Řecka a Říma se na původní funkci mnoho nezměnilo, ale mění se použitý materiál – zámky jsou vyráběny z bronzu.\n\nAž do 17. století se vyrábějí zámky, u kterých lze klíčem pouze pootočit a často jej ani nelze vyjmout. Během období renesance zámky podléhají uměleckým vlivům a jsou zdobeny vysekávanými otvory, barevnými krytkami otvoru pro klíč nebo napouštěním (zbarvení oceli teplem). Zámky jsou nezadlabané, pouze nasazené na vnitřní straně dveří.\n\nPřibližně od poloviny 17. století dochází k revoluci ve výrobě zámků, jejichž mechanismus se rychle zlepšuje. Významnou inovací byl patent Roberta Barrona z r. 1788, jehož zámek byl vybaven stavítky – pákami, které musí klíč zvednout do správné polohy, jinak se závorou nelze pohnout. Barronův vynález dále vylepšil např. Jeremia Chubb a později Robert Yale, který v r. 1844 vynalezl cylindrickou vložku – soustavu odpružených stavítek s blokovacími kolíky, která musí zuby klíče nastavit tak, aby bylo možno otočit cylindrem (válcem uvnitř zámku), jehož zub teprve pohybuje závorou. Vzniká tak jednoduchý a subtilní, avšak bezpečný zámek, který poskytuje značnou variabilitu klíčů.\n\nV průběhu 20. století zámek prošel dalším bouřlivým vývojem. Vychází z profilových klíčů (renesance) přes dózické až po patentní (známé v Česku pod názvem FAB). Složitost zámků se zvyšuje kvůli zajištění bezpečnosti (bezpečnostní FAB, více stavítek atd.). Vzniká bezpečnostní norma pro jednotlivé zámky.\n\nZámek má různý počet závěrů (tj. pohyblivá součást, která se vysune do dveřní zárubně, a udržuje tak dveře uzavřené). Dnes jsou nejběžnější dva závěry, u starožitných dveří mohou být i tři – rozlišujeme:\n\nVšechny závěry se zasouvají do protiplechu na dveřní zárubni nebo (u dvoukřídlých dveří) na dveřním křídle. Protiplech může být tvořen zapadacím plechem, který je součástí zárubně, u kovových zárubní se nahrazuje otvory ve stojce zárubně.\n\nZávora má zpravidla více poloh, tzv. západů, dnes nejběžněji dva, v nichž je pevně udržována stavítkem. Klíč zabírá do zářezů ve spodní části závory, tzv. pně, čímž zvedá prodlouženou část stavítka, uvolňuje závoru a vysouvá její hlavu do protiplechu. Kromě závory může klíč ovládat také rozvory (baskulíky), které uzavírají dveře na více místech. U jednoduchých nábytkových zámků závora zcela chybí a klíč pohybuje pouze rozvorami.\n\nZápadka je běžně opatřena střelkou, která způsobí, že západku lze ovládat jak klikou, tak klíčem – přičemž klika je někdy z vnější strany nahrazena koulí, takže nezamčené dveře lze bez klíče otevřít pouze zevnitř. Celý mechanismus je uzavřen v pouzdře, tzv. plechovce.\n\nZástrčka slouží jednak k dalšímu zabezpečení dveří, ale často také k uzavření málokdy otevíraného křídla dveří nebo oken. Zpravidla se užívají dvě zástrčky, zabezpečující horní a dolní okraj dveří. Zástrčkou může být také zajišťovací řetízek nebo obrtlík.\n\nPokud celý uzavírací mechanismus obsahuje jen zástrčku, zpravidla nemluvíme o zámku. Zámek tvořený jen závorou (tedy ovládaný pouze klíčem) je běžný u nábytkových zámků, zámek opatřený jen západkou (tedy ovládaný jen klikou) např. u rozvodných skříní.\n\nPro zvýšení bezpečnosti jsou někdy dveře zamčené více zámky, přičemž každý klíč má jiná osoba. Například Korunní komora s českými korunovačními klenoty je uzamčena sedmi zámky.\n\nDveřní mechanismus může být kromě zámku vybaven dalším zařízením, například zavěradlem (systém, sloužící k samovolnému uzavření dveří – běžně u domovních dveří), zpěračem (systém, sloužící k udržování dveří v otevřené poloze – běžně u oken), kukátkem, klepadlem apod.\n\nHlavní součástí běžných dveřních i visacích zámků je cylindrická vložka. Jde o válec s otvorem pro klíč, v němž se nachází různý počet odpružených stavítek a blokovacích kolíků (zpravidla 4-6). Stavítka a blokovací kolíky mají různou výšku, přičemž zuby klíče je posouvají do optimální polohy, v níž se může válec cylindrické vložky volně otáčet. Hrot klíče pak vysune kovovou spojku, kterou se vložka propojí se zubem, ten se zapře do pně závory a může jí pohybovat. Pokud by byl zub klíče příliš dlouhý, vložku by brzdilo stavítko, pokud by byl příliš krátký, vložku by brzdil blokovací kolík. Otvor pro klíč má navíc různé uspořádání drážek, jimž musí klíč rovněž odpovídat. Zámek zpravidla tvoří dvě identické cylindrické vložky, přičemž vsunutí klíče z jedné strany zamezuje zasunout klíč z druhé strany zámku.\n\nMezi stavítko a blokovací kolík se někdy ještě vkládá mezistavítko, takže vložkou lze otočit ve dvou různých polohách stavítka, což umožňuje vytvořit vedle běžného klíče i generální klíč, jímž lze otevřít více různých zámků.\n\nZámky lze dělit podle různých kritérií.\n\n\n\n\nKaždý zámek lze otevřít i bez použití příslušného klíče, pokud k tomu je dostatek času a příslušné nástroje. To lze provést celou řadou způsobů:\n\n\n\n"}
{"id": "329052", "url": "https://cs.wikipedia.org/wiki?curid=329052", "title": "Seznam přemožitelů Emanuela Laskera", "text": "Seznam přemožitelů Emanuela Laskera\n\nTento seznam obsahuje šachisty, kteří porazili druhého mistra světa Emanuela Laskera, který je považován za jednoho z nejlepších hráčů v šachové historii. Za celou jeho kariéru to bylo pouze 34 hráčů (všichni jsou uvedeni níže), s tím že někteří ho porazili několikrát.\n\n"}
{"id": "329056", "url": "https://cs.wikipedia.org/wiki?curid=329056", "title": "Hodnota šachových kamenů", "text": "Hodnota šachových kamenů\n\nBěhem partie dochází k různým výměnám figur. Jako jedno z měřítek výhodnosti nebo nevýhodnosti výměny se používá přepočítávání figur na hodnotu pěšce. Je to hodnocení pouze orientační, neboť šachy se nehrají na body, neboť jediným kritériem vítězství je mat nepřátelskému králi. Figury se dělí na pěšce, lehké figury (mezi ty patří střelci a jezdci) a těžké figury (mezi ně se řadí věže a dáma). Cena jednotlivých figur se většinou přepočítává na nejslabší kámen, na pěšce. Obvyklou hodnotu jednotlivých kamenů znázorňuje následující tabulka:\n\nKrál se coby nejdůležitější figura na pěšce nepřepočítává. Hodnota krále je však zcela jiná ve střední hře (kdy je král cílem útoku) a v koncovce kdy je král aktivní figurou, která je schopná útočit i krýt.\n\nHodnota jednotlivých kamenů je značně proměnlivá a vždy záleží na konkrétní pozici. Mezi obecně platná pravidla taktéž platí, že čím je pozice zavřenější, tím větší hodnotu má jezdec (jenž je schopný přeskakovat ostatní figurky) a tím menší střelec (jenž potřebuje volné diagonály). Pokud dojde k úmyslné výměně silnější figury za slabší, je provedena oběť.\n"}
{"id": "329057", "url": "https://cs.wikipedia.org/wiki?curid=329057", "title": "Opilé banány", "text": "Opilé banány\n\nOpilé banány je humoristická kniha českého spisovatele Petra Šabacha z roku 2001. Kniha nijak nevybočuje z ostatní Šabachovy tvorby, jedná se o příběhy humorného charakteru, které se ve většině případů skutečně staly a Šabach je pouze poskládal do knihy, ovšem nijak se tím netají. Byl jí inspirován film \"Pupendo\".\n\nKniha je zasazena do doby socialismu (60. léta). Vypravěčem knihy je dospívající mladík Petr, který žije se svou matkou Janou a jejím partnerem Béďou a kamarádí se svým vrstevníkem Honzou Břečkou a hluchoněmým Víťou. Béďa má potom za kamaráda sochaře Fáberu – ten má zase soudruha Rozhoně. A ten jim slíbil, že prosadí, aby dostali zakázku na vytvoření busty maršála Rybalka.\n\nPrávě Béďovy a Fáberovy kousky, jejich snaha vydělat na maršálově bustě balík, nápady Petra a jeho přátel (včetně dívky Daniely, samozřejmě) jsou osou Šabachovy knihy. Šabachovi hrdinové tráví spoustu času v hospodě. A když se nudí, vymýšlejí si různé kousky – půjčili si, samozřejmě bez dovolení, auto rodičů a pokoušeli se vydělávat si jako \"černý\" taxík nebo praktikovali hru na přepadení. Představení nevyžadovalo žádné rekvizity – prostě si vyhlídli publikum a pak z nudy předstírali, že se „fakt děsně řežou“. Lidi křičeli „Pomoc!“ a „Policie!“ a vzrušující na tom bylo dokázat se včas ztratit, než je někdo doopravdy sbalí. \n"}
{"id": "329058", "url": "https://cs.wikipedia.org/wiki?curid=329058", "title": "Dějiny šachové hry", "text": "Dějiny šachové hry\n\nTento článek popisuje vývoj šachu od čaturangy až do současnosti.\n\nZa kolébku šachů se prohlašuje několik různých zemí. V současnosti se prapůvod šachové hry nejčastěji klade do indické Guptovské říše (320–550), protože arabské, perské i turecké označení šachů je odvozeno ze sanskrtského čaturanga, tj. „čtyři součásti vojska,“ pěchota, jízda, sloni a válečné vozy, předobrazy dnešních šachových pěšců, jezdců, střelců a věží.\n\nV Persii, kde byla hra modifikována a přejmenována na šatrandž, nalézáme první zmínku o ní kolem roku 600 n. l. Za nejstarší doložené šachové figurky byly pokládány perské ze 7. století, nicméně roku 2002 byla v Albánii objevena šachová figurka ze slonoviny už ze 6. století. Kolem roku 800 se hra dostala do Číny a je tam s pozměněnými pravidly hrána pod názvem siang-čchi (též „čínské šachy“). Poté, co Persie byla v polovině sedmého století dobyta muslimy, rozšířil se šatrandž do celého muslimského světa. Do Evropy se počínaje devátým stoletím hra začala dostávat jak z jihu přes muslimské země, tak z východu přes Rusko. Kolem roku 1000 zde již byla všeobecně známa. Nejstarší evropský šachový text, latinská báseň \"Versus de scachis\", je datována kolem roku 997 (šatrandži se tehdy říkalo také šachy – pozdější změna pravidel na moderní šachy neznamenala změnu jména). Někdy v téže době také vznikla dnešní šachovnice, tedy zvyk zabarvovat pole hrací desky střídavě tmavou a světlou barvou. Na Pyrenejském poloostrově, kam hru přinesli Maurové v desátém století, vznikl ve 13. století pod vládou Alfonse X. Moudrého slavný rukopis \"\" (\"Kniha her\"), který vedle vrhcábů a kostek popisuje i šatrandž.\n\nJiná teorie klade vznik šachu do Číny 2. stol. př. n. l. a tvrdí, že západní šach se vyvinul ze siang-čchi nebo nějakého předchůdce této hry.\n\nNěkteré kameny v šatrandži měly mnohem omezenější možnosti pohybu, než mají jejich moderní nástupci. \"Alfil\", předchůdce střelce, skákal pouze o dvě pole po diagonále a předchůdce dámy \"vezír\" se pohyboval o jedno pole diagonálně. Pěšci neměli právo dvojkroku z výchozího postavení a na poslední řadě se směli proměnit pouze ve vezíry, tedy velice slabé figury. Byly i jiné odlišnosti, například neexistovala rošáda.\n\nKolem roku 1200 se tato pravidla v Itálii a Španělsku začala měnit, až kolem roku 1475 po několika velkých změnách hra dostala v zásadě tu podobu, v jaké je známá dnes. Nejnápadnější změnou byla podstatně zvýšená bojová schopnost dámy, královny, a proto se tehdy našemu šachu říkalo na odlišení od šatrandže „královniny šachy“ nebo „šach šílené královny“. Nová pravidla se rychle rozšířila po celém Západě. V zásadě se už shodovala s dnešními pravidly vyjma některých ustanovení o konci hry a patu, která se lišila od místa k místu a byla ustálena až počátkem 19. století.\nV té době také začal rozvoj rané šachové teorie. Nejstarší dochovaná tištěná šachová kniha, \"\" (\"Opakování lásky a umění hry v šachy\") španělského kněze Luise Ramireze de Luceny, vyšla v Salamance roku 1497. Lucena a další mistři 16. a 17. století jako Portugalec Pedro Damiano, Italové Giovanni Leonardo Di Bona, Giulio Cesare Polerio a Gioacchino Greco nebo španělský biskup Ruy López de Segura vytvořili základy teorie zahájení jako italská hra, královský gambit a španělská hra a začali analyzovat jednoduché koncovky.\n\nV 18. století se těžiště evropského šachového života přesunulo z jihoevropských zemí do Francie. Dva nejdůležitější francouzští šachoví mistři byli hudební skladatel François-André Danican Philidor, který objevil důležitost pěšců pro šachovou strategii, a později Louis-Charles Mahé de La Bourdonnais, vítěz slavné série zápasů s nejsilnějším britským mistrem té doby, Alexanderem McDonnellem z Irska, konané roku 1834. Centry šachového života té doby byly kavárny ve velkých evropských městech jako \"Café de la Régence\" v Paříži a \"Simpson's Divan\" v Londýně.\n\nBěhem 19. století se rychle rozvíjela organizace šachového života. Vzniklo množství šachových klubů, knih a časopisů. Konaly se korespondenční zápasy mezi jednotlivými kluby, například roku 1824 hrál londýnský šachový klub proti edinburskému. Šachové problémy se staly pravidelnou součástí periodik 19. století; mezi jejich významné tvůrce se v té době počítali například Bernhard Horwitz, Josef Kling a Sam Loyd. Roku 1843 vyšlo první z mnoha vydání nejstaršího souhrnného manuálu šachové teorie, \"\" (\"Příručka hry šachové\"), který vytvořili němečtí šachoví mistři Paul Rudolf von Bilguer a Tassilo von Heydebrand und der Lasa.\n\nPrvní moderní šachový turnaj uspořádal Howard Staunton v Londýně roku 1851 a překvapivě jej nevyhrál on ale do té doby málo známý Němec Adolf Anderssen. Anderssen byl oslavován jako nejlepší šachista své doby a jeho líbivý, energický – ale z dnešního hlediska strategicky mělký – útočný styl byl hojně napodobován. Jiskřivé kombinace, jaké obsahuje Anderssenova \"Nesmrtelná partie\" nebo Morphyho \"Operní hra\" – obě krátké přátelské partie s mnoha oběťmi – byly považovány za nejvyšší možný vrchol šachového umění.\n\nHlubší vhled do povahy šachu přišel se dvěma mladšími hráči. Američan Paul Morphy, výjimečné šachové zázračné dítě, během své krátké kariéry mezi roky 1857 a 1863 zvítězil nad všemi důležitými konkurenty včetně Anderssena. Morphyho úspěch byl založen na kombinaci skvělého útočného umění a zdravé strategie; intuitivně chápal, jak má správně připravit útok. Tuto metodu později znovuobjevil a popsal jiný silný mistr a teoretik, pražský rodák Wilhelm Steinitz.\n\nVedle svých teoretických úspěchů Steinitz založil i další důležitou tradici: jeho triumf v zápase s vůdčím německým mistrem Johannesem Zukertortem roku 1886 se považuje za první oficiální mistrovství světa v šachu a Steinitz za prvního mistra světa. O korunu Steinitze připravil roku 1894 mnohem mladší hráč, německý matematik Emanuel Lasker, který si pak titul udržel 27 let.\n\n„Zázračné dítě z Kuby“, José Raúl Capablanca (mistr světa 1921–1927), který ukončil dominanci německy hovořících šachových mistrů, upřednostňoval jednoduché pozice a koncovky; během osmi let do roku 1924 ho nikdo nedokázal porazit ve vážné partii. Jeho nástupcem byl rusko-francouzský velmistr Alexandr Aljechin, silný útočný hráč, který zemřel roku 1946 jako jediný mistr světa, jenž si titul zachoval až do smrti. Ztratil ho ovšem na krátkou dobu dvou let 1935–1937 ve prospěch Nizozemce Maxe Euweho, v odvetném zápase ovšem Euweho porazil a titul získal zpět.\n\nMezi světovými válkami prošla šachová teorie revolucí takzvaného \"hypermodernismu\", zastávaného mistry jako Aaron Nimcovič či Richard Réti. Hypermodernisté popírali jednoduché principy klasické Steinitzovy a Tarraschovy poziční školy: namísto přímého obsazování centra šachovnice pěšci doporučovali bojovat o centrum spíše pomocí jeho napadání figurami z dálky, což umožní snáze zaútočit proti soupeřovým pěšcům v centru.\n\nOd konce 19. století rychle rostl počet každoročně konaných mistrovských turnajů a zápasů. Roku 1914 ruský car Mikuláš II. poprvé formálně udělil titul šachový \"velmistr\", a sice pěti finalistům turnaje v Petrohradě (Lasker, Capablanca, Aljechin, Tarrasch a Marshall). Na tuto tradici později navázala \"Mezinárodní šachová federace\" (, zkratka FIDE), založená roku 1924 v Paříži. Roku 1927 byl založen titul \"mistryně světa\" výhradně pro ženy: jeho první držitelkou se stala česko-anglická šachistka Věra Menčíková.\n\nPo smrti Aljechina určil nového mistra světa roku 1948 turnaj elitních šachistů organizovaný mezinárodní šachovou federací FIDE, která od té doby zápolení o titul mistra světa řídila. Vítěz Michail Botvinnik zahájil éru sovětské převahy v šachovém světě. Až do zániku Sovětského svazu se mistrem světa stal pouze jediný nesovětský šachista, Američan Robert J. Fischer (v letech 1972–1975).\n\nPředválečný neformální systém bojů znamenal, že sám mistr světa rozhodoval, s kým bude hrát, a vyzyvatel byl nucen zajistit organizační náklady a cenový fond. FIDE vytvořila nový systém kvalifikačních turnajů a zápasů. Nejsilnější šachisté světa byli nasazeni do \"mezipásmových turnajů\", kde se střetli s vítězi \"pásmových turnajů\". Ti, kdo se umístili na předních místech v mezipásmových turnajích, pak postoupili do \"turnaje kandidátů\", což býval nejdříve dvoukolový turnaj každý s každým, později řada zápasů hraných vylučovacím systémem. Vítěz turnaje kandidátů pak získal právo vyzvat mistra světa k zápasu o titul. Pokud byl mistr světa poražen, míval zprvu právo odvety o rok později. Celý systém fungoval s tříročním cyklem.\n\nBotvinnik se účastnil zápasů o titul mistra světa 15 let; v letech 1951 a 1954 ho obhájil. Roku 1957 ho porazil Vasilij Smyslov, ale Botvinnik titul za rok v odvetě získal zpět. Roku 1960 zvítězil litevský génius Michail Tal, fenomenální taktik a útočník. Botvinnik však Tala o rok později v odvetě opět zdolal.\n\nPoté FIDE právo odvety zrušila a příští mistr světa, Armén Tigran Petrosjan, génius obrany a silný poziční hráč, se udržel po dva cykly, 1963–1969. Jeho nástupce, Rus Boris Spasskij (mistr světa 1969–1972) byl univerzálním šachistou schopným vítězit jak čistě pozičně, tak i pomocí ostrého taktického stylu.\n\nNa mistrovství světa v roce 1972 vystoupil první nesovětský finalista od konce války, Američan Robert J. Fischer, který rozdrtil své oponenty v turnaji kandidátů neslýchaným rozdílem a jasně vyhrál i titul mistra světa. Roku 1975 však Fischer odmítl obhajovat titul proti vyzyvateli, mladému sovětskému velmistru Anatoliji Karpovovi, protože FIDE nesplnila jeho požadavky, a tak byl Karpov prohlášen mistrem světa bez boje. Svůj titul Karpov dvakrát obhájil proti Viktoru Korčnému a až do poloviny 80. let dominoval šachovému životu sérií skvělých turnajových vítězství.\n\nKarpovovu nadvládu nakonec skončil roku 1985 mladý Kavkazan Garri Kasparov. Karpov a Kasparov mezi roky 1984 a 1990 svedli celkem pět zápasů o titul, ale Karpov už ztracený titul nikdy nezískal zpět. Kasparov pak byl nejúspěšnějším světovým šachistou až do ukončení své závodní kariéry v roce 2005; je držitelem rekordu jak ve výšce ratingu Elo, tak v počtu období, kdy byl jedničkou světového žebříčku.\n\nRoku 1993 se Kasparov a Nigel Short rozešli s FIDE, zorganizovali svůj vlastní zápas a založili konkurenční \"Asociaci šachových profesionálů\" (, zkratka PCA). Až do roku 2006 pak existovali paralelně dva mistři světa a dva šampionáty. \"Mistr světa PCA\" (či „klasický“ mistr světa), pokračovatel steinitzovské tradice, v níž mistr světa hraje s vyzyvatelem zápas (řadu mnoha šachových partií), a \"mistr světa FIDE\", který svůj titul získával v rámci nového formátu turnajů. Kasparov ztratil svůj klasický titul roku 2000, kdy ho v zápase porazil Rus Vladimir Kramnik.\n\nKe sjednocení obou titulů došlo roku 2006, kdy Kramnik v zápase konaném pod záštitou FIDE porazil tehdejšího mistra světa FIDE Veselina Topalova a stal se jediným a nezpochybňovaným mistrem světa v šachu. V září roku 2007 se jeho nástupcem stal Ind Viswanathan Anand, vítěz turnaje osmi hráčů v Mexiku.\n\nPrvní zmínka o šachu na českém území je v latinsky psané \"svatovojtěšské legendě\" z poloviny 12. stol., prvním česky psaným dílem o šachu jsou Štítného \"Kniežky o šašiech\", které zachycují tehdejší znalosti o dějinách šachu a vysvětlují tahy jednotlivých figur a jejich symboliku.\n\nMezi české panovníky, kteří rádi hráli šachy, patří Přemysl Otakar I., Jan Lucemburský, Jiří z Poděbrad a Vladislav Jagellonský. K obdivovatelům šachové hry patřil také Jan Amos Komenský, s oblibou je hrával též jeho přítel, malíř Rembrandt van Rijn.\n\nModerní šachový život na českém území vznikl v polovině 19. století, nejdříve šachová skladba; úloháři zde v 80. letech 19. století vytvořili takzvanou \"českou školu úlohovou\", stylově odlišnou od \"staroněmecké školy\". Prvním šachovým spolkem byl pražský \"\" (1867), první sjezd šachistů se konal r. 1872 v Praze a první významnější český klub, \"Český spolek šachovní\", vznikl r. 1884, kdy také na krátkou dobu začal vycházet první český šachový časopis \"Šach-Mat\". Nejlepším českým šachistou před první světovou válkou byl Oldřich Duras, který byl později jmenován jako první Čech velmistrem. \"Ústřední jednota českých šachistů\", zprvu sdružující pět klubů s 200 členy, vznikla roku 1905. Velké mezinárodní turnaje se začaly v českých zemích pořádat v první dekádě 20. století (Karlovy Vary 1907 a 1911, Praha 1908).\n\nV samostatné ČSR se šachový život dále rozvíjel. Byla uspořádána řada velkých turnajů, Československo reprezentovali například Richard Réti nebo Salo Flohr. \"Ústřední jednota českých šachistů\" se roku 1924 stala zakládajícím členem Mezinárodní šachové federace FIDE. Československé družstvo vyhrálo první, ještě neoficiální šachovou olympiádu v Paříži 1924, druhé místo na olympiádě získalo v letech 1933 a 1982, třetí bylo roku 1931, kdy se olympiáda konala v Praze v paláci U Nováků. Věra Menčíková se stala první a dlouholetou ženskou mistryní světa. Od roku 1927 vychází časopis \"Československý šach\" (za války pod jménem \"Šach\").\n\nDruhá světová válka a následné převzetí moci komunisty sice neznamenala pro šachy úplnou katastrofu, i nadále se konalo mnoho zajímavých turnajů a zápasů a český šach si udržoval vysokou úroveň, přesto však mnozí šachisté zahynuli následkem války (Věra Menčíková), byli zavražděni nacisty (Karel Treybal) nebo emigrovali (Luděk Pachman, Vlastimil Hort). Po válce československé družstvo dvakrát vybojovalo titul vysokoškolských mistrů světa (1954 a 1963) a čeští korespondenční šachisté dvakrát vyhráli svoji šachovou olympiádu (1955 a 1968). Miroslav Filip se dvakrát účastnil turnaje kandidátů o titul mistra světa.\n\nV současnosti řídí český šachový život Šachový svaz České republiky. Nejsilnějším českým šachistou je David Navara, který byl na jaře 2007 čtrnáctým hráčem světového žebříčku.\n"}
{"id": "329060", "url": "https://cs.wikipedia.org/wiki?curid=329060", "title": "Museo del Prado", "text": "Museo del Prado\n\nMuseo Nacional del Prado je muzeum a galerie umění nacházející se v Madridu, hlavním městě Španělska. Vlastní jednu z nejlepších sbírek evropského umění od dvanáctého po devatenácté století na světě, jejímž základem je dřívější španělská královská sbírka. Bylo založeno jako muzeum maleb a soch. Sbírka obsahuje více než 5000 maleb, 2000 fotografií, 1000 mincí a medailí a téměř 2000 dekorativních předmětů. Sochařství je zde zastoupeno více než 700 sochami. Patří k tzv. Zlatému trojúhelníku umění (společně s Museo Reina Sofía a Museo Thyssen-Bornemisza).\n\nSe zhruba 1300 vystavenými kresbami je Museo del Prado řazeno mezi nejdůležitější světová muzea. Samozřejmě vlastní nejlepší sbírku španělských obrazů, s vysokými počty prací Diega Velázqueze a Francisca Goyi, stejně jako s výtvory El Greca, Murilla, Ribery a mnoha dalších. Nacházejí se zde také ve velkém počtu díla následujících autorů: Hieronymus Bosch, Tizian, Peter Paul Rubens, Rafael, Joachim Patiner. V menším počtu jsou zde také vystaveny díla autorů: Andrea Mantegna, Sandro Botticelli, Caravaggio, Guido Reni, Albrecht Dürer, Rembrandt, Paolo Veronese, Hans Baldung Grien, Fra Angelico, Van der Weyden a mnoha dalších významných umělců.\n\nNejznámější dílo vystavené v Museu del Prado je rozměrný obraz „Las Meninas“ (\"Dvorní dámy\") od Velázqueze. Velázquez jako královský malíř Karla III. je nejen autorem množství děl (portrétů členů královské rodiny i jiných), ale díky jeho bystrozraku a citlivosti se královská sbírka rozšířila o díla italských mistrů.\n\nProslulé dílo Pabla Picassa, \"Guernica\", bylo vystaveno v Pradu při jeho vrácení do Španělska v roce 1981 po obnovení demokracie. Později, v roce 1992, bylo přesunuto do Muzea královny Sofie spolu se všemi díly pozdějšími než začátek 19. století, a to z důvodu nedostatku místa.\n\nMuseo del Prado bylo postaveno za vlády Karla III. (Carlos III.) jako část ambiciózního stavebního projektu, který měl z Madridu udělat mohutné město. Budova muzea byla původně navržena José Moñinem a Redondem a schválena Karlem III. za účelem reurbanizace Pasea del Prado. Toto \"prado\" (ve španělštině louka) dalo své jméno oblasti a později i muzeu samotnému. Práce na budově byla s koncem vlády Karla III. a během španělské války za nezávislost ukončena a pokračovalo se v ní během vlády vnuka Karla III., Ferdinanda VII.\n\nMuzeum bylo otevřeno v roce 1819. Během vlády Isabely II. v roce 1868 bylo muzeum znárodněno a obdrželo jméno Museo del Prado. V budově se usídlila královská sbírka umění a muzeum se ukázalo být příliš malé. K prvnímu zvětšení došlo v roce 1918.\n\nHlavní budova byla rozšířena o krátké pavilony na zadní straně. Dalším rozšířením bylo začlenění dvou budov do areálu muzea: Casón del Buen Retiro a Salon de Reinos.\n\nPoslední zvětšení (v roce 2007), navržené Rafaelem Moneem, představuje podzemí, které spojuje hlavní budovu s jinou, kompletně rekonstruovanou.\n\nBěhem španělské občanské války, bylo z muzea odstraněno 353 maleb a 168 kreseb a posláno do Valencie, později do Girony a nakonec do Ženevy. Umělecké předměty musely být začátkem druhé světové války do muzea vráceny nočními vlaky přes Francii.\n\nV roce 2007 muzeum realizovalo Moneův projekt rozšíření výstavních sálů na 16 000 metrů čtverečních s nadějí, že se zvedne počet návštěvníků za rok z 1,8 miliónu na 2 a půl miliónu. V 16. století byl odstraněn Klášter Jerónima, kámen po kameni, za účelem větší stability okolních budov a bude znovu sestaven v novém rozšíření muzea.\n\n"}
{"id": "329061", "url": "https://cs.wikipedia.org/wiki?curid=329061", "title": "Pepi I.", "text": "Pepi I.\n\nI za vlády Pepiho I. dále sílila moc úředníků (především v jižních částech země) a kněžstva a centrální moc se tak oslabovala.\nPepi I. se proto opřel o velmože Chuje z Abydu (nomarcha?) a oženil se se dvěma jeho dcerami,\nAnchesenpepi I. (Anchesmerire I.) a Anchesenpepi II. (Anchesmerire II) (Matkou těchto sester byla Nebet s jedinečným titulem \"jižní vezír\".) Jejich bratr Džau měl hodnost vezíra.\nZa své vlády musel čelit spiknutí (další důkaz slábnoucí centrální autority) v královském harému, kde proti němu intrikovala jeho manželka (nám známá pouze svým titulem jako Veret-Iamtes \"Velká žezla\" pravděpodobně totožná s Anchesenmerire II.). Causu vyšetřoval soudce Veni, který později také velel vojenské výpravě do Palestiny..\nAby Pepi I. zabránil sporům o nástupnictví, jmenoval jako svého spoluvládce staršího syna Merenrea I.\nK jmenování došlo patrně krátce po tzv. Raverově spiknutí.\n(první případ koregence v egyptských dějinách). Na ochranném dekretu Pepiho I. se nám dochovala jediná zmínka o zavlažovací funkci kanálu v období Staré říše. Měděné sochy tohoto panovníka byly objeveny v Hierakonpoli.\n\nDochovalo se pouze pár nevysokých alabastrových soch a jedna kovová. Nejznámější alabastrová socha, vysoká 25 cm, je uložena v Brooklynském muzeu v New Yorku. Nejslavnější (měděná) socha v nadživotní velikosti (spolu s ním je zde zachycen i jeho syn), pochází ze staroegyptského Nechenu (řecky Hierakonpolis), z dnešního Kóm el-Ahmaru]u, dnes je uložena v Egyptském muzeu v Káhiře. Tato socha je nejstarší kovová socha, u které známe jméno zobrazené osoby, na světě. Dále se nám dochovaly měděné sochy Pepiho I. a jeho syna v životní velikosti.\n\nJeho pyradamidový komplex Menneferpepi (Mennefer-Pepi, =Trvalá je krása Pepiho) dal nové jméno královskému sídlu (původně Bílé zdi) Mennefer (Mennofer), řecky známý jako Memfis. Samotná pyramida nesla jméno \"Pepi je řádný (zákonný) a vznešený vládce\", případně \"Pepi je pevný a dobrý\". a měla základnu 80x80m. Na její stavbu byl použit mj. těžko opracovatelný křemenec, což bylo vůbec poprvé, kdy byl tento druh kamene použit v hojnějším počtu. Když roku 1880 zkoumal její pohřební komory egyptolog Gaston Maspero, objevil tu Texty pyramid, do té doby neznámé. Panovníkův komplex obklopilo 6 menších, které patřily jeho oblíbeným manželkám.\n"}
{"id": "329066", "url": "https://cs.wikipedia.org/wiki?curid=329066", "title": "DVD-D", "text": "DVD-D\n\nDVD-D je typem DVD, který je navržen pro použití po dobu 48 hodin od otevření obalu s nosičem. Po této době se stane disk, vlivem chemické reakce, která se spustí po požadované době, nečitelným. Samotné médium neobsahuje žádné ochrany proti kopírování.\n\n"}
{"id": "329070", "url": "https://cs.wikipedia.org/wiki?curid=329070", "title": "Lenka Baarová", "text": "Lenka Baarová\n\nLenka Baarová (* 10. září 1978 Prachatice, Československo) je česká sólová flétnistka.\n\nVystudovala konzervatoř u jednoho z nejvýznamnějších flétnových pedagogů prof. Františka Malotína. Studia ukončila v roce 2000 a krátce poté dostala nabídku vystoupit s orchestrem Národního divadla na koncertě pro UNICEF. Od té doby vystupuje jako sólová interpretka za klavírního doprovodu Jana Niederleho či orchestru Baarova Festival Orchestra.\n\n"}
{"id": "329073", "url": "https://cs.wikipedia.org/wiki?curid=329073", "title": "Lysice (zámek)", "text": "Lysice (zámek)\n\nZámek Lysice je stavební památka nacházející se ve stejnojmenném městysu Lysice na jižní Moravě. K zajímavostem zámku patří, že se zde natáčela část čtvrté epizody televizního seriálu \"Četnické humoresky\" (díl \"Beáta\"). Zámek je ve vlastnictví státu, je zpřístupněný veřejnosti a jeho správou je pověřen Národní památkový ústav.\n\nV současné době má zámek barokní podobu, ale vznikl na místě vodní tvrze pánů z Kunštátu, o které první zmínka pochází z počátku 14. století. Renesanční přestavba proběhla koncem 16. století. Tehdy byly také položeny základy zámecké zahrady. Barokní stavební fáze zámku, provedená patrně v letech 1705-1711 za vlády hraběte Antonína Amata Serényiho byla s největší pravděpodobností uskutečněna brněnským stavebním mistrem Mořicem Grimmem.\n\nNa počátku 19. století získali Lysice Dubští z Třebomyslic, kterým zámek s přilehlým panstvím patřil až do roku 1945. Mezi nejznámější členy rodu patřila rakouská spisovatelka Marie, provdaná Ebner von Eschenbach, která na zámku často pobývala a tvořila. Stavba prošla výraznými stavebními úpravami v 2. polovině 19. století podle projektu stavebního mistra Kajetána Vašíčka; je pravděpodobné, že do podoby přestaveb zasáhl i diletující architekt a tehdejší majitel zámku hrabě Emanuel Dubský z Třebomyslic. Kromě vnitřních interiérů je zde možno navštívit okrasnou zahradu s oranžerií a skleníky a nevšední kolonádu přiléhající přímo k zámku.\n\nPosledním soukromým vlastníkem byl Albrecht Dubský, kterému byl zámek zabaven a později zpřístupněn veřejnosti. Na přelomu 60. a 70. let 20. století prodělala stavba výraznou rekonstrukci.\n\n\nV areálu zámku se nachází fíkovna z 18. století. Vzácná technická památka má zděnou dolní část a střechu posuvnou na kolejnicích, která se na léto otevírala.\n\n\n"}
{"id": "329074", "url": "https://cs.wikipedia.org/wiki?curid=329074", "title": "Jaroslav V. Polc", "text": "Jaroslav V. Polc\n\nJaroslav Václav Polc (14. září 1929, Chicago, USA – 15. ledna 2004, Nemocnice Milosrdných sester sv. Karla Boromejského, Praha) byl český katolický kněz a církevní historik.\n\nZákladní a střední školu absolvoval v Praze. Maturoval na Jiráskově gymnáziu v roce 1948. Poté studoval v letech 1948–1950 na St. Procopius College v Lisle, v americkém státě Illinois.\n\nTeologická studia absolvoval v Římě v letech 1950–1955 na Papežské lateránské univerzitě, kde získal licenciát teologie. Po vysvěcení na kněze 25. září 1955 v Green Bay ve Wisconsinu (USA) působil několik let v duchovní správě v diecézi Green Bay. Doktorem teologie na Papežské lateránské univerzitě se stal v roce 1962.\n\nRoku 1963 získal diplom na prestižním dvouletém kurzu paleografie a diplomatiky na Vatikánské škole paleografie a diplomatiky. V průběhu své kariéry byl mimo jiné ředitelem knihovny Lateránské univerzity v Římě (1963–1991), ředitelem náboženské edice Křesťanské akademie v Římě (1968–1989).\n\n29. dubna 1991 byl jmenován docentem pro obor církevní historie Katolické teologické fakulty Univerzity Karlovy v Praze a 14. října 1992 se stal profesorem pro obor katolických církevních dějin a patrologie. V čele KTF UK stál jako děkan v letech 1997–2002.\n\nZemřel 15. ledna 2004 v pražské Nemocnici pod Petřínem.\n\n\nMimo to:\n\n\n"}
{"id": "329080", "url": "https://cs.wikipedia.org/wiki?curid=329080", "title": "Izrael a Evropská unie", "text": "Izrael a Evropská unie\n\nTento článek popisuje vztahy mezi Evropskou unií a Státem Izrael.\n\nPodle vzoru Euro-mediterráního partnerství, které stanovuje vztahy mezi Evropskou unií a jejími parnery v jižní části Středozemního moře, byla v roce 2004 přijata Dohoda o evropsko-izraelském partnerství, která položila základy právním vztahům mezi Izraelem a EU.\n\nDohoda s Izraelem zahrnuje program volného obchodu pro průmyslové zboží, zvýhodněné podmínky pro obchod se zemědělskými produkty (nová dohoda vstoupila v platnost v roce 2004) a otevírá možnost větší liberalizace obchodu v roce 2005 v oblasti služeb a farmářských produktů. Dohoda o partnerství byla podepsána v Bruselu 20. října 1995 a v platnost vstoupila 1. června 2000 poté, co byla ratifikována parlamenty 15 členských států, Evropským parlamentem a Knesetem. Nahradila tak dřívější Dohodu o spolupráci z roku 1975.\n\nDohoda o partnerství ustanovila dva hlavní orgány pro euro-izraelský dialog. Rada Evropsko-izraelského partnerství (na ministerské úrovni) a Komise Evropsko-izraelského partnerství (na úrovni vyšších úředníků) se setkávají v pravidelných intervalech k diskusi nad politickými a ekonomickými záležitostvi, stejně jako k bilaterální nebo regionální spolupráci.\n\nObchod mezi EU a Izraelem je veden na základě Dohody o partnerství. Evropská unie patří mezi hlavní izraelské obchodní partnery. V roce 2004 přesáhl objem celkového bilaterálního obchodu (mimo diamantů) 15 miliard €. Celkem se EU na izraelském exportu podílí 33 % a na izraelském importu pak 40 %. \n\nCelkový obchod (27 členských států) s Izraelem vzrostl z 19,4 miliard € v roce 2003 na 21,36 miliard € v roce 2004. Export z EU do Izraele dosáhl v roce 2004 12,75 miliard €, zatímco import z Izraele byl 8,6 miliard €.\n\nEvropská unie přikládá velký význam nalezení dohody v arabsko-izraelském konfliktu a podpoře iniciativ podporujících mírový proces. Pro tuto problematiku byl jmenován Speciální vyslanec pro blízkovýchodní mírový proces Marc Otte. Dále se angažuje v podpoře tzv. Blízkovýchodního kvartetu (EU, USA, Ruska a OSN), jeho programech pro humanitární a jinou pomoc palestinským Arabům na Západním břehu Jordánu a v Pásmu Gazy.\n"}
{"id": "329082", "url": "https://cs.wikipedia.org/wiki?curid=329082", "title": "Paraneoplastický syndrom", "text": "Paraneoplastický syndrom\n\nParaneoplastický syndrom představuje všechny symptomy provázející nádorové onemocnění, které přímo nesouvisí s růstem primárního ložiska nebo se vznikem či růstem metastáz. Konkrétní paraneoplastický syndrom obvykle nesouvisí s jedním nádorem a naopak jeden nádor se může projevit různými paraneoplastickými syndromy. Přesto se některé paraneoplastické syndromy vyskytují častěji u některých konkrétních nádorů a tak se mohou stát vodítkem v diagnostice.\n\nPodle příčin a projevů lze rozdělit paraneoplastické syndromy do tří skupin:\n\n\n"}
{"id": "329085", "url": "https://cs.wikipedia.org/wiki?curid=329085", "title": "Maverick", "text": "Maverick\n\nSlovo Maverick může mít následující významy:\n\n"}
{"id": "329090", "url": "https://cs.wikipedia.org/wiki?curid=329090", "title": "High key", "text": "High key\n\nHigh key osvětlení (čte se: \"haj kí\", světlá tonalita, vysoký klíč, vysoká tónina) je styl nasvícení fotografické nebo filmové scény, vyznačující se převahou světlých tónů a malým kontrastem mezi světlem a stínem. Výsledný obraz je bez tmavých částí, s výjimkou drobných detailů.\n\nV tradiční černobílé fotografii se osvětlení skládá ze tří světel: hlavního, doplňkového (fill-in) a zadního. Hlavní světlo odhaluje kontury objektu, doplňkové prokresluje stíny a tím snižuje kontrast, zatímco zadní zdůrazňuje pozadí. Jako čtvrté může být použito ještě protisvětlo.\n\nMalý kontrast dělá snímky poetičtější. Poměr jasu světel a stínů je u této metody 1:1, což je mnohem méně než u osvětlení low key, kde je poměr až 8:1. Osvětlení by mělo být velmi měkké, nekontrastní, avšak nikoli ploché. Pro fotografie vytvořené touto technikou jsou vhodné například blondýnky nebo modely se světlou pletí.\n\nPro techniku high key je specifické, že neklade důraz na modelování tvarů a forem (ačkoli toho zkušený fotograf může také dosáhnout), ale má za cíl mírným zkreslením skutečnosti potlačit ty nejmenší detaily a vady pleti v portrétní fotografii. Technika je též vhodná pro reklamní a módní fotografie, ve které je často žádoucí představovat člověka jako typ.\n\n\n\n"}
{"id": "329091", "url": "https://cs.wikipedia.org/wiki?curid=329091", "title": "Seznam přemožitelů José Raúla Capablancy", "text": "Seznam přemožitelů José Raúla Capablancy\n\nTento seznam obsahuje dvacet sedm šachistů, jenž v regulérní vážné partii porazili José Raúla Capablancu, jednoho z nejlepších hráčů v historii šachu.\n\n\n"}
{"id": "329092", "url": "https://cs.wikipedia.org/wiki?curid=329092", "title": "Astrofotografie", "text": "Astrofotografie\n\nAstrofotografie nebo astronomická fotografie je specializovaný typ fotografie, který se zaměřuje na tvorbu fotografií astronomických objektů na noční obloze jako například planet, hvězd a velmi dalekých objektů jako jsou hvězdná seskupení a galaxie.\n\nPrvní astrofotografie je připisována Johnovi W. Draperovi, který vyfotografoval Měsíc již v roce 1840. O tři roky později nasnímal první spektrogram Slunce. V dubnu 1845 se podařila udělat Leonu Foucaultovi a Armandu Fizeauovi první fotografie Slunce. Na jejich daguerrotypii s průměrem 12 cm byly zcela jasné sluneční skvrny.\n\nV roce 1850 pořídil ve hvězdárně Harvardovy univerzity astronom John Adams Whipple snímek první fixní hvězdy Vegy – montáž dalekohledu však pro expoziční dobu 100 sekund nebyla dostatečně přesná.\n\nPo vylepšení technologie se v roce 1857 podařilo nafotografovat dvojhvězdu Alkor a Mizar – tentokrát na kolodiovou skleněnou desku. Dokumentace zatmění Slunce v červenci 1860 dala odpověď na otázku, zda protuberance ve skutečnosti představují sluneční erupce. V roce 1872 Henry Draper pořídil první spektrum fixní hvězdy - a opět to bylo u hvězdy Vega. Pierre Janssen pořídil roku 1874 první záznam z přechodu Venuše přes sluneční disk – na jeho snímku byly poprvé patrné granulace konvektivních proudů. Dne 22. prosince 1891 se Max Wolf stal prvním fotografem, který zdokumentoval planetku.\n\nSyn Johna Drapera Henry Draper patřil k průkopníkům astrofotografie, v roce 1880 se stal prvním člověkem, který nafotografoval souhvězdí Orionu, což byl první astrosnímek z hlubokého vesmíru. Ale ještě před tím sestrojil teleskop Newtonova typu s průměrem zrcadla 15 1/2 palců a ohniskovou vzdáleností 150 palců. S ním na přelomu let 1862 - 1863 vytvořil několik fotografií hvězdné oblohy a v létě 1863 kolem 1 500 fotografií povrchu Měsíce. K fotografování používal metodu daguerrotypie. Dne 30. září 1872 vyfotografoval jako první hvězdné spektrum – u hvězdy Vega v souhvězdí Lyry. Vedl expedici, která měla za cíl v roce 1874 fotografovat přechod Venuše přes sluneční disk. 30. září 1880 získal prostřednictvím 33centimetrového refraktoru jako první snímek hvězdné mlhoviny (Velké mlhoviny mlhoviny v Orionu).\n\nV roce 1884 potom následovala fotografie Galaxie v Andromedě (A. A. Common), první snímek galaxie. O 15 let později Julius Scheiner v Postupimi poprvé pořídil spektrum tohoto objektu.\n\nGeorge Henry Peters pracoval u společnosti U.S. Naval Observatory jako astronom a fotograf, objevil tři asteroidy (1905 - 1921) a fotografoval sluneční koróny.\n\nDalším průkopníkem na poli astrofotografie byl Němec Max Wolf. Během své návštěvy USA na začátku 20. století se začal zajímat o tehdy nový obor astrofotografie, což ho přivedlo k setkání s E. E. Barnardem. Jejich setkání vyústilo v dlouholetou korespondenci, spolupráci a přátelství. Smrt jeho přítele v roce 1923 Wolfa silně zasáhla a vedla k sepsání dlouhého nekrologu. Jedním z jeho přínosů bylo pozorování temných mlhovin, které byly již od dob Williama Herschela pro astronomy záhadou. V některých částech oblohy se nachází jen černé pozadí, ve kterém zcela chybí hvězdy. Pečlivým pozorováním a fotografováním oblastí společně s Barnardem dokázali, že se jedná o oblasti neprůhledných prachových mračen.\n\nEdward Emerson Barnard byl americký astronom a průkopník použití fotografie při mapování oblohy, známý objevem Jupiterova měsíce Amalthea v roce 1892 a objevy několika komet. V roce 1916 objevil hvězdu s největším známým vlastním pohybem, která byla na jeho počet nazvána Barnardova hvězda. V devíti letech se stal asistentem fotografa v Nashvillu a jednou si přinesl malý objektiv z rozbitého dalekohledu. Protože byl zručný, sestrojil si malý teleskop, kterým pozoroval noční oblohu. Ve fotografickém ateliéru zůstal celých sedmnáct let a získal zde zkušenosti, které později využil při fotografování hvězdné oblohy. Později se mu dostala do rukou astronomická publikace od Thomase Dicka a v roce 1876 si koupil 5-palcový (130 mm) refraktor (cena činila 2/3 jeho ročního platu). Dne 9. září 1892 objevil Saturnův měsíc Amalthea a na fotografickém snímku z 12. října 1892 objekt, který byl určen jako kometa s periodou oběhu 6,5 roku. Stal se tak prvním astronomem, který objevil kometu za použití fotografie. Objev měsíce Amalthea vedl k zájmu ostatních astronomů o hledání dalších měsíců pomocí astrofotografování. Po jeho smrti byl výběr jeho fotografií publikován v díle \"„A Photographic Atlas of Selected Regions of the Milky Way“\", dokončeném v roce 1927 E. B. Frostem, tehdejším ředitelem Yerkesovy observatoře, a Barnardovou neteří M. R. Calvertovou.\n\nDnes je astrofotografie rychle se rozvíjející koníček, který je populární mezi fotografy, amatérskými astronomy a zájemci všech věkových kategorií. Je to dáno relativně snadnou dostupností astrofotografických zařízení, snižujícími se náklady a částečně i jednoduchostí použití.\n\nV České republice shromažďuje snímky amatérských astrofotografů portál astrofotky.cz, nejlepší snímky měsíce zveřejňuje server astro.cz a existuje také soutěž o amatérského fotografa měsíce.\n\nJedním z devíti ocenění udělovaných každoročně Pacifickou astronomickou společností je \"Amateur Achievement Award\", udělovaná lidem, kteří dokázali významně přispět astronomii a přitom nejsou profesionálními astronomy. Toto ocenění získal v roce 2006 český astronom Kamil Hornoch, který je znám především svými amatérskými objevy nov v galaxiích M31 a M81. Za své příspěvky astronomii získal tuto cenu také americký amatérský astrofotograf Steve Mandel, zejména za své úspěchy při pořizování CCD snímků slabých mlhovin a za popularizaci astronomie. Vlastní malou hvězdárnu v Soquelu v Kalifornii. Cenu získal také Brit Nik Szymanek, který je uznávaný zejména pro své CCD snímky hlubokého vesmíru a příspěvky astronomickému vzdělávání a popularizaci astronomie. Cenu dostal za jeho schopnosti pořizování kvalitních snímků a zpracování obrazu. Své fotografie pořizuje pomocí teleskopů umístěných na observatořích na ostrově La Palma (Kanárské ostrovy) a na Havajských ostrovech.\n\n\n\n\n"}
{"id": "329093", "url": "https://cs.wikipedia.org/wiki?curid=329093", "title": "Horní Jirčany", "text": "Horní Jirčany\n\nHorní Jirčany jsou vesnice a katastrální území v městě Jesenice v okrese Praha-západ ve Středočeském kraji. Leží 1 km jihovýchodně od samotné Jesenice podél silnice II/603. Na západě těsně sousedí s vesnicí Dolní Jirčany, které je částí obce Psáry.\n\nHorní Jirčany byly založeny v roce 1785 nedaleko vesnice Jirčany, která se od té doby jmenuje Dolní Jirčany. Horní Jirčany se staly součástí města Jesenice v roce 1976.\n"}
{"id": "329096", "url": "https://cs.wikipedia.org/wiki?curid=329096", "title": "Markéta Provensálská", "text": "Markéta Provensálská\n\nMarkéta Provensálská (francouzsky \"Marguerite de Provence\", katalánsky \"Margarida de Provença\", 1221, Brignoles – 20. prosince 1295, Paříž) byla francouzská královna, manželka krále Ludvíka IX. Společně s manželem se zúčastnila křížové výpravy do Svaté země, kde setrvala několik let a během manželství ovlivňovala vládu svého muže a o totéž se marně pokusila u syna Filipa. Po celý život udržovala kontakt se svou sestrou Eleonorou, provdanou do Anglie.\n\nMarkéta byla nejstarší ze čtyř dcer provensálského hraběte Ramona Berenguera V. a Beatrix, dcery savojského hraběte Tomáše. Mladý francouzský král Ludvík IX. díky své matce o sňatek s dcerou hraběte velmi stál. Oba mladí lidé byli příbuzní čtvrtého stupně a museli nejdříve získat papežský dispenz, který jim udělil 2. ledna 1234 Řehoř IX.\nVelkolepý svatební obřad i následná Markétina korunovace proběhla v katedrále v Sens koncem května 1234. Celý doprovod – savojští strýčci, chůva, dvorní dámy, byli ihned po sňatku posláni zpět domů. Silný vliv na panovníka si i po svatbě udržela královna matka. Na Markétu žárlila a situaci komplikovalo i společné bydlení a cestování. Markéta byla nucena čelit podezření z neplodnosti, kterou měla zažehnat poutí do svatyně Saint-Thibaut. Po světcově přímluvě se konečně roku 1240, šest let po svatbě, narodila první dcera pojmenovaná po královně matce.\n\nTeprve roku 1247, rok před výpravou do Svaté země, získala Markéta nárok na vlastní důchod a domácnost.\n\nSilně religiózní Ludvík roku 1244 vážně onemocněl a po zázračném uzdravení přijal znamení kříže a zavázal se ke křížové výpravě. Po několika letech příprav roku 1248 vypluli urození křižáci společně s vojskem z přístavu Aigues-Mortes na Kypr, kde přezimovali. Cílem útoku měl být Egypt. Na jaře 1249 se vylodili u Damietty, rozprášili chabou egyptskou obranu a bez boje obsadili přístav. Král založil ve městě latinské arcibiskupství a na podzim 1249 se vydal na pochod do vnitrozemí. V Damiettě zanechal těhotnou Markétu, která jej na výpravu doprovázela a unikla tak z tchynina vlivu. Netušila, že se s Blankou Kastilskou již nesetká.\n\nU al-Mansúry Ludvík svedl vítěznou bitvu s egyptskými mamlúky, ale utrpěl těžké ztráty a město se mu dobýt nepodařilo.V boji zemřel Ludvíkův mladší bratr Robert I. z Artois. Egypťané křižáky zdecimované epidemií pocházející pravděpodobně z vody plné mrtvých těl, obklíčili a zajali i samotného nemocného krále.\n\nKdyž zpráva o porážce výpravy a zajatcích dorazila do Damietty, začali se křesťanští vojáci chystat k návratu do vlasti. Královna Markéta byla srdnatá žena. Donutila svého osobního strážce k přísaze, že pokud do města dorazí muslimové, setne jí hlavu dříve, než se dostane do zajetí. Den po porodu syna Jana si nechala k lůžku povolat velící důstojníky:\n\na přesvědčila je tak, aby ve městě zůstali a začali vyjednávat. Chtěla nabídnout město a peníze výměnou za zajatce a kvůli hrozícímu hladu skoupila všechny potraviny ve městě. Plán vyšel. Ludvík byl v květnu 1250 výměnou za Damiettu a 400 000 liver propuštěn.\n\nKrálovský pár odjel do Palestiny, kde strávil čtyři roky. Za tu dobu se králi podařilo vyjednat propuštění zajatých francouzských i palestinských křižáků, uzavřít spojenectví se sektou Assasínů a snažil se také o upevnění spojenectví s Mongoly. Francie byla zatím ve správě královny matky. Roku 1252 Blanka Kastilská zemřela a Ludvík začal uvažovat o návratu domů. Ten však uskutečnil až o dva roky později, z Akkonu vyplul 24. dubna 1254.\n\nMarkéta zaujala po tchynině smrti místo rádkyně svého muže. Podařilo se jí dokonce odvrátit zbožného Ludvíka od nápadu, že vstoupí do kláštera a vzdá se koruny. Roku 1258 uzavřel Ludvík s aragonským králem Jakubem smlouvu z Corbeil, v níž se Jakub vzdal téměř všech svých nároků v Languedocu a podstoupil Markétě svůj nárok na provensálské hrabství bez ohledu na závěť jejího otce. O tři roky anglický král Jindřich III. (Markétin švagr) z obav před baronskou opozicí nechal odvézt do Francie korunovační klenoty. Byla to právě Markéta, kdo provedl jejich soupis a ve dvou truhlách je nechala převézt do opatrování templářského řádu. Po celý život udržovala styky se sestrou Eleonorou, která byla provdána za Jindřicha III., podařilo se jim zmírnit nepřátelství mezi oběma dvory a jejich manželé se dokonce stali spojenci.\nOsmé křížové výpravy se Markéta nezúčastnila. Ludvík s vojskem se v parném červenci 1270 vylodil v Tunisu. Suché horké léto se výpravě stalo osudným. Mezi vojáky se začala říšit nakažlivá infekce. V Kartágu při čekání na oddíly Jakuba I., Theobalda II. a Eduarda Anglického 3. srpna zemřel na úplavici princ Jan Tristan, při předchozí kruciátě narozený během obléhání Damiettty. 25. srpna jej následoval do hrobu i samotný král. Novým panovníkem se stal Filip III. a vůdcem výpravy kvůli chlapcově mládí Karel I. z Anjou, mladší bratr Ludvíka IX. Protřelému Karlovi se podařilo vyjednat s emírem dohodu o volném obchodu a ochraně křesťanských mnichů. Tím pro Francouze výprava skončila a vraceli se zpět na evropský kontinent.\n\nPři plavbě do Trapani zastihla vracející se flotilu vichřice a výprava ztratila na čtyřicet válečných lodí. Mladý král Filip s manželkou s bídou zachránil holý život. Vyděšení cestovatelé se rozhodli raději pro cestu po souši. Do vlasti se jich přesto vrátilo jen pár. Nemoci podlehl Theobald Navarrský, jeho manželka Isabela (Markétina dcera) zemřela o rok později. Mladou královnu Isabelu shodil kůň, což vedlo k předčasnému porodu mrtvého chlapce a Isabelině smrti o pár dní později. Srpen roku 1271 se stal osudným i pro Ludvíkova bratra Alfonse z Poitiers a jeho ženu Janu. Zavražděn byl syn Richarda Cornwallského Jindřich z Almainu. Ve chvíli modlitby byl v kostele zákeřně přepaden a ubodán Guyem a Simonem, syny Simona z Montfortu. Byla to msta za opuštění řad vzbouřenců proti králi Jindřichovi III.\n\nMarkéta Provensálská se po smrti manžela zpočátku snažila ovlivnit synovu vládu, ale Filip se nechal daného slibu zprostit od samotného papeže. Poté se uchýlila do kláštera na pařížském předměstí Saint-Marcel a věnovala se správě svého vdovského panství v Provence. Dostala se do konfliktu se svým švagrem Karlem z Anjou, který byl manželem její nejmladší sestry Beatrix, jediné dědičky provensálského hrabství. Konflikt se urovnal až roku 1287, kdy byla Markétě přiznána renta 2000 tourských a jednorázové odstupné.\n\nPo smrti syna Filipa (1285) se královna vdova zcela stáhla z královského dvora do kláštera Cordelières, který sama založila. V klášteře klarisek strávila poslední léta svého života. Společnost jí dělala dcera Blanka, vdova po kastilském princi Ferdinandovi. Markéta zemřela v požehnaném věku 74 let a byla pohřbena po manželově boku v Saint-Denis. Místo náhrobku se dochoval pouze jeho nákres z počátku 18. století.\n\n\n"}
{"id": "329099", "url": "https://cs.wikipedia.org/wiki?curid=329099", "title": "Volodymyr-Volynskyj", "text": "Volodymyr-Volynskyj\n\nVolodymyr-Volynskyj (; ; ), známý také jako Vladimir nebo Vladiměř, je jedno z nejstarších měst na Ukrajině. Leží na severozápadě země ve Volyňské oblasti, necelých 15 km od hranice s Polskem. Prochází tudy železniční trať Kovel–Lvov s nákladní odbočkou do polského Hrubieszowa. Žije zde obyvatel.\n\nPrvní zmínka o městě se nachází v \"Povesti vremennych let\" a váže se k roku 988, kdy kyjevský kníže Vladimír I. svěřil správu města a okolí svému synovi Vsevolodovi. V 13. století se město stalo centrem haličsko-volyňského knížectví. Z latinizovaného názvu města \"Lodomeria\" byl odvozen název pozdější habsburské korunní země Haličsko-vladiměřského království.\n\n"}
{"id": "329110", "url": "https://cs.wikipedia.org/wiki?curid=329110", "title": "František Liebl", "text": "František Liebl\n\nFrantišek Liebl (17. února 1910 v Dobřichovicích – 29. září 1992 v Hradištku–Rajchardově u Štěchovic) byl český lesník a malíř.\n\nNarodil se do rodiny hajného. V roce 1915 mladý František Liebl ukončil měšťanskou školu v Dobřichovicích a nastoupil na dráhu lesníka, nejprve na praxi u svého otce. Následně nastoupil na lesnickou školu do Písku, po jejím absolvování bylo jeho prvním působištěm předhůří Krušných hor, kde začal pracovat jako lesník v Košťanech, poté v Měrunicích v Českém středohoří a posléze pokračoval na lesním úřadu v Jezeří. Okupace sudetského Podkrušnohoří jej přinutila přestěhovat se do Povltaví do Křepenic, odtud pak do myslivny Tomkovka poblíž Netvořic v okrese Benešov. Povltaví zůstal věrný a tak se po ukončení lesnické kariéry přestěhoval do Hradištka-Rajchardova u Štěchovic. František Liebl zdědil po svém otci lásku k lesu i malířský talent. Lásku k přírodě spojil s láskou k malování. Pochován je na štěchovickém hřbitově.\n\n"}
{"id": "329113", "url": "https://cs.wikipedia.org/wiki?curid=329113", "title": "Dobratice", "text": "Dobratice\n\nObec Dobratice ( ', ') se nachází v Českém Slezsku, v okrese Frýdek-Místek v Moravskoslezském kraji. Žije zde obyvatel.\n\nMezi nejvýznamnější stavby v Dobraticích patří hasičská zbrojnice, v níž sídlí i obecní úřad. Kostel sv. Filipa a Jakuba patří k dominantám obce.\n\nNa místním fotbalovém hřišti se konají důležité společenské akce a místní fotbalové družstvo dosahuje výborných výsledků.\n\nDobratice leží na okraji Moravskoslezských Beskyd. Jižně od Dobratic se nacházejí kopce Malá Prašivá, Prašivá, Čupel a Kyčera. Sousedí s obcemi Vyšní Lhoty, Komorní Lhotka, Vojkovice, Horní Tošanovice, Dolní Tošanovice, Nošovice a Nižní Lhoty.\nObcí vede železnice (Frýdek-Místek - Český Těšín), rychlostní komunikace R 48, z které není napojení přímo na Dobratice.\nNejvýznamnějším tokem Dobratic pramenícím na Prašivé je zřejmě Lučina (dříve Lucina), která se v Ostravě vlévá do Ostravice.\n\nDobratice zřejmě vznikly za vlády krále Jiříka z Poděbrad. První písemná zmínka o obci pochází z roku 1580, náležela do domaslavského panství. Dnešní obec vznikla sloučením obcí Dobratice a Bukovice v roce 1850. Dne 8. října 1865 byl vysvěcen kostel sv. Jakuba a Filipa a byla založena farnost Dobratice.\n\nOd roku 1920 patřily Dobratice do okresu Český Těšín. Po Mnichovské dohodě v roce 1938 byly Dobratice připojeny k Polsku. Za německé okupace byly součástí Německé říše. Po válce náležely do okresu Místek, v šedesátých letech do nově vzniklého okresu Frýdek-Místek. V roce 1980 Dobratice byly připojeny pod střediskovou obec Dobrá a označovaly se také \"Dobrá 2 – Dobratice\". Od roku 1990 jsou Dobratice opět samostatné. V roce 2004 Dobratice obdržely znak, který vyjadřuje spojení Dobratic a Bukovic.\n\nV obci Dobratice jsou aktivní spolek včelařů, Klub českých turistů, zahrádkáři a sbor dobrovolných hasičů.\n\nŽelezniční doprava: do Frýdku-Místku, trať č. 322 Frýdek-Místek - Český Těšín, zastávka Dobratice pod Prašivou.\n\nAutobusová a silniční doprava: 1. Frýdek-Místek - Dobrá - Český Těšín E462, odbočka ve Vojkovicích na silnici III. třídy č. 04821 směr Dobratice. Autobusové zastávky: U podjezdu, Na Šenku, obchod Lisníková, rozcestí ke Komorní Lhotce, U pily, Dobratice Harenda.\n2. Frýdek-Místek - Dobrá - Morávka, odbočka ve Vyšních Lhotách na Dobratice.\n3. Vyšní Lhoty - Dobratice - Komorní Lhotka (spojnice - Hnojník - Morávka). Autobusová zastávka Vyšní Lhoty U kříže, Vyšní Lhoty - Přivaděč, Vyšní Lhoty - Vodárna, Vyšní Lhoty - Višňovka, Vyšní Lhoty - Rest. Harenda.\n\n\n"}
{"id": "329116", "url": "https://cs.wikipedia.org/wiki?curid=329116", "title": "Chuť", "text": "Chuť\n\nChuť je smysl, který dovoluje vnímat chemické látky rozpuštěné ve slinách nebo vodě.\n\nU člověka existují chuťové receptory vnímající hořké, sladké, slané, kyselé, umami (lahodné či bílkovinné), a podle nových výzkumů i „vápníkové“ a tučné, pravděpodobně existují i receptory vnímající některé komplexní sacharidy, tedy chuť „škrobovou“.\nÁjurvéda rozlišuje vedle čtyř základních chutí ještě trpkost a pálivost, ty jsou však z biologického hlediska zprostředkovány hmatovými mechanoreceptory resp. receptorem teploty TRPV1 (proto je vnímání pálivosti podobné vnímání vysoké teploty) a spadají tak pod jiné smysly.\n\nObdobné chemoreceptory mají i ostatní živočichové. U obratlovců (s výjimkou sliznatek) jsou chuťové receptory umístěny v chuťových pohárcích, nacházejících se zpravidla v ústní dutině a hltanu, u vodních živočichů též na vnějším povrchu těla a na vnitrotělně umístěných žábrách. Výskyt receptorů různých chutí se u různých obratlovců liší, evolučně se přizpůsobil podle prostředí, ve kterém živočich žije, a podle jeho potravy.\n\nCentrum vnímaní chuti se nachází v temenním laloku mozkové kůry, kde se kombinací základních složek tvoří výsledná chuť. Ta je ovlivněna nejen složením jídla, ale také jeho teplotou (teplá limonáda), konzistencí (mokrý chléb), vzhledem, předchozím vjemem (aperitiv), ale především vůní. Chuť je totiž velmi úzce spjata s čichem.\n\nReceptory chuti u člověka jsou nerovnoměrně rozmístěny v chuťových pohárcích, které se nacházejí především na jazyku, ale také na patře a v krku. Chuťových pohárků má člověk 500-10000. Důsledkem tohoto poměrně velkého rozptylu je, že citlivost chuti u jednotlivých lidí může být značně rozdílná. Děti mají chuťových pohárků průměrně více než dospělí. Chuťové pohárky všech typů jsou rozloženy po celém jazyku, i když se často uvádí, že různé chutě jsou spojené s jednou konkrétní částí jazyka (receptory vzadu na jazyku rozlišují chuť hořkou, po stranách více vzadu je chuť kyselá, kousek více vepředu chuť slaná a úplně na špičce jazyka je chuť sladká). Každý pohárek obsahuje receptorové buňky, které mají brvy citlivé na určitou chuť vstupující do středového póru pohárku. Přibližně každý týden jsou staré receptorové buňky nahrazovány novými.\n\nPro chuťový vjem je potřeba určité prahové koncentrace chuťově aktivní látky v pohárcích. Chuťové pohárky jsou omývány sekretem specializovaných slinných žláz (Ebnerovy žlázy, gll.gustatoriae), ve kterém jsou rozpouštěné molekuly látek vnímaných jako chuť.\n\nKyselost je zprostředkována protony (H), slanost ionty anorganických solí, sladkost převážně organickými látkami (z anorganických např. solemi olova), stejně tak i hořkost, která je kromě organických látek vyvolána solemi hořčíku a vápníku.\n\nPro jednotlivé chutě je odlišný \"práh citlivosti\", který je závislý na koncentraci a době expozice látky, stejně jako na počtu aktivovaných čidel. Jeho hodnoty jsou 0,08 mol/l na sladké (glukóza), slané = 0,02 mol/l (NaCl), kyselé = 0,0001 (HCl, pH=4) a hořké 0,000008 mol/l (chininhydrochlorid).\n\nOstrost či pálivost, např. u některých paprik, je sice pociťována jako chuťový vjem, ve skutečnosti se jedná o nervový signál bolesti, vyvolaný alkaloidem kapsaicinem.\nU chuťových vjemů rozlišujeme \"chuťový kontrast\" a \"chuťovou kompenzaci\". Kompenzace je například zprostředkována cukrem u hořké chuti kávy. Naopak po požití sladkého jídla je např. účinek kyselosti citrónové šťávy výraznější, což se označuje za kontrast.\n\nZatímco u ostatních smyslů je rozlišen vjem a smysl, který jej vnímá (zvuk – sluch, pach – čich), u chuti v češtině tento rozdíl nenastává. Výrazem chuť se tedy označuje nejen smysl, ale i vnímaný podnět, mluvíme o chuti jídla či nápoje. Pokud je chuť jídla vnímána negativně, označujeme ji jako pachuť. V případě, že je v jídle obsažena nepatrná příměs, mluvíme o příchuti.\n\nV přeneseném smyslu může chuť označovat i touhu po čemkoliv – např. chuť do života, chuť pracovat, chuť poslouchat hudbu, chuť hrát fotbal. Pokud mluvíme o chuti na někoho, zpravidla je tím míněna fyzická žádostivost – sexuální touha.\n\n\n"}
{"id": "329119", "url": "https://cs.wikipedia.org/wiki?curid=329119", "title": "LGBT práva v Izraeli", "text": "LGBT práva v Izraeli\n\nPráva leseb, gayů, bisexuálů a translidí (LGBT) v Izraeli jsou považována za nejpokrokovější na Středním východě i v celé Asii. Stejnopohlavní sexuální aktivita byla zcela dekriminalizována v r. 1988 navzdory faktu, že místní zákony proti sodomii nebyly nikdy vymáhány po soudním rozhodnutí z r. 1963. Izrael je zároveň první a jedinou asijskou zemí, která dává homosexuálním párům právní status ve formě neregistrovaného soužití. Ačkoliv nejsou v zemi legalizovány sňatky osob stejného pohlaví, uznává Izrael stejnopohlavní manželství uzavřené v zahraničí, čímž je opět první a jedinou asijskou zemí, která tak činí. Diskriminace jiných sexuálních orientací je zakázána od r. 1992. Homosexuální páry můžou společně osvojit dítě po soudním rozhodnutí z r. 2008. Již předtím existovala možnost právní úpravy k dítěti partnera ve formě přiosvojení, případně poručenství. Gayové a lesby taktéž smějí otevřeně sloužit v armádě.\n\nSoučasné výzkumy ukazují většinovou podporu Izraelců stejnopohlavnímu manželství navzdory určitým vlnám sociálního konzervatismu. Tel Aviv je tiskem opakovaně prohlašován za jedno z nejvíc gay friendly měst na světě, známé svým každoročním festivalem Tel Aviv Pride a gay pláží, čímž si v magazínu \"Out\" vysloužil přezdívku \"The Gay Capital of the Middle East (Hlavní město gayů Středního východu)\". Stejný názor zaujímají i LGBT turisté, kteří Tel Aviv v r. 2011 jmenovali nejlepším gay městem, navzdory několika záznamům LGBT násilí na počátku 21. století, které se stalo terčem ostré kritiky premiéra Benjamina Netanyahu a prezidenta Shimona Perese. Památník homosexuálním obětem holocaustu byl v Tel Avivu postaven v r. 2014.\n\nStát Izrael převzal britský zákon proti sodomii z r. 1533 ratifikovaný králem Jindřichem VIII jakožto součást britského mandátu. Nejsou známy případy jejich aktivního vymáhání, jednalo-li se o privátní konsensuální homosexuální praktiky mezi dospělými. Některé případy odsouzených pro sodomii (izraelské právo za ni považovalo i orální sex) zahrnovaly i další mnohem závažnější sexuální trestné činy, přičemž spáchání sodomie si soudy často vykládaly jako přitěžující okolnost. Taktéž jsou dohledatelné případy, kdy se vojenské soudy zabývaly homosexuálními akty v armádě. Generální prokurátor dal na začátku 60. let podnět k Nejvyššímu soudu, který rozhodl, že by se zákony proti sodomii neměly aplikovat na případy konsensuální soulože mezi dospělými jedinci konané v soukromí. Zákaz stejnopohlavní sexuální aktivity byl formálně zrušen legislativní radou Knesetu až v r. 1988. Legální věk způsobilosti k pohlavnímu styku je pro heterosexuály i homosexuály stanovený na 16 let.\n\n6. října 2016 oznámil izraelský ministr financí Moshe Kahlon, že vláda v brzké době uvolní ze státního rozpočtu 10 milionů šekelů, které pak následně do 2 let rozdělí mezi místní samosprávy za účelem celonárodní pozitivní diskriminace LGBT komunity. Předseda LGBT neziskové organizace toto nazval historickým mezníkem a Haaretz journalist Ilan Lohr poznamenal, že by to mohlo vést k dalšímu rozvoji - například zrušení zákazu MSM darovat krev.\n\nTerapie genderové dysforie je v Izraeli hrazená z veřejného zdravotního pojištění, obdrží-li pacient souhlas od lékařské komise působící v Nemonici Tel ha-Šomer, která se skládá z endokrinologů, urologů a plastických chirurgů a pracuje pod dohledem Ministerstva zdravotnictví. Veškeré chirurgické změny pohlaví provádí Dr. Haim Kaplan v té samé nemocnici. Avšak mnoho izraelských translidí má problém získat souhlas k operaci z důvodu velmi přísných kritérií pro diagnózu genderové dysforie. Čili mnoho z nich si musí na své vlastní náklady hradit jak hormonální terapii, tak i následnou chirurgickou změnu.\n\nV červnu 2013 byl v Knesetu předložen návrh na odstranění kolonky \"pohlaví\" v průkazech totožnosti.\n\nV letech 1994-2007 garantoval Izrael homosexuálním párům pouze určitá práva a povinnosti.\n\nStejnopohlavní manželství nebylo v Izraeli dosud uzákoněné. Izraelské zákony zaznamenávají stejnopohlavní manželství uzavřené v zahraničí, ale nedávají mu tento právní status po rozhodnutí Nejvyššího soudu v r. 2006, který došel k závěru, že: \"Předtím než bude vydán rozsudek, je třeba zdůraznit, o čem dnes rozhodujeme, a o čem dnes nerozhodujeme. Rozhodujeme o tom, že by úřady měly smysl evidence obyvatel tvořící součást veřejné statistiky implikovat prostřednictvím veřejného certifikátu, který je jim prezentován navrhovateli, s odvoláním se na fakt, že jsou oddány, a že by měla být zachována role registračního úředníka jakožto sběratele statistických materiálů pro účely vedení evidence... Nerozhodujeme o tom, že by manželství mezi osobami téhož pohlaví měla být v Izraeli legalizována; nedáváme takovým manželstvím nový status; nepřijímáme žádnou novou pozici týkající se uznání zahraničních manželství osob stejného pohlaví v izraelských zákonech (ať už mezi izraelskými občany nebo mezi cizinci)\". Občanské sňatky nejsou v Izraeli dosud přístupné ani heterosexuálním párům, a tudíž (mimo případy heterosexuálních manželů nepatřících k žádné uznávané náboženské komunitě v zemi) je manželství institucí garantovanou pouze malým počtem oficiálně uznaných náboženských autorit působících v Izraeli. (Tato restrikce neblokuje pouze možnost oddávání homosexuálních párů, ale zároveň i mezináboženských heterosexuálních párů, případně nevěřících párů, kteří nechtějí svůj svazek stvrdit před orgánem církve. Ti všichni se tudíž musí nechávat oddat v zahraničí.)\n\nStát Izrael umožňuje zahraničním partnerům homosexuálních občanů získat trvalý pobyt. The Civil Service Comission rozšiřuje manželské benefity a penze i na partnery homosexuálních zaměstnanců. Kancelář prokurátora Státu Izrael (\"The Israeli State Attorney's Office\") taktéž rozšiřuje manželská osvobození od majetkových daní pro homosexuální páry. Izraelský generální prokurátor taktéž garantuje právní uznávání stejnopohlavních párů ve finančních a dalších obchodních záležitostech. Generální prokurátor Menachem Mazuz řekl, že by se všemi páry mělo být zacházeno stejně jako s manžely podle anglosaského práva, čímž z nich učinil svazky i z hlediska daní, majetkových práv a financí. Masuz se takto rozhodl na základě rozsudku distriktního odvolacího soudu ve věci dědických práv uznaného homosexuálního svazku,\" sdělila jeho kancelář. Nicméně Masuz rozlišuje mezi uznávanými homosexuálními svazky pro finanční a praktické účely, jak sdělil, a změnou práva k oficiálnímu uznání svazků, z něhož by vznikl předmět debat na politickém poli.\n\nTel Aviv uznává nemanželské páry, včetně gay a lesbických, jako rodinné jednotky a garantuje jim slevy na městské služby. Podle vyhlášek mají nemanželské páry nárok na stejné slevy na denní péči, vstup do veřejných bazénu, sportovní monosti a další městem garantované aktivity pro manželské páry. 29. ledna 2007 následujíc rozhodnutí Nejvyššího soudu registroval Jeruzalém první gay pár Avi a Binyamina Rose.\n\nV r. 2010 bylo novelizováno izraelské manželské právo přijetím pasáže \"Zákon o registrovaném partnerství pro občany bez náboženské příslušnosti (2010)\" garantující párům možnost úředně zaznamenat svůj svazek prostřednictvím registrovaného partnerství, pokud ani jeden z nich nepatří k žádné církvi.\n\nOsvojování dětí LGBT rodiči je povolené pouze v některých striktně vyjmenovaných situaích, zejména pokud existuje nějaká vazba mezi osvojitelem a osvojovovaným dítětem - člen rodiny nebo dítě v pěstounské péči. 10. ledna 2005 potvrdil Nejvyšší soud možnost lesbického páru si vzájemně přiosvojit své děti. V posledních 15 letech, kdy spolu žily Tal a Avital Jarus-Hakak a společně vychovávaly tři děti. Pár se obrátil na opatrovnický soud v Tel Avivu s žádostí o vzájemné přiosvojení dětí v r. 1997. Soud jejich žádost zamítnul s odvoláním se na izraelské adopční zákony, které nepamatovaly na homosexuální páry. Pár se proti rozhodnutí městského soudu odvolal. Zatímco se marně pokoušel uspět u odvolacího distriktního soudu v Tel Avivu, začal se jejich případem zabývat Nejvyšší soud. Jaros-Hakak se odvolávala na článek 25 adopčního zákona, který mluvil o \"zvláštních situacích\" ve věci adopcí a sice o nejlepším zájmu dítěte navzdory faktu, že jsou jeho biologičtí rodiče dohledatelní. Jedinou podmínkou je, že osvojitel musí být nesezdaný. Tehdy pár využil toho, že nemá status manželství, a tudíž jsou obě partnerky z pohledu práva svobodné. Jaros-Hakkas dále kladla důraz na nejlepší zájem dítěte, pokud by jedna z jeho biologických matek zemřela. Nejvyšší soud Státu Izrael rozhodl ve prospěch žalujících v poměru hlasů 7:2. Po rozhodnutí Nejvyšší soudu bylo 12. února 2006 lesbickému páru umožněno si navzájem obě děti přiosvojit. Již předtím existovala možnost poručenství homosexuálních partnerů rodičů vůči jejich nevlastním dětem. Lesbické páry mají taktéž přístup k procedurám asistované reprodukce.\n\nV únoru 2006 rozhodl izraelský soud, že by stejnopohlavní páry měly mít možnost si společně osvojit dítě z ústavní péče, i když není biologicky ani jednoho z nich. Toto je považováno za historický mezník cesty k rovným rodičovským párům homosexuálů v Izraeli. isRealli, oficiální blog Státu Izrael, pravidelně publikuje aktuality o adopcích v Izraeli. Portál rovněž informuje o převratných změnách a postupu LGBT práv v Izraeli. 10. března 2009 umožnil opatrnovický soud v Tel Avivu bývalému členu Knessetu Uzi Evenu a jeho partnerovi Amitu kamovi osvojení jejich 30letého syna, jehož vychovávali v pěstounské péči, čímž se staly prvním gay párem v Izraeli, kterému byla oficiálně přiznána rodičovská práva.\n\n28. ledna 2014 podpořil izraelský Nejvyšší správní soud modifikaci z května 2013 navrženou Generálním prokurátorem Yehudou Weinsteinem, podle níž by měly mít izraelské homosexuální páry snadnější cestu k osvojení při surogátním mateřství. Biologický rodič by absolvoval v homosexuálním svazku test otcovství nebo jinou alternativní medicínskou metodu určení biologického otcovství. Před modifikací z r. 2013 znamenaly test otcovství a ošetření právního vztahu k nevlastnímu dítěti stejně zdlouhavý soudní proces jako při společném osvojování dětí, což značně zatěžovalo homosexuální páry využívající institutu náhradního mateřství. Toto rozhodnutí bylo ještě v srpnu 2016 vylepšené, když opatrovnický soud v Tel Avivu, že by izraelské homosexuální páry mohly adoptovat prostřednictvím surogátního mateřství od jedinců jak z Izraele, tak i ze zahraničí.\n\nVyoutovaní homosexuální a bisexuální vojáci smějí bez omezení sloužit ve všech armádních složkách. Diskriminace gayů, leseb a bisexuálů při náboru, rozmisťování a povyšování se v Izraeli nepřipouští. Harašment na základě sexuální orientace je taktéž v izraelské armádě zakázán. Armáda uznává stejnopohlavní svazky, včetně přiznání statusu vdovy a vdovce pozůstalým partnerům. Vojáci se smějí zúčastňovat pochodů gay pride.pkp\n\nV r. 1956 byli dva vojáci představeni před vojenský soud, kde čelili obvinění ze vzájemné soulože, která byla vyhodnocená jako \"smilstvo proti přírodě\", za nějž jim byl uložen trest jednoho roku odnětí svobody ve vojenské věznici. Trest jim byl následně zrušen s odvoláním se na fakt, že jsou homosexuální projevy duševní poruchou, nikoli trestnou činností. V té době totiž mnoho psychiatrů a psychologů nahlíželo na homosexualitu jako na nemoc, což mělo za následek mírně liberálnější postoje k ní coby handicapu, nikoli trestnému činu. V 60. letech zastávali jak Generální prokurátor a Nejvyšší soud názor, že by se trestní opatření proti homosexualitě měly aplikovat, ačkoli ve společnosti převažovaly postoje, že se jedná o nemoc. V letech 1960-1993 nebyli gayové, lesby a bisexuálové zprošťováni vojenské služby, ale anti-gay trestní zákony stále platily a jejich sexuální orientace byla taktéž stále vedená jako nemoc, což značně ztěžovalo jejich postavení v armádě, zvlášť když nebyla přijatá žádná opatření proti anti-gay diskriminaci a harašmentu v armádě. Až do konce 80. let zaznamenávali vojenští lékaři homosexualitu jako zdravotní omezení příslušníků armády, ačkoliv psychiatrické a psychologické organizace v Izraeli i na světě již od 70. let homosexualitu jako nemoc nevnímali. V r. 1993 přezkoumal izraelský parlament vojenské právo a oficiálně potvrdil, že homosexuální a bisexuální Izraelci smějí otevřeně sloužit v armádě s garantovaným právem na rovné zacházení s heterosexuálními kolegy. Homosexuálové tedy smějí otevřeně sloužit v armádě, a to i ve zvláštních jednotkách. Toto lze považovat za převratnou změnu v dřívější politice homosexuality coby duševní poruchy.\n\nIzraelské ozbrojené síly současně nepovažují genderovou dysforii za důvod diskvalifikace ze služby. Kromě toho považují veškeré lékařské činnosti související s diagnózou transsexuality - hormonální, chirurgická terapie a psychologické poradenství - za nezbytně nutné, a tudíž je hradí z vlastních nákladů. Izraelské ozbrojené síly taktéž determinují genderová specifika ve svých předpisech (délka služby, pohlaví spolubydlících, uniforma atd.) i v příapdě transvojáků. Nicméně vzhledem k tomu, že izraelské zákony změnu pohlaví obecně ztěžují, jelikož ji nelze započít před dovršením věku 18 let s tím, že k chirurgické změně nemůže dojít před 21 lety, neprošel dosud žádný voják celým procesem změny pohlaví v proběhu základní vojenské služby. Čili mnoho žadatelů s diagnózou genderové dysforie dostalo od armády zvláštní výjimku a na vlastní žádost bylo služby zproštěno.\n\nV dnešní době umožňuje Izrael těm, kterým bylo přiznáno právo osvobození ze základní vojenské služby, vykonávat dobrovolnou civilní službu. Od června 2006 Izraelská gay, lesbická, bisexuální a transgender asociace (Agudah) takové služby přijímá. V poslední době však roste počet gay branců, kteří slouží plnou vojenskou službu, často v bojových jednotkách. Unit 8200, jedna z největších jednotek izraelské armády, je obecně známá velkým počtem otevřeně LGBT vojáků. V r. 2013 oznámila izraelská armáda celému světu, že poprvé umožní MtF transženě sloužit v armádě se statusem ženského vojáka.\n\n11. června získal gay pár, Žid a katolík, na základě platného zákona o návratu izraelské občanství a právo pobytu. Tento případ lze charakterizovat jako první aplikaci zákona o návratu na homosexuální manželský pár s různým náboženským vyznáním, byť pro heterosexuální manželské páry různého vyznání je toto samozřejmost. Žid získal automaticky občanství, kdežto u jeho manžela byly průtahy u Ministerstva vnitra navzdory faktu, že zákon garantuje manželům imigrantům s židovskými křeny automatické právo na izraelské občanství. 10. října 2011 dostal nežidovský manžel izraelské občanství s odvoláním se na ustanovení zákona o návratu. V r. 2014 potvrdil ministr vnitra Gideon Sa'ar právo Židů žijícím v homosexuálních manželstvích uzavřených v zahraničí a hledajících azyl v Izraeli právo na získání občanství, jak pro sebe, tak i pro své nežidovské protějšky, které jim garantuje zákon o návratu.\n\nV r. 1992 byl přijat zákon chránící jiné sexuální orientace před diskriminací v pracovněprávních vztazích s výjimkou pro náboženské organizace.\nV r. 1997 došlo k novelizaci zákona proti pomluvám a urážkám na cti. Tímto se rozšířil zákaz šíření a publikace pomluv motivovaných sexuální orientací dané osoby. Kromě toho zákon také obsahuje dodatek, že veškeré násilné trestné činy motivované sexuální orientací mají status zločinu z nenávisti, za nějž se zdvojnásobuje trestní sazba. Od r. 2014 má LGBT mládež garantovanou ochranu ve vzdělávacích institucích.\n\n\nIzraelská strana práce a Merec jsou hlavními podporovateli práv sexuálních menšina stejně jako momentálně nečinná Šinuj. Politička Cipi Livniová ze strany Kadima, která je známa svojí snahou o rychlé vyřešení Izraelsko-palestinského konfliktu, je taktéž velkou podporovatelkou gay komunity. Podobný přístup zaujímají i ostatní menší liberální a progresivní strany jako například Zelení a Ale jarok. Politici z mnoha dalších stran, včetně Ja'el Germanové z Ješ Atid, Limor Livnatové z vládnoucí strany Likud a otevřeného homosexuála Nicana Horowitz z Merecu, blokovali legalizaci stejnopohlavního manželství i veškerou podporu LGBT kauz. Reprezentanti dalších stran, včetně Ha-Tnu'a, Chadaš a Strany práce taktéž podporu bojkotovali. Ministryně Livnatová se však pouze přikláněla k názoru, že vládnoucí Likud Jisra'el bejtenu považuje otázku legalizace stejnopohlavního manželství za složitou z důvodu různých postojů napříč celou stranou, ale slíbila učinit vše, co je v jejích silách, aby stranu přiměla se problematikou více zabývat. 22. října 2002 se poslanec Uzi Even z Merecu stal první otevřeně homosexuálním izraelským politikem. Ihned po něm byli do Knessetu zvoleni více než tři otevřeně homosexuální Izraelci - Nican Horowitz, Icik Šmuli a Amir Ochana.\n\nPřesto však figurují v izraelské politici i anti-gay postoje. V r. 1997 srovnával bývalý prezident Ezer Weizman před zraky studentů střední školy homosexualitu s alkoholismem. Toto vyvolalo značnou vlnu odporu ze strany občanskoprávních aktivistů a liberálního křídla Knesetu, kteří okamžitě zaplnili prezidentovu kancelář četnými stížnostmi. Krátce poté demonstrovalo okolo 300 lidí před Weizmamnovou rezidencí s požadavkem na rezignaci. 20. února 2008 obvinil poslanec Šlomo Benizri za náboženskou ultraortodoxní stranu Šas a člen vládnoucí koalice Olmertovy vlády aktivní homosexuály z podílu na tehdejším zemětřesení. Benzri řekl na plenární schůzi Knessetu následující: \"Proč na nás udeřilo zemětřesení? .. Jedním z důvodu je to, že Knesset dává záštitu a volný průchod těžkému hříchu sodomie.\" Dále doporučil, aby se namísto pouhé obnovy zemětřesením zpustošených měst začalo uvažovat o tom, jak předcházet Božímu hněvu, a sice vládním přijetím legislativy, která by postavila mimo zákon takové zvrácenosti, jakými jsou \"adopce dětí lesbickými páry\". Svoji závěrečnou řeč Benizri zakončil slovy: \"Mnohem výhodnějším způsobem jak předejít zničujícímu zemětřesení je zastavit přijímání legislativy, která by podporovala homosexuální chování na území Svaté země Izraele, která vždycky bude stát v pozadí vzniku zemětřesení a jiných projevů Božího hněvu.\n\nIzraelská gay komunita je obecně velmi aktivní. Každoroční festivaly gay pride konané od r. 1998 v Tel Avivu a Jeruzalémě se těší hojné účasti. Kromě těchto dvou se pravidelně konají další podobné akce v Haifě, Petachu Tikvě, Chadeře, Ra'ananě, Eilatu a Rišonu le-Cijonu. V r. 2016 zrušil poprvé Nejvyšší soud konání festivalu gay pride v Beerševě z důvodu bezpečnostních rizik. Izrael je jedním z jedenácti států, které jsou členy americké organizace PFLAG, v níž vystupuje pod názvem TEHILA.\n\nJerusalem Pride se stal terčem mezinárodní pozornosti poté, co došlo v r. 2005 k útoku na tři účastníky. Pachateli byl následně uložen trest 12 let odnětí svobody. Pokus jeruzalémského starosty, charedimského Žida, překazit konání festivalu Jerusalem Pride v červnu 2005 se stal předmětem soudního sporu. Ten starosta prohrál a musel zaplatit pořadatelům odškodnění, včetně soudních nákladů. V srpnu 2005 se měl stát Jeruzalém místem konání světového festivalu hrdosti World Pride, navzdory odporu a protestům tří náboženských organizací. To se však odložilo z důvodu realizace plánu jednostranného stažení z Pásma Gazy, při níž musela být přítomna většina složek izraelské policie, v důsledku čehož by neměla akce garantovanou dostatečnou ochranu. Tak jako tak bylo konání festivalu ohrožováno i obavami z násilí, jakož i gradujícího odporu některých židovských, muslimských a křesťanských představitelů a členů Knesetu. V listopadu 2006 se v ultra-ortodoxních židovských čtvrtích sešlo více než dva tisíce členů charédské komunity, aby vyjádřily svůj nesouhlas s konáním festivalu gay pride v Jeruzalémě. Snažili se přimět místní autority, aby od konání akce ustoupily. Podle zpráv bylo během této události zraněno mnoho lidí. Dalších šest lidí bylo pobodáno v r. 2015.\n\nStatistika veřejného mínění zveřejněná v ročním vydání 2013 deníku \"Haarec\" ukázala 59 % podporu stejnopohlavnímu manželství. Výzkum Hiddush uskutečněný v r. 2016 shledal, že 76 % Izraelců podporuje legalizaci sňatků osob stejného pohlaví. Výzkumy obecně ukazují vzrůstající podporu u izraelské veřejnosti.\n\nJiž v 70. letech se v Izraeli zrodilo aktivní hnutí za práva sexuálních menšin, k němuž se následně přidružilo také feministické hnutí a jiné liberální a sociálně-demokratické politické strany. Nejstarší izraelská LGBT organizace Asociace izraelských gayů, leseb, bisexuálů a translidí byla založená v r. 1975.\n\nJedněmi z prvních izraelských novin, které se zabývaly gay tematikou, byl týdeník \"Ha-Olam ha-ze\" a jeho první článek s tímto obsahem v r. 1962. Poté, co se stal článek senzací, začal týdeník varovat před \"tajným undergroundouvým hnutím\", které údajně v Izraeli operuje. Toto je typická nálepka, kterou tehdy dával izraelský tisk LGBT tematice, pokud se jí vůbec hodlal zabývat. Tento trend přetrvával až do konce 80. let.\n\nMoment, kdy začal telavivský týdeník \"HaIr\" publikovat kroniku o izraelských gayích, je znám pod jménem \"Moshe\" a je spojován se známým novinářem Galem Uchovskym. Dalším mezníkem v oblasti mediálního přístupu k LGBT tematice je rok 1991, kdy Všeobecná federace pracujících začala do svého programu začleňovat i politická a sociální témata týkající se LGBT. Dostalo se jim masové podpory od izraelské LGBT komunity a dalších lidskoprávních organizací. V současné době mají všchny izraelské deníky otevřené gay editory a přispěvatele. Kromě toho zahájilo svoji činnost i několik LGBT magazínů.\n\nRádiové stanice jako jsou Radio Tzafon a Radio Radius několikrát vysílají debaty o LGBT sociálních a politických tématech.\n\nPrvní izraelský film s LGBT tematikou byl \"Nagu'a\" (anglicky \"Drifting\") (1983) režírovaný otevřeně homosexuálním režisérem Amosem Guttmanem. Kromě natáčení se taktéž podílel i na napsání scénáře. Film pojednává o mladém gay Izraelci, který žije a pracuje se svými prarodiči, a jehož životním snem je natáčet filmy a najít lásku. Guttman, který zemřel v roce 1993 na AIDS, napsal a natočil ještě další izraelský gay film \"Hessed Mufla\" (anglicky \"Amazing Grace\") (1992). Oba filmy jsou považovány za autobiografii režiséra. Celkem Guttman zrežíroval čtyři filmy a tři krátkometrážní filmy. Jeho vyobrazení izraelských gayů bylo negativní a jeho filmy jsou považovány za útok na izraelskou LGBT komunitu, ale ne na všeobecné mínění.\n\nDalším režisérem známým pro natáčení LGBT filmů je Eytan Fox. Jeho prvním filmem je \"After / Time Off\" (1990). Dále napsal scénáře a zrežíroval několik úspěšných LGBT filmů \"Ba'al Ba'al Lev\" (1997), \"Yossi & Jagger\" (2002), \"Walk on Water\" (2004) a \"Bublina\" (2006). Fox se stal taktéž součástí prvního televizního seriálu natáčeného v letech 1997-2000 v telavivské čtvrti \"Florentin\" a směřovaného na širokou veřejnost, která se podrobně zabývala LGBT tematikou. Jednalo se vlastně o první seriál, v němž působil gay jako hlavní postava, a který se stal součástí pomalého trendu postupného promítání tohoto tématu i do dalších show jako jsou \"Straight and to the Point\" a \"Siton\".\n\nDnešní televize má několik kanálu směřovaných na LGBT diváky. V roce 1993 začal působit první komerční televizní kanál Channel 2, který se pravidelně zabývá LGBT sociálními a politickými témata, a který napomáhá větší viditelnosti a akceptaci transgender celebrit jako je například Dana International. Izraelská LGBT komunita se začala těšit mimořádné pozornosti poté, co vyhrála v Eurovizi v roce 1998 Dana International, trans Izraelka. V současné době jsou LGBT Izraelci nejvíc viditelní v několika televizních show. Většinou v reality show Assiho Azara a v mýdlových operách.\n\nBiblický text vyobrazuje přirozenost vztahu mezi Davidem a Jonathanem v První knize Samuela jako \"lásku\", avšak opouštějící sexuální přirozenost jejich vztahu otevřenou interpretací:\n\nSpor ve výkladu jazyka a mínění biblického textu je ožehavým tématem. Veřejný diskurs na toto téma rozděluje lid, když například poslankyně Knessetu Ja'el Dajanová podporovala na jeho základě 10. února 1993 se větší akceptaci a ochranu gay práv. Dajanová zmiňoval onen biblický text o Davidově lásce k Jonatánovi na podporu svého argumentu.\n\nPalestinská společnost skládající se převážně z muslimů a křesťanů je velmi konzervativní a homosexualitu a crossdressing vnímá jako amorální akty zasluhující zatracení. Mnoho LGBT Palestinců, kteří se často setkávají s nepřijetím, fyzickým násilím a výhrůžkami smrtí, se proto snaží přesídlit do Izraele. V Tel Avivu a Netanji existuje několik expatriotských skupin, kde mnoho utečenců z Palestiny žije spolu se svými stejnopohlavními protějšky, kteří se je snaží ukrývat před úřady, z jejichž strany jim nehrozí nebezpečí pronásledování pro jejich sexuální orientaci, nýbrž pro jejich ilegální pobyt v zemi.\nV r. 2003 byla založená Aswat, která je palestinskou podpůrnou skupinou pro homosexuální ženy. Působí v izraelské Haifě a zaměřuje se na arabské lesby v Izraeli a Palestinské autonomii. Tajnou pobočku Aswatu založili v Ramalláhu v březnu 2007 čtyři gay studenti. Izraelská organizace Jerusalem Open House taktéž otevřela svoji arabskou pobočku Alqawss, která se zaměřuje na gay a lesbické Palestince. V r. 2008 získal homosexuální Palestinec trvalý pobyt v Izraeli se svým partnerem z Tel Avivu poté, co mu bylo od ostatních Palestinců vyhrožováno smrtí. Aswat si obecně stěžuje, že izraelské tajné služby mívají často tendenci nutit gaye ke spolupráci s Izraelem pod hrozbou deportace.\n\n\n\n"}
{"id": "329127", "url": "https://cs.wikipedia.org/wiki?curid=329127", "title": "Chris Bangle", "text": "Chris Bangle\n\nChristopher Edward Bangle (14. října 1956 Ravenna (Ohio), USA) je americký automobilový designér a bývalý vedoucí designu BMW Group.\n\nChodil na Uměleckou designérskou školu v kalifornské Pasadeně. Tato škola nastartovala jeho kariéru. Poprvé se prosadil u Opelu. Jeho první prací byl koncept vozu Junior. Později přešel k Fiatu, kde zastával funkci hlavního designéra. V roce 1992 se stal prvním americkým hlavním designérem u BMW, kde byl odpovědný i za koncepci značek Mini Cooper a Rolls-Royce pro 21. století. Pro BMW navrhl koncept Z9 Gran Turismo. V únoru 2009 Chris Bangle od BMW odešel.\n\nKvůli změně v designu BMW, kterou prosadil, jej někteří příznivci automobilky odsuzovali. Za jeho nejkontroverznější práci je označováno BMW řady 7 (E65), které ostře kontrastovalo s předchozí konzervativní generací E38 - neobvyklý tvar zádi a funkce iDrive byly u nové řady 7 hlavními důvody, proč týdeník Time zařadil auto mezi \"50 nejhorších aut všech dob\", přesto se ale vozidla této řady stala prodejním bestsellerem.\n\n"}
{"id": "329131", "url": "https://cs.wikipedia.org/wiki?curid=329131", "title": "Phoenix Sky Harbor International Airport", "text": "Phoenix Sky Harbor International Airport\n\nPhoenix Sky Harbor International Airport (IATA: PHX, ICAO: KPHX, FAA LID: PHX) je civilní letiště, které se nachází 5 km východně od města Phoenix v Maricopa County v Arizoně, USA. Je hlavním letištěm v tomto státu a jedním z největších leteckých zařízení na americkém jihozápadě. V současné době je Phoenix Sky Harbor International Airport devátým nejvytíženějším letištěm ve Spojených státech.\n\n"}
{"id": "329139", "url": "https://cs.wikipedia.org/wiki?curid=329139", "title": "Yu-Gi-Oh!", "text": "Yu-Gi-Oh!\n\nYu-Gi-Oh! je sběratelská karetní hra s tematikou japonských anime a manga, kterou vytvořil Kazuki Takashi. Hra se v některých věcech podobá karetní hře a v dnešní době ji už počtem hráčů a prodaných karet překonala. Dokonce dne 7. července 2009 obdržela Guinessův rekord. I v této karetní hře hráči používají monstra a kouzla na poražení soupeře. Yu-Gi-Oh! se stalo velmi populární a je podle něho vytvořeno anime i manga.\n\nYu-Gi-Oh! se dělí na OCG (Original Card Game) a TCG (Trading Card Game). Rozdíl mezi nimi je banlist, karty, jazyk (zatímco se OCG vydává v japonštině a jiných asijských jazycích, tak TCG vychází v evropských jazycích, jako např. angličtina, němčina, italština...) atd. Některé karty, které ale vyšly v TCG, nevyšly v OCG (a samozřejmě naopak). Proto se OCG karty se nesmí hrát na TCG turnajích, ale naopak to možné je. TCG se hraje převážně v Americe a v Evropě, OCG v Asii.\n\nKaždý hráč začíná s 8000 nebo s 4000 životy podle pravidel GX, což jsou pravidla hry v Yu-Gi-Oh! GX anime seriálu. Cílem obou hráčů je snížit životy protivníka (protivníků je maximálně 5) na 0 pomocí různých karet, popřípadě docílit vítězství tím, že soupeř si nemůže líznout další kartu (tedy, že buď na začátku svého kola má v \"decku\" (balíčku) 0 karet, nebo že mu efekt některé karty řekne, aby si líznul kartu/y a on tímto způsobem se dostane na 0, co se týká počtu karet v decku, a přesto si ještě podle efektu karty má lízat dále), nebo pomocí efektů speciálních karet, které po splnění určité těžko splnitelné podmínky, určí okamžité vítězství (jako například shromáždit 5 různých karet v ruce, přestože se každá může v balíku hrát jen jednou). Kdo první toho docílí, vyhrává. Také existují týmové hry, ve kterých se hraje 2 na 2 až 4 na 4. Hráč se také musí řídit tím, co je na kartách napsáno. Různých karet je celkem přes 20000, ale stále se vydávají nové.\n\nExistují tři základní druhy karet - \"monstra\", \"kouzelné karty\" a \"pasti\". Monstra jsou jako pěšáci na bojišti. Lze s nimi provádět různé akce ale hlavně slouží ke snižování životů ničením monster protivníka. Použití kouzelných karet zase není tak přímé jako u monster a na bojišti se odehraje vždy to, co je na dané kartě napsáno. Pasti jsou podobné kouzlům, ale vytahují se při útoku soupeře. Nejznámější pastí je \"Mirror Force\", která útok soupeře obrátí proti němu.\n\nHráč ve svém tahu může:\n\nKdyž je na tahu protivník, může hráč:\n\nBanlist je seznam přesílených (příliš silných) karet, které jsou proto omezeny, nebo dokonce zakázány (můžete hrát max. 3 stejné karty v jednom decku). Jsou 3 druhy omezení:\n\nKarty se většinou dostávají na Banlist kvůli jejich častému používání (např. \"Cyber Dragon\" se hodí skoro do každého Decku).\n\nNa rozdíl od formátu \"Advanced\", který se hraje podle těchto omezení, existuje také formát \"Traditional\". V tomto formátu je povoleno hrát jakékoli karty z listu Forbidden jednou v každém balíku. Tento formát ale není na turnajích častý, protože decky, které v tomto formátu mohou obstát, se poté omezují na výrazně menší počet oproti Advanced formátu.\n\nKaretní hra Yu-Gi-Oh! pochází původně z Mangy. Anime má již šest sérií:\n\n"}
{"id": "329144", "url": "https://cs.wikipedia.org/wiki?curid=329144", "title": "Izraelská architektura", "text": "Izraelská architektura\n\nArchitektura v Izraeli zahrnuje velké množství architektonických stylů, které se v této oblasti vyvíjeli po tisíce let. Množství vládců, kteří během minulosti tuto zemi ovládali, měli na její architekturu značný vliv a například vliv templářů nebo arabské styly jsou dodnes patrné ve starých městech. Pravděpodobněji nejznámější je Bílé Město v Tel Avivu postavené ve stylu bauhaus, které je dokonce na seznamu světového dědictví UNESCO. Izrael je však mladý stát a většina architektury v zemi je moderního stylu. V nedávné době bylo v Izraeli postaveno mnoho mrakodrapů, z nich největší, Moše Aviv Tower, ve městě Ramat Gan, je 244 metrů vysoký.\n\nNový Archiv izraelské architektury Galerie bude otevřeli v roce 2013 v Tel Aviv Museum of Art. a nové Muzeum architektury, Haifa se otevře v listopadu 2012.\n"}
{"id": "329146", "url": "https://cs.wikipedia.org/wiki?curid=329146", "title": "Tesín gol", "text": "Tesín gol\n\nTesín gol, Tes gol popř. Tes Chem ( nebo, tuvinsky \"Тес-Хем\") je řeka v Mongolsku (Chövsgölský, Zavchanský, Uvský ajmag) a v Rusku (Tuva). Je 568 km dlouhá. Povodí má rozlohu 33 400 km².\n\nProtéká převážně přes severní část Kotliny Velkých jezer. Šířka koryta dosahuje 40 až 120 m. V údolí řeky rostou pásy lužního lesa a keřů. Ústí do jezera Uvs núr, přičemž vytváří rozsáhlou bažinatou deltu, která je zarostlá rákosem.\n\nPrůměrný roční průtok vody na dolním toku činí 56 m³/s. V létě dochází k povodním a v zimě řeka zamrzá.\n\nVyužívá se na zavlažování. V údolí řeky leží sídla Cecerleg, Bajan-Ula, Tes (Mongolsko).\n"}
{"id": "329150", "url": "https://cs.wikipedia.org/wiki?curid=329150", "title": "Pocket PC", "text": "Pocket PC\n\nPocket PC (zkráceně též P/PC nebo PPC) je hardwarová specifikace pro kapesní počítače (PDA) s operačním systémem Microsoft Windows Mobile. Mohou být schopny používat alternativní operační systém, jako NetBSD nebo Linux.\n\nSoučasné Pocket PC mohou být vybaveny GPS přijímačem, GSM modulem, hardwarovou klávesnicí nebo digitálním fotoaparátem. Displej bývá dotykový s rozlišením nejčastěji 240x320 pixelů (QVGA) nebo 480x640 pixelů (VGA).\n\n\n"}
{"id": "329152", "url": "https://cs.wikipedia.org/wiki?curid=329152", "title": "Extragear", "text": "Extragear\n\nKDE Extragear je kolekce aplikací pro prostředí KDE, které jsou součástí projektu KDE. Tyto aplikace nejsou z nejrůznějších důvodů součástí základní distribuce KDE, ale stále jsou částí projektu. Tím jsou více viditelné například pro překladatele nebo dokumentátory.\n\nJe několik možných důvodů, proč tyto aplikace nejsou v jednom z modulů KDE; například:\n\nNicméně hlavním důvodem je to, že aplikace v Extragearu jsou vydány zcela nezávisle na základních balíčcích KDE (kdelibs, kdebase atd.), což umožňuje jejich vývojářům vyvíjet a vydávat je podle vlastního plánu.\n\nNěkteré aplikace, které jsou v Extragearu:\n\n"}
{"id": "329157", "url": "https://cs.wikipedia.org/wiki?curid=329157", "title": "Rakitnica", "text": "Rakitnica\n\nRakitnica je řeka, tvořící kaňon v Bosně sevřený mezi pohoří Bjelašnica a Visočica. Řeka, která jej vyhloubila do vápenců a dolomitů, ústí do Neretvy. Kaňon je jeden z nejhlubších a nejstrmějších v Evropě, místy dosahuje až 1000 metrů hloubky a je natolik úzký, že v některých místech není možné vytvořit letecký snímek jeho dna. Kaňon je dlouhý 25 kilometrů a na této vzdálenosti řeka klesá o 800 metrů. Na severní hraně kaňonu v pohoří Bjelašnica se zachoval unikátní folklor v několika vesnicích. Nejlépe je to vidět ve vsi Lukomir. Po severní hraně kaňonu kdysi vedla turistická stezka, dnes je však z části zaminována a je průchozí jen ve střední části od Lukomiru do vypálené vsi Blace. Z těchto vesnic vede polní cesta do dalších přístupnějších oblastí.\n\nPrůchod kaňonem je neobyčejně náročnou akcí, která byla poprvé uskutečněna až v roce 1956. Další průchod proběhl pravděpodobně až v 90. letech 20. století po skončení války v Bosně. Akci je nutné rozvrhnout do dvou až tří dní. Je nutné počítat s plaváním v peřejích, skoky z vodopádů a transportem výbavy. Obrovským nebezpečím v kaňonu je neznalost předpovědi počasí, voda může místně stoupnout až o 20 metrů. Poslední část kaňonu se nazývá Džehennem, což znamená \"peklo\". Název je dost výstižný, plavat je třeba nohama napřed, šířka kaňonu mnohde nedosahuje ani šířky ramen a voda je místy 6 metrů hluboká.\nPrvní a zároveň pravděpodobně i poslední sjezd kaňonu na kánoích byl uskutečněn slovinskou posádkou v roce 1988. Během jarního tání řeka dosahuje nejvyššího stupně vodácké obtížnosti WW6. Slovinští vodáci rozlámali 3 z 5 lodí a museli překonávat sifony, jeskyně, kládové zátarasy, skály a vodopády. Další sjezd pravděpodobně uskutečněn nebyl.\n"}
{"id": "329158", "url": "https://cs.wikipedia.org/wiki?curid=329158", "title": "Digital signage", "text": "Digital signage\n\nDigital signage je systém digitálních zobrazovacích zařízení ve veřejně přístupných prostorách. Jejich účelem je obvykle zobrazení informačních, navigačních informacích a především reklama. \n\nHlavními přínosy digital signage zařízení oproti statickým informačním a reklamním zařízením jsou:\n\nTypickým příkladem digital signage zařízení jsou propagační obrazovky v obchodech.\nDalším běžně využívaným modelem je komerční síť reklamních obrazovek s nabídkou prodeje vysílacího času (podobně jako u televizního vysílání). Existuje více modelů komunikace s pozorovateli zařízení. Může se jednat o opakované vysílání reklamních spotů ve smyčce, dále aplikace doplňkových informací v rámci reklamního vysílání (např. informace o počasí, aktuálním čase, situaci v dopravě, kulturní servis apod.). Model vysílání pořadů s delší stopáží prokládaný reklamními pásmy je využíván tam, kde lze zaručit, že pozorovatel má dostatek času na sledování pořadu (typicky čekárny a odpočinkové místnosti).\n\n\n\n\n\nVýhodou těchto zařízení je možnost vzdáleného řízení přes internet, kdy je z počítače v kanceláři zadávána skladba vysílání na řídící server. Následně server zařídí pomocí internetového připojení, aktualizaci vysílacího schéma na všech obrazovkách v systému (neomezená vzdálenost mezi serverem a obrazovkami). Aktualizace se tak děje okamžitě, nebo v určený časový okamžik a je možné aktivně sledovat činnost všech zařízení z jednoho místa.\n\nKde není možné vytvořit internetové připojení, nebo zřízení vlastní komunikační sítě, je možné využít přenos dat na zobrazovací zařízení pomocí CD a DVD nosičů, dále flash disků a také bezdrátově (wifi, IR…) na krátké vzdálenosti (přes notebook).\n"}
{"id": "329159", "url": "https://cs.wikipedia.org/wiki?curid=329159", "title": "Imre Nagy", "text": "Imre Nagy\n\nImre Nagy (7. června 1896, Kaposvár – 16. června 1958, Budapešť) byl maďarský komunistický politik a premiér, který se během Maďarského povstání v roce 1956 postavil na stranu povstalců a vyhlásil neutralitu Maďarska.\n\nImre Nagy (vlastním jménem Grotz, byl po svém otci židovské národnosti) se narodil dne 7. června 1896 v Kaposváru v tehdejším Uherském království do rodiny zemědělců. Po studiích byl nucen nastoupit základní vojenskou službu do Rakousko-Uherské armády, ve které byl odvelen na východní frontu. V červnu 1918 vstoupil do maďarské sekce ruské komunistické strany – Szibéria Külföldi Munkásainak Kommunista (Szociáldemokrata) Pártja. Poté 4 měsíce bojoval v Rudé armádě na Dálném východě, kde také padl do českého zajetí, propuštěn byl následující rok. Lze se setkat s tvrzením, že se v roce 1918 také osobně zúčastnil zastřelení carské rodiny v Jekatěrinburgu; není však ničím podloženo, a kritici této teze upozorňují na snadnou záměnu pro četný výskyt tohoto příjmení. (je to potvrzeno židovským časopisem NRS – Nové ruské slovo – vydaného v roce 1976; další časopis Naše země z 26.12.1980, vydaný v Argentině píše toto: \"Ministerský předseda Nagy byl jedním z jekatěrinských vrahů carské rodiny...\").\n\nV první polovině roku 1920 sloužil v Rudé gardě a dne 10. května se stal členem ruské bolševické strany. Posléze se vrátil zpět do Maďarska, kde pracoval jako úředník v Kaposváru a zároveň vyvíjel legální politickou činnost v MSZDP. V letech 1921 až 1927 byl několikrát vězněn z politických důvodů. Roku 1925 vstoupil do komunistické Magyarországi Szocialista Munkáspárt. Díky svému členství byl po zákazu strany dne 10. března 1927 na krátkou dobu zatčen. Po svém květnovém propuštění emigroval do Vídně, odkud mnohokrát ilegálně překročil hranice Maďarska.\n\nI jako emigrant nadále vedl politickou činnost. V letech 1928 až 1929 byl dokonce v emigraci předsedou zemědělské sekce KMP. Roku 1930 je poslán jako delegát KMP na kongres do Moskvy. Zde nakonec zůstává v emigraci až do roku 1944. Od roku 1930 pracoval v moskevském Mezinárodním agronomickém institutu Kominternu, ale v roce 1936 byl z této práce propuštěn a vyloučen ze strany. Roku 1939 byl však do strany opět přijat.\n\nNásledně pracoval v Maďarském rozhlasu v Moskvě. Roku 1941 vstoupil do Rudé armády, ale nebyl u bojových jednotek. Na podzim roku 1944 vypracoval všeobecný plán pro pozemkovou reformu v poválečném Maďarsku.\n\nKdyž v prosinci 1944 vznikla v Debrecenu takzvaná Prozatímní vláda, Imre Nagy se stal jejím ministrem zemědělství a dne 15. března 1945 oznámil svou pozemkovou reformu. Od léta 1945 se pohyboval v nejužším vedení Magyar Kommunista Párt. Několik měsíců byl také ministrem vnitra. Dne 16. září 1947 byl zvolen předsedou Národního shromáždění, tuto funkci vykonával až do roku 1949, kdy byl za své názory vyloučen z politického výboru.\n\nOd roku 1950 byl však opět členem politbyra. V srpnu 1952 byl předsedou Rady ministrů ustanoven Mátyás Rákosi a v listopadu byl Imre Nagy jmenován jeho náměstkem. Ovšem po smrti Stalina (březen 1953) byl na přímý rozkaz nového vůdce Sovětského svazu Nikity Chruščova v červnu Rákosi z vládní funkce odvolán a novým předsedou maďarské vlády se stal Imre Nagy. Avšak zarytý stalinista Rakosi zůstal nadále generálním tajemníkem MDP a po další tři roky soupeřil s Nagyem o moc. Nagy představoval nový směr a ve své funkci provedl řadu reforem. Zrušil státní kontrolu nad médii a podpořil veřejnou diskusi o politické a ekonomické reformě. Nechal také z vězení propustit antikomunisty a začal mluvit o svobodných volbách a vystoupení MLR z Varšavské smlouvy. Již v roce 1955 veřejně mluvil o tom, že by Maďarsko mohlo \"\"přijmout status neutrality podle rakouského vzoru\"\". Prakticky byl ale maďarským Berijou, rozhodoval o popravách zastřelením v Maďarsku.\n\nTento Nagyův trend samozřejmě narazil na odpor stalinistů v čele s Rákosim. Dne 9. března 1955 Rákosi jménem Ústředního výboru MDP Nagye obvinil z revizionizmu a protisocialistického nacionalismu a jeho politice přičetl i špatnou hospodářskou situaci v zemi. Komunistický tisk tento útok podpořil a 18. dubna 1955 byl Nagy po jednomyslném hlasování Národního shromáždění sesazen ze svého postu a poté i vyloučen ze strany. Novým předsedou Rady ministrů se stal András Hegedüs. Tento stav však netrval dlouho. Poté co Nikita Chruščov vystoupil proti tzv. kultu osobnosti, byl již v červenci 1956 opět na vyšší sovětský pokyn Rákosi odvolán ze všech svých stranických funkcí (oficiálně \"\"ze zdravotních důvodů\"\") a následně poslán do SSSR na \"\"léčbu\"\". Již 18. července 1956 byl do funkce generálního tajemníka MDP zvolen Rákosiho přítel Ernő Gerő. V MLR se však už množily demonstrace obyvatel proti komunistickému režimu. Tlak veřejnosti si vynutil 6. října 1956 důstojný pohřeb László Rajka a dalších nespravedlivě popravených. Objevil se i požadavek na okamžitý odchod sovětských vojsk, veřejný soud s Mátyásem Rákosim a povolání Imre Nagye do čela vlády. Na síle nabíraly také požadavky na svobodné volby, zrušení cenzury a důkladnou rehabilitaci nespravedlivě odsouzených. Dne 13. října 1956 byl Imre Nagy opět přijat do vládnoucí strany.\n\nMaďarské povstání započalo dne 23. října 1956, kdy došlo nejprve k pokojným demonstracím spisovatelů a studentů. Odpoledne se shromáždilo 2 000 lidí u pomníku generála Bema, pak davy pokračovaly k budově Országházu, k večeru se demonstrací účastnilo na 200 000 lidí. Skupina studentů, která se domáhala veřejného vysílání „Požadavků maďarských revolucionářů“ (Šestnáct požadavků maďarských studentů), byla zadržena tajnou policií ÁVH. Ta zahájila střelbu po demonstrantech, domáhajících se před budovou rozhlasu propuštění studentů. Zpráva o tom se rychle rozšířila a veřejné protesty se šířily Budapeští a po celém Maďarsku. Následujíc den 24. října se Imre Nagy opět stal premiérem. Vláda padla 25. října a nová Nagyova vláda byla ustanovena 27. října. Ta formálně rozpustila ÁVH, vyhlásila záměry opustit Varšavský pakt a znovu zavést svobodné volby. Zdálo se, že Maďarsko je na cestě ke svobodě. Ale Moskva se již připravovala na invazi, formální rozhodnutí o ní padlo 31. října. Nagy se po počátečním váhání nakonec postavil na stranu lidu. Dne 1. listopadu vyhlásil neutralitu Maďarska a jeho vystoupení z Varšavské smlouvy.\n\nNagyův stranický kolega János Kádár, poté co 1. listopadu uvítal vyhlášení neutrality Maďarska, opustil vládní ústředí a odebral se na velvyslanectví Sovětského svazu, odkud byl rychle převezen do Moskvy. Vládní strana MDP se 2. listopadu přetransformovala na MSZMP. Dne 4. listopadu Kádár utvořil kolaborantskou tzv. revoluční dělnicko-rolnickou vládu a povolal do země zpět sovětská vojska, která mezitím Budapešť nakrátko opustila.\n\nDne 4. listopadu se za úsvitu ozvalo rozhlasové vysílání, ve kterém Imre Nagy žádal západní státy o pomoc. Později se ozval Kádárův hlas z vysílací stanice v Szolnoku a vyzýval jménem nově utvořené revoluční dělnicko-rolnické vlády k boji proti kontrarevoluci po boku sovětské armády.\n\nTéhož dne se Imre Nagy nalezl úkryt před sovětskými agenty na Jugoslávském velvyslanectví v Budapešti. Za pomocí lsti byl však dne 22. listopadu vylákán ven a okamžitě zatčen sovětskými policejními orgány vedenými osobně Ivanem A. Serovem, tehdejším šéfem KGB, a ihned přepraven do Rumunské socialistické republiky.\n\nVykonstruovaný proces s Imre Nagyem a jeho spolupracovníky se konal ve dnech 9. a 15. června 1958 za zavřenými dveřmi. Všichni byli shledáni vinnými ze spiknutí, jehož cílem bylo svrhnout lidově demokratický režim, a odsouzeni k trestu smrti. Bývalý premiér Imre Nagy, jeho poradce Miklós Gimes a ministr obrany Pál Maléter byli popraveni 16. června 1958. Ostatní vládní spolupracovníci byli uvězněni. Těla popravených byla bez pohřebního obřadu pochována na Novém veřejném hřbitově, parcela 301, kde odpočívá mnoho představitelů a bojovníků Maďarského povstání. Zde těla zůstala až do roku 1989.\n\nPo poraženém povstání nastalo v MLR období normalizace. Avšak s táním režimu od roku 1987 se objevily první skulinky svobody.\n\nPřesně 31 let po Nagyově popravě, tedy dne 16. června 1989, se konal v Budapešti na Náměstí Hrdinů za účasti 300 000 lidí jedenáctihodinový pohřební obřad pro Imre Nagye a další zavražděné vůdce povstání v roce 1956, včetně prázdné rakve symbolizující všechny neznámé padlé povstalce. Na tomto pohřbu vystoupil pozdější premiér, v té době mladý vysokoškolský student Viktor Orbán (Fidesz), se svým projevem, ve kterém otevřeně prohlásil, že je nutné jednat o stažení sovětských vojsk z Maďarska a skoncovat s komunismem.\nZa svá slova sklidil bouřlivý potlesk. Tento akt se stal symbolem rozbřesku nové maďarské éry.\nJános Kádár zemřel dne 6. července 1989, paradoxně ve stejný den, kdy byl oficiálně rehabilitován Imre Nagy, kterého nechal v roce 1958 popravit. Ve chvíli, kdy maďarský Nejvyšší soud oznamoval verdikt o rehabilitaci Nagye, vstoupil do místnosti neznámý muž a řekl: „\"Kádár je mrtvý\".“\n\nDnes je Imre Nagy považován za hrdinu maďarského národa.\n\n\n\n"}
{"id": "329160", "url": "https://cs.wikipedia.org/wiki?curid=329160", "title": "XRS", "text": "XRS\n\nXRS je jeden z mnoha pseudonymů brazilského drum and bassového producenta Xerxese de Oliveira. Nejpopulárnější je ve své rodné Brazílii na tamní drum and bassové scéně, především díky množství živých vystoupení po celé zemi.\n\nExkluzivně v Brazílii vydal alba pod pseudonymy Friendtornik a Kapitel 06.\n\nVětšina jeho děl vyšla v labelu Samboloco, některé singly vydal ve spolupráci s DJ Markym ve studiu V Recordings. \n\n"}
{"id": "329165", "url": "https://cs.wikipedia.org/wiki?curid=329165", "title": "Merenre I.", "text": "Merenre I.\n\nFaraon Merenre I. byl čtvrtý král šesté egyptské dynastie.\n\nMerenre I.vládl jen krátce (~9 let). Přesto i za jeho nedlouhé vlády byly udržovány diplomatické kontakty s Byblem, těžil se alabastr v lokalitě Hatnúb (asi 65 km od města el-Minya) ve východní poušti a siltovec ve Vádí Hammámat. Díky dochovanému nápisu je známo, že přijímal přísahu věrnosti od poražených núbijských náčelníků a to v oblasti 2. kataraktu, a že navštívil ostrov Elefantínu a vzdálený Asuán. Po Merenreově smrti se vlády ujal jeho, asi teprve šestiletý, nevlastní bratr Pepi II., respektive Merenreova teta Anchesenpepi II., a to jako regentka do synovy dospělosti.\n\nOporou vlády faraona v 6. dynastii, či zdrojem rozbrojů a úpadku vlády, byly vrstvy úředníků řídících důležité oblasti života říše, vezírové, soudci, správci královských majetků a chrámoví kněží. V dynastické posloupnosti bylo pravidlem, že tyto vrstvy přetrvávaly ve svých úřadech i když se osoba faraona měnila v rodové posloupnosti. V 6.dynastii to byl zejména vezír Veni z Abydu . Pro vládu Merenrea měl podstatný význam. Jednak působil v úřadu vezíra i za vlády otce Merenrea Pepiho I., ovládal rozsáhlou oblast hospodářských činností v říši a jednak byl generálem armády kontrolující jižní hranice až ke třetímu nilskému kataraktu, stejně tak i severní hranice na Sinaji . Jeho význam pro faraona dokresluje i titul, udělený mu Merenreem \"“Princ a guvernér Horního Egypta”\".\nPyramidový komplex \"Nefer-chau-Merenre\" (\"\"Krása Merenrea se zjevuje v záři\"\") si nechal postavit na osamělém pahorku asi 450 m od pyramidy Pepiho I., západně od pyramidy Džedkareho na jižní Sakkáře. Základnou byl čtverec o stranách asi 80x80 metrů a pyramida dosahovala výšky asi 50 metrů.Ze zádušního chrámu se nezachovalo skoro nic. Vstup do pyramidy je na severní straně v úrovni základny. V pohřební komoře je bazaltový sarkofág, který byl v době objevu (Heinrich Brugsch 1881) intaktní, a v něm se nacházela mumie. Nicméně později se ukázalo, že se patrně jedná o sekundární pozdní pohřeb. V podlaze byla zapuštěna kanopická nádoba. Na stěně jsou zlomky, pro 6.dynastii typické, pyramidové hieroglyfické texty.\n"}
{"id": "329171", "url": "https://cs.wikipedia.org/wiki?curid=329171", "title": "Pietro II. Orseolo", "text": "Pietro II. Orseolo\n\nPietro II. Orseolo byl v letech 991 až 1009 benátským dóžetem. Za jeho vlády začalo období expanze Benátek do východního Středomoří, které trvalo bezmála dalších 500 let. Dále zabezpečil svůj vliv v dalmatských osadách, zbavil Benátky padesát let trvající povinnosti platit poplatky Pagánii (nebo též \"Neretvii\") a započal etapu benátské dobyvačné politiky získáním Lastova, Korčuly a Dubrovniku.\n\nRoku 992 uzavřel Pietro II. smlouvy s byzantským císařem Basileem II. o přepravě byzantských jednotek výměnou za obchodní privilegia v Konstantinopoli. Na základě opakovaných stížností dalmatských městských států flotila vedená Orseolem zaútočila na Neretvijské piráty v Paganii během svátku Nanebevstoupení Páně roku 998. Pietro si poté přivlastnil titul dalmatského vévody a zároveň jej předal svému synovi Janu Orseolovi.\n9. května 1000 se dóže rozhodl s konečnou platností pokořit Chorvaty a Neretvijce, aby tak mohl ochránit obchodní kolonie a zájmy romanizovaného občanstva dalmatských měst. Flotila šesti lodí vypálila prakticky celé východní pobřeží Jaderského moře, přičemž pouze Neretvijci se zmohli na nějaký odpor. Poté, co Benátčané ukradli zboží a odvlekli čtyřicet obchodníků ze Zadaru, vyslal dóže flotilu deseti lodí, která chytila Neretvijce poblíž ostrova Kača. Zajatí Neretvijci pak byli triumfálně převezeni do Splitu. Neretvijští vyslanci posléze výměnou za propuštění zajatců přijali podmínky - sám neretvijský vládce se přijde poklonit, prohlásí starou daň, kterou Benátčané museli platit od roku 948, za neplatnou a bude garantovat bezpečí všem benátským lodím plujícím Jaderským mořem. Pietro poté propustil všechny zajatce až na šest Neretvijců, které si ponechal jako rukojmí. Pevninští Neretvijci byli takto pacifikováni, avšak obyvatelé ostrovů Korčuly a Lastova se rozhodli bojovat. Nakonec však byla obě města poražena. Protože Lastovo bylo známo jako základna pirátů, nechal dóže město vyklidit a srovnat se zemí. Obyvatelé Lastova však odmítli a pokračovali v boji, ovšem neúspěšně. Pietro město tobyl a to bylo záhy zničeno.\n\nNěkdy v té době na malém ostrůvku svatého Maxima dubrovnický biskup odpřisáhl jménem města Ragusa (dnešního \"Dubrovníku\") dóžeti věrnost.\n\nPietrův syn, Ota Orseolo, se po otcově odchodu do kláštera stal novým dóžetem.\n\nDatum jeho vítězství se stalo svátkem, který se poté každý rok v Benátkách slavil. Dóže vždy spolu s biskupem odpluli na lodích k ústí Laguny, kde proběhly tzv. Zásnuby dóžete s mořem. Sloužilo k uctění moře a k zajištění přízně pro benátské lodě.\n\n"}
{"id": "329177", "url": "https://cs.wikipedia.org/wiki?curid=329177", "title": "Soupiska české fotbalové reprezentace na Letních olympijských hrách 2000", "text": "Soupiska české fotbalové reprezentace na Letních olympijských hrách 2000\n\nČeská fotbalová reprezentace na Letních olympijských hrách 2000 v Austrálii nepostoupila ze základní skupiny.\n"}
{"id": "329180", "url": "https://cs.wikipedia.org/wiki?curid=329180", "title": "Q Project", "text": "Q Project\n\nQ Project (pravým jménem Jason Robert Greenhalgh) je drum and bassový producent hrající za label Hospital Records. Společně s Paulem Smithem aka. Spinbackem tvoří duet Total Science. Proslavil se především díky singlu \"\"Champion Sound\"\", jednomu z nejznámějších raveových anthemů 90. let.\n\n"}
{"id": "329193", "url": "https://cs.wikipedia.org/wiki?curid=329193", "title": "Estradiol", "text": "Estradiol\n\nEstradiol je vedle estriolu a estronu jeden z ženských pohlavních hormonů estrogenů.\n\nEstradiol je působením enzymů syntetizován z testosteronu. Vzniká procesem steroidogeneze ve žlutém tělísku vaječníků. Dále je v období těhotenství produkován placentou. Malé množství je produkováno též játry a nadledvinami, toto je významné u žen po menopauze.\nEstradiol je převažujícím estrogenem u žen od první menstruace po menopauzu. Poté převažuje estron, který je slabší.\n\nPůsobení je velice rozmanité, přičemž za klíčové se považuje vliv estradiolu na růst ženských reprodukčních orgánů. Během menstruačního cyklu je produkován rostoucími folikuly a prostřednictví pozitivní zpětné vazby hypothalamo-hypofyzárního systému se podílí na zahájení ovulace. Během těhotenství roste jeho produkce díky tvorbě v placentě.\n\n"}
{"id": "329194", "url": "https://cs.wikipedia.org/wiki?curid=329194", "title": "Černobylská jaderná elektrárna", "text": "Černobylská jaderná elektrárna\n\nČernobylská jaderná elektrárna (ukrajinsky Чорнобильська атомна електростанція, rusky Черно́быльская атомная электростанция) je bývalá jaderná elektrárna, která se nachází na severní Ukrajině, přibližně 110 km na sever od Kyjeva a 10 km od hranic s Běloruskem. V roce 1986 se stala dějištěm nejhorší jaderné havárie v historii.\n\nZa dob Sovětského svazu byla pojmenovaná jako Černobylská jaderná elektrárna V. I. Lenina. Postavena byla na severní Ukrajině, 15 km severozápadně od města Černobyl, u řeky Pripjať. V bezprostřední blízkosti elektrárny bylo pro její pracovníky vybudováno město Pripjať. Mladé pracovníky sem lákala vidina vyšších platů a technologické výdobytky moderní doby, které jinde v Sovětském svazu nebyly běžné (např. supermarket). Výstavba elektrárny byla zahájena v roce 1970, konstruována byla pro reaktory typu RBMK. První blok o výkonu 740 MW byl spuštěn v roce 1977, druhý v roce 1978, třetí v roce 1981 a čtvrtý v roce 1983 (každý z nich disponoval výkonem 925 MW). Od roku 1981, respektive 1983 byl budován pátý a šestý reaktor.\n\nV sobotu dne 26. dubna 1986 došlo na čtvrtém bloku k vážné havárii, při které byl reaktor zničen, radioaktivitou bylo silně zamořeno okolí a radioaktivní mrak se dostal i do dalších evropských zemí. Kolem trosek čtvrtého bloku byl v roce 1986 postaven ocelobetonový sarkofág. V letech 2010 až 2019 pak probíhala výstavba nového krytu, který obklopuje jak reaktor, tak původní sarkofág.\n\nI přes havárii bylo pokračováno ve stavebních pracích na pátém a šestém bloku, které byly zastaveny až v roce 1988. Zbylé tři reaktory zůstaly kvůli nedostatku elektřiny v zemi nadále v provozu. Druhý reaktor byl odstaven po požáru v roce 1991, první ukončil provoz v roce 1996 a třetí byl odstaven v roce 2000.\n\nV říjnu 2018 byla vedle bývalé jaderné elektrárny zprovozněna solární elektrárna o výkonu 1 MW, kterou provozuje společnost Solar Chernobyl, joint venture ukrajinské skupiny Rodina Energy Group a německé firmy Enerparc.\n\n"}
{"id": "329196", "url": "https://cs.wikipedia.org/wiki?curid=329196", "title": "Egín gol", "text": "Egín gol\n\nEgín gol ( ) je řeka v Mongolsku (Chövsgölský, Bulganský ajmag). Je 475 km dlouhá. Povodí má rozlohu 49 100 km².\n\nOdtéká z jezera Chövsgöl núr. Protéká v široké dolině kopcovitou krajinou, přičemž na mnoha místech vytváří peřeje. Ústí zleva do Selengy (povodí Jeniseje).\n\nPrůměrný roční průtok vody ve vzdálenosti 40 km od ústí činí přibližně 100 m³/s. Na jaře má nejvyšší vodní stav a v létě dochází k povodním v důsledku dešťových srážek. Zamrzá na 5 až 6 měsíců.\n\nVodní doprava není možná, nicméně při odtoku z Chövsgöl núr se nachází přístav Chatgal.\n"}
{"id": "329207", "url": "https://cs.wikipedia.org/wiki?curid=329207", "title": "Věčný plamen (Sarajevo)", "text": "Věčný plamen (Sarajevo)\n\nVěčný plamen je součástí památníku k uctění obětí druhé světové války v Sarajevu, hlavním městě Bosny a Hercegoviny.\n\nPamátník se zažehnutým plamen se nachází v centru města na Titově ulici a dokončen byl 6. dubna 1946, na první výročí osvobození města od fašistické chorvatsko-německé okupace.\n\nPlamen je umístěn u výklenku budovy, ve kterém je následující text:\n"}
{"id": "329209", "url": "https://cs.wikipedia.org/wiki?curid=329209", "title": "Lachiš (řeka)", "text": "Lachiš (řeka)\n\nLachiš ( ) je menší řeka na Západním břehu Jordánu a v Izraeli (Jižní distrikt), která se u města Ašdod vlévá do Středozemního moře. V arabštině je známá také jako vádí Kahiba a vádí Suchrir. Povodí řeky je přibližně 1020 km² a délka toku je 70 km.\n\nŘeka pramení v oblasti Judeje na Západním břehu Jordánu. Pak vstupuje na území vlastního Izraele. Prochází pahorkatinou Šefela, regionem nazývaným Chevel Lachiš a pak směřuje do pobřežní planiny, kde ústí do Středozemního moře na severním okraji města Ašdod.\n\nVýznamnějšími přítoky jsou Vádí Idna, Nachal Mareša, Nachal Komem, Nachal Guvrin, Nachal ha-Ela. Lachiš má nepravidelný průtok, během deštivých období často dochází k rozvodnění toku.\n\nŘeka je znečištěná průmyslovým odpadem a splašky, kvůli skutečnosti, že odděluje ašdodskou průmyslovou zónu a přístav od zbytku města. V uplynulých letech byl zahájen program, který by měl odstranit znečištění vodního toku. Má však smíšenou úspěšnost.\n\nlevostranné\npravostranné\n"}
{"id": "329212", "url": "https://cs.wikipedia.org/wiki?curid=329212", "title": "Software as a service", "text": "Software as a service\n\nSoftware jako služba, Software as a Service, případně SaaS je model nasazení softwaru, kdy dochází k hostování aplikace provozovatelem služby. Služba je dále nabízena zákazníkům přes Internet. Eliminováním potřeb instalace a provozu aplikace na vlastních zařízení se SaaS v poslední době stává oblíbeným způsobem provozu aplikace. SaaS vznikla jako reakce na potřebu snižování nákladů na software, rychlého nasazení a outsourcingu. Využíváním SaaS mohou firmy také redukovat přímé náklady na nákup softwaru, jelikož náklady na licenci on-demand bývají menší a zároveň není potřeba například licence na servery. \nO konceptu „software as a service“ se poprvé začalo hovořit v roce 1999 a toto řešení bylo považované jako velice perspektivní v Bennett et al. – téma „Service Based Software“. I když pojem „software as a service“ byl od této doby hodně zmiňován, zkratka SaaS byla poprvé použita o několik let později v knize \"Strategic Backgrounder: Software as a Service“ od Software & Information Industry's eBusiness Division, která byla publikovaná v únoru 2001.\n\nV posledních letech díky navýšení přenosové kapacity Internetu a sítí WAN se rozvinul outsourcing informačních systémů hostováním aplikací. Pomocí outsourcingu se podniky snaží především vytěsnit maximum aktivit, které nesouvisejí s primárním předmětem jejich podnikání, mimo rámec organizace. Dalšími cíli je zlepšení cash flow, eliminace rizik a rozložení nákladů na software v čase takovým způsobem, aby nedocházelo ke zbytečnému jednorázovému finančnímu zatížení. SaaS umožňuje také rozvoj systému bez investic do hardwaru a pouze dochází k nákupu nových licencí na uživatele.\n\nPředchůdcem SaaS byl obchodní model ASP (Application Service Provisioning), ale před časem relativně zanikl. Nyní se díky zvýšení kapacity Internetových přípojek vrací v podobě konceptu SaaS (Software as a Service) využívajícího hosting aplikací.\nPojem SaaS je často spojován převážně s business softwarem a hlavně se způsobem levného pořízení aplikace, která by nabízela stejnou funkcionalitu jako klasické řešení, ale za mnohem menší finanční prostředky. Často bývá také tento koncept zaměňován s pojmem Web 2.0, ale hlavní odlišnost s SaaS je, že se jedná o klasické řešení informačního systému, které je nabízeno přes webové rozhraní. \n\nNasazením SaaS řešení odpadají investice do aplikačního softwarového balíku, která se odepisuje několik let. Zákazník jednoduše využívá softwarovou funkcionalitu na dálku jako službu. Dále zákazník platí provozní náklady, které lze jednoduše přímo odepsat jako provozní náklady.\nSaaS aplikace jsou obvykle účtovány ve formě poplatku na uživatele. Občas SaaS bývá účtován za určitý minimální počet uživatelů a je obvyklé přidávání extra poplatků za přidané služby, prostor v databázi na pevném disku a podobně. Ceny na uživatele se také většinou neodlišují mezi typy uživatelů, což bývá typické u klasických softwarových aplikací. \n\nPoskytovatel Saas softwaru může hostovat aplikaci na vlastních serverech, nebo tato funkce může být svěřena třetí straně. Typickým příkladem je například hostovaná aplikace Microsoft Dynamics CRM, kdy je v Severní Americe nabízena v rámci Live účtů a v České republice tuto aplikaci hostuje a nabízí na svých zařízeních společnost Logos pod názvem CRM Hosting. Pokud se jedná o CRM, což je v současné době asi nejčastější příklad Saas, tak jako první přišla s touto funkcionalitou společnost Salesforce. V současné době podobné řešení nasazuje právě Microsoft anebo Oracle-Siebel, jako reakce na silné postavení konkurence. Mezi další aplikace, které jsou nabízeny formou SaaS patří například video konference, systém pro výměnu dat v oblasti dopravy a logistiky pod názvem Cargopass,Rapid Application Development platforma s řešeními pro podporů ITIL procesů a řízení projektů ObjectGears či aplikace pro řízení lidských zdrojů, účetnictví, e-mail a podobně. \n\nSaaS byl původně považován jako potenciální bezpečnostní a operační riziko. Mnoho firem si přeje držet vlastní data pod interní kontrolou. V poslední době ale SaaS poskytovatelé mají zabezpečené servery a data lépe než vůbec samotní zákazníci mohou mít a nabízejí často další přidané služby ještě pro lepší zabezpečení. Dále je známá skutečnost, že většina krádeží dat je prováděna vlastními zaměstnanci a ne konkurencí a podobně.\n\nDalším často zmiňovaným limitujícím faktorem je obtížná přizpůsobitelnost. V dnešní době ale již mnoho poskytovatelů upravilo své aplikace tak, že umožňují relativně jednoduše rozsáhlé úpravy aplikace a zároveň velmi intuitivně. Zákazník je tudíž schopen sám upravit aplikaci podle svých potřeb. Dále poskytovatelé nabízejí další přidané služby a balíky pro přizpůsobení podle jednotlivých segmentů podnikání a podobně. Problém, který stále přetrvává, je obtížnější propojení s ostatními firemními aplikacemi. Poskytovatelé, ale postupně přidávají funkčnosti, které tuto situaci zlepšují.\n\nModel SaaS přináší zákazníkovi i dodavateli výrazné výhody. Hlavním kladem pro obě strany je, že spolu sdílejí rizika i odměny. Z hlediska zákazníka jde dále především o následující přínosy:\n\nZ hlediska dodavatele určitě stojí za zmínku následující výhody:\n\n\n\n"}
{"id": "329214", "url": "https://cs.wikipedia.org/wiki?curid=329214", "title": "Lachiš (rozcestník)", "text": "Lachiš (rozcestník)\n\nLachiš má více významů:\n"}
{"id": "329217", "url": "https://cs.wikipedia.org/wiki?curid=329217", "title": "Věčný šach", "text": "Věčný šach\n\nVěčný šach označuje v šachu situaci, ve které jeden z hráčů může vytvořit nekonečnou řadu po sobě následujících šachů. Soupeř je tak stále nucen řešit tento šach (přesunout krále na jinou pozici nebo představit některou svou figuru) a nemůže hrát svou vlastní hru.\n\nTato situace nejčastěji nastává v okamžiku, kdy hráč sice není schopen dosáhnout konečného matu, ale zároveň nechce dovolit soupeři hrát jeho vlastní hru, neboť soupeř by mohl zvítězit. Věčný šach je způsob, jak donutit soupeře k remíze. Ta totiž nastává v okamžiku, kdy se situace na šachovnici třikrát zopakuje, nebo když během 50 tahů není sebrána žádná figura.\n\n"}
{"id": "329219", "url": "https://cs.wikipedia.org/wiki?curid=329219", "title": "Methylová violeť", "text": "Methylová violeť\n\nMethylová violeť je označení pro skupinu fialových barviv, užívaných v chemii jako pH indikátor, v biologii na Gramovo barvení vzorků a v průmyslu k barvení textilu a jiných výrobků. Jednotlivé látky se liší počtem methylových skupin.\n\nPodle počtu methylů se rozlišují jednotlivé methylové violeti.\n"}
{"id": "329223", "url": "https://cs.wikipedia.org/wiki?curid=329223", "title": "Martin Hollý (rozcestník)", "text": "Martin Hollý (rozcestník)\n\nMartin Hollý je jméno více osob: \n\n"}
{"id": "329225", "url": "https://cs.wikipedia.org/wiki?curid=329225", "title": "Daewoo Kalos", "text": "Daewoo Kalos\n\nDaewoo Kalos je osobní automobil segmentu B (malé vozy).\n\nDaewoo Kalos je prodáván od roku 2002 v provedení hatchback a od roku 2003 i jako sedan. V roce 2004 došlo k přejmenování značky a vůz je dále prodáván pod názvem Chevrolet Aveo. Roku 2006 byl sedan zmodernizován, hatchback prošel modernizací v roce 2008. Design vytvořil Giorgetto Giugiaro. Vyrábí se v jihokorejském závodě Bupyong.\n\nDaewoo Kalos je prodáván s benzinovými čtyřválcovými motory o objemu 1,2 a 1,4 l s výkonem od 53 do 69 kW, v budoucnosti se plánuje také maloobjemový diesel. Motory jsou uložené vpředu napříč a pohánějí přední kola.\n\nŘazení zprostředkovává pětistupňová manuální, nebo čtyřstupňová automatická převodovka. V nárazových testech Euro-NCAP obdržel Kalos tři hvězdičky z pěti možných, v „B crashtestu NHTSA“ obdržel Kalos pět hvězdiček z pěti možných. Sedan v testech Euro-NCAP obdržel hvězdičku jednu a druhou přeškrtnutou.\n"}
{"id": "329226", "url": "https://cs.wikipedia.org/wiki?curid=329226", "title": "Genciánová violeť", "text": "Genciánová violeť\n\nGenciánová violeť (krystalová violeť, Methyl Violet 10B) je triarylmethanové barvivo. Používá se pro histologické barvení a v Gramově metodě klasifikace bakterií. Má protibakteriální, protihoubové a protihelmintické vlastnosti a byla dříve významným antiseptikem. Pro použití jako léčivo byla z větší části nahrazena modernějšími látkami, nicméně je stále na seznamu Světové zdravotnické organizace.\n\nNázev \"genciánová violeť\" se původně používal pro směs methylpararosanilinových barviv (methylvioleť), nicméně nyní se většinou používá pro jedinou sloučeninu. Tento název vznikl podle barvy okvětních lístků hořce (latinsky \"Gentiana\"), barvivo se však z této rostliny nevyrábí.\n\nV minulosti publikované studie popisovaly, že při dlouhodobém podávání může dojít u hlodavců ke vzniku nádorů, proto bylo podávání v potravě lidem preventivně zakázáno. Cílené studie u lidí provedeny nebyly, v rámci standardního sledování nebylo takové riziko zachyceno. Genciánová violeť proto není pokládána za látku, která by byla schopna vyvolat nádorové onemocnění. Přesto se občas objeví nepodložené poplašné zprávy tvrdící, že by snad mohla být genciánová violeť karcinogenní nebo jinak toxická; pro taková tvrzení ovšem neexistují důkazy.\n"}
{"id": "329232", "url": "https://cs.wikipedia.org/wiki?curid=329232", "title": "Neitokret", "text": "Neitokret\n\nNeitokret nastoupila na trůn po krátké vládě svého bratra Merenrea II.. Dříve vládly ženy Egyptu jen jako regentky za své nedospělé syny. Protože nemáme doklad o žádném synovi této panovnice, zdá se, že Neitokret byla první skutečnou „faraónkou“ v egyptských dějinách. (To by jen potvrzovalo krizi Staré říše ke konci 6. dynastie.) Někteří egyptologové však tento primát zpochybňují, protože jméno \"Neitaqerti\" resp \"Nitocris\" uvedené na Turínském královském papyru mají za zkomolené mužské jméno. Podle tohoto královského seznamu vládla Neitokret dva roky, jeden měsíc a jeden den. Manehto ji popisuje jako nejkrásnější ženu své doby. Podle Hérodota pomstila svého bratra a pak spáchala sebevraždu.\n"}
{"id": "329235", "url": "https://cs.wikipedia.org/wiki?curid=329235", "title": "Čokoládový agar", "text": "Čokoládový agar\n\nČokoládový agar (CHOC) je živné médium, vyráběné smíšením horkého (80 °C) agaru s krví, jedná se tedy o typ krevního agaru. Jméno odkazuje pouze na barvu tohoto média, nikoliv na chemické složení.\n\nUžívá se zejména pro pěstování náročných bakterií a jiných mikrobů (\"Haemophilus\", \"Neisseria\"). Jeho výhodou je totiž to, že při tepelné lýze krve se z červených krvinek uvolní množství růstových faktorů, např. NAD a hemin. Naopak nevýhodou je, že v čokoládovém agaru neprobíhá hemolýza (viz krevní agar).\n"}
{"id": "329237", "url": "https://cs.wikipedia.org/wiki?curid=329237", "title": "Péter Medgyessy", "text": "Péter Medgyessy\n\nPéter Medgyessy (* 19. října 1942 Budapešť) je maďarský politik a ekonom. V letech 2002–2004 byl pátým premiérem Maďarské republiky.\n\nOd března 1996 pracoval jako ministr financí, v letech 2002–2004 byl maďarským premiérem. Jeho vláda se především pozitivně projevila ve snaze připojení Maďarska k EU, spolupráce se zeměmi Visegrádské skupiny a pragmatickým postojem k otázkám maďarských menšin. Po útocích Fideszu na hospodářskou politiku vládní MSZP a celkové nestabilitě vládní politiky Medgyessy odstoupil a nahradil ho šéf MSZP Ferenc Gyurcsány.\n\n\n"}
{"id": "329238", "url": "https://cs.wikipedia.org/wiki?curid=329238", "title": "Adžátašatru", "text": "Adžátašatru\n\nAdžátašatru ( अजातशत्रु) byl mezi lety 491-461 př. n. l. král Magadhy, země na severu Indického subkontinentu. O Adžátašatruovi toho však není příliš mnoho známo. Byl synem krále Bimbisáry, kterého měl nejprve uvěznit a později nechat vyhladovět v Rádžagrze. Poté, co se ujal vlády, pokračoval v rozšiřování území i upevňování moci. Podařilo se mu dobýt Kóšalu, Varánásí, později i oligarchickou republiku Vrdždži.\n\nByl současník Gautamy Buddhy a sám přál sanghze ve své zemi. Některé detaily z Adžátašatrova života poskytují rané buddhistické texty pálijského kánonu. Adžátašatru měl nechat vystavět Patáliputu, dnešní Patnu, hlavní město Biháru, a opevnit Rádžgrhu, dnešní Rádžgir.\n\n"}
{"id": "329243", "url": "https://cs.wikipedia.org/wiki?curid=329243", "title": "Tempo (šachy)", "text": "Tempo (šachy)\n\nTempo je v šachu důležitým strategickým pojmem. Na rozdíl od obecného významu \"neznamená\" šachové tempo \"rychlost hry\", ale představuje jeden tah. Pokud hráč dosáhne svého cíle rychleji (s menším počtem tahů) než bylo původně nutné, \"získává tempo\". Pokud je soupeřem donucen (zejména v obraně) udělat navíc některé tahy, které nevedou k plánovanému cíli, \"tempo ztrácí\".\n\nJednoduchým příkladem ztráty tempa může být přesun věže z a1 na a5 a odtud na a8. Přímý přesun z a1 na a8 dává stejný výsledek, ale ušetří jeden tah. V praxi takový manévr ale nemusí vždy znamenat ztrátu tempa. Věž může na a5 ohrozit soupeřovo postavení a on musí na tuto hrozbu nějak reagovat. V takovém případě i soupeř ztrácí tempo a konečný výsledek je nula. Naopak výsledkem může být výhodnější rozestavění a pozice figur prvního hráče.\n\nZískat tempo je možné například tím, že vývoj figury (zapojení do hry) je spojen s šachem. Pokud hráč reaguje na šach vývojem své vlastní figury, výsledek je nula. Obecně je vhodné snažit se získat tempo. Tempo se získává omezením počtu možností, kterými může soupeř dopovědět.\n\nVe Skandinávské obraně po 1. e4 d5 2.exd5 Dxd5, získává bílý tempo tahem 3. Jc3. Napadá černou dámu a nutí ji táhnout.\n\nV některých koncovkách musí hráč ztratit tempo k tomu, aby získal výhodu ve hře. Pokud králové stojí v opozici, je v nevýhodě hráč, který je na tahu. Ztráta tempa se provádí tzv. mezitahem.\n\n"}
{"id": "329246", "url": "https://cs.wikipedia.org/wiki?curid=329246", "title": "Tempo (rozcestník)", "text": "Tempo (rozcestník)\n\nTempo může být:\n\n"}
{"id": "329251", "url": "https://cs.wikipedia.org/wiki?curid=329251", "title": "Karel III. Tlustý", "text": "Karel III. Tlustý\n\nKarel III. Tlustý (13. června 839 – 13. ledna 888, Neudingen) byl východofranský král a římský císař z Karlovské dynastie. Králem východofranským byl od roku 876, italským od 879, západofranským od 885, císařem římským v letech 881–887. Byl nejmladším synem Ludvíka II. Němce. Při dělení říše získal Alemansko a postupně sjednotil většinu území císařství. Neúspěšné boje s Araby a Normany jej v roce 887 donutily k abdikaci.\n"}
{"id": "329258", "url": "https://cs.wikipedia.org/wiki?curid=329258", "title": "Beer", "text": "Beer\n\nSlovo Beer může znamenat:\n\n\n\n\n"}
{"id": "329260", "url": "https://cs.wikipedia.org/wiki?curid=329260", "title": "Rhizobium", "text": "Rhizobium\n\nRhizobium je rod gramnegativních půdních bakterií z řádu Rhizobiales, které fixují dusík. Patří mezi tzv. hlízkové bakterie, vyskytují se v hlízkách bobovitých rostlin.\n\n\"Rhizobium\" a příbuzné rody (\"Bradyrhizobium\", \"Sinorhizobium\") patří do skupiny α-proteobakterií. Jsou to tyčinkovité pohyblivé bakterie, které vstupují do vnitřního prostředí kořenového vlášení a stimulují vytvoření morfologických struktur zvaných noduly či česky hlízky, uvnitř kterých pak fixace dusíku probíhá.\n"}
{"id": "329269", "url": "https://cs.wikipedia.org/wiki?curid=329269", "title": "První válka v Kongu", "text": "První válka v Kongu\n\nPrvní válka v Kongu (říjen 1996- květen 1997) byla občanskou válkou s účastí mnoha dalších států na území dnešního Konga. Proti sobě stanuli prezident Mobutu Sese Seko a jeho zairské ozbrojené síly a povstalecký vůdce Laurenta-Desiré Kabila, který se mohl opřít o podporu sousedíních států (hlavně Rwandy, Ugandy a Burundi). Ty viděly v intervenci možnost vypořádat se s rebely, kteří z území Zairu útočili na jejich vlastní území. Mobutu byl nakonec svržen, ale Kabilovi se nepodařilo stabilizovat zemi a krveprolití v podobě Druhé konžské války, nazývané též jako Africká světová válka, vypuklo v srpnu 1998.\n\nPo vojenském puči nastoupil roku 1965 do funkce prezidenta Mobutu Sese Seko. Podporován vládou USA, která chtěla zamezit jakýkoliv náznaku komunistického vývoje v zemi, vybudoval vládu jedné strany. Postupně přejmenoval hlavní město země na Kinshasa, řeku Kongo nazval Zaire a následně také přejmenoval Konžskou demokratickou republiku na Republiku Zaire. Za léta svého působení ve funkci prezidenta si vybudoval silný kult osobnosti.\n\nPo ochladnutí vztahů s USA se na počátku 90. let začala v zemi prosazovat myšlenka na demokratizaci země. Lidé požadovali reformy a tomu měla částečně vyhovět ústava třetí republiky, kterou Mobutu vyhlásil roku 1990. Reformy, zavedené Mobutem, se ale záhy ukázaly jako spíše symbolické a situaci v zemi nijak výrazně neřešily.\n\nVnitřní boj proti Mobutovi se formoval již od jeho nástupu do funkce. Mezi Mobutovi odpůrce patřili ze začátku hlavně zastánci svrženého premiéra Lumumby a etnické menšiny, kterým se nelíbilo financování okolí Kinshasy na úkor okrajových částí země. Během utečenecké krize, která přišla na počátku 90. let, se situace začala rychle dramatizovat.\n\nRoku 1994 otevřel Mobutu východní hranice země přívalu Hutů, prchajících po genocidě ze Rwandy. Mezi utečenci byli ale také příslušníci Interahamwe, milicí zapojené do genocidy. Zakládali tábory na východě Zaire, odkud napadali nejen Rwandské Tutsie, ale také Banyamulenge (Zairští Tutsiové). Mobutu, který využíval politické podpory Hutů, na rostoucí násilí v zemi příliš nereagoval.\n\nRoku 1996 vydal viceguvernér provincie Jižní Kivu prohlášení, aby příslušníci kmene Banyamulenge opustili republiku Zaire. To vyvolala silnou vlnu odporu. Proti-Mobutovské síly se spojily, aby vytvořily Spojenectví demokratických sil pro osvobození Konga-Zaire (Alliance des Forces démocratiques pour la Libération du Congo-Zaire, AFDLC). Do čela odporu se postavil dlouholetý odpůrce Mobuty, Laurent-Desiré Kabila.\n\nDíky aktivní podpoře ze strany Rwandy, Angoly a Ugandy, postupovaly jednotky pod vedením Kabily rychle podél toku Konga. Cestou se setkávaly většinou jen s váhavým odporem Mobutova režimu. Mnoho z bojovníků AFDLC byli Tutsiové, váleční veteráni z občanké války ve Rwandě. Kabila sám měl důvěru lidu díky dlouholetému odporu proti vládě.\n\nJednotky pod vedením Kabily začaly pomalu postupovat v prosinci 1996 západním směrem, přebírajíce kontrolu nad hraničními městy. Brzy se začaly objevovat zprávy o nepokojích a krvavých konfliktech postupujících rebelů. Vyšetřovatel OSN zveřejnil svědectví poukazující na napojení jednotek AFDLC na masakry, při kterých zemřelo na 60 000 lidí. Zatímco členové AFDLC toto tvrzení striktně odmítli, jeden z Mobutových pomocníků uvedl, že podobné násilí se dá v době války očekávat.\n\nV březnu 1997 zahájily povstalecké jednotky pod vedením Kabily ofenzivu a vyhlásili požadavek na kapitulaci Mobutovy vlády. Dne 27. března vstoupily jednotky do Kasengy. Vláda tuto zprávu ale popřela, a tak byla zahájena vlna dezinformací vedená stínovým ministrem pro průběh a vedení války.\n\nNa konci března 1997 byla dlouholetému oponentovi Mobuta, Etiennovi Tshisekedimu, nabídnuta pozice premiéra. Kabila, který tou dobou kontroloval 25% země, odmítal jakoukoli koaliční vládu, a Tshisekediho varoval, že pokud tuto pozici příjme, nebude se moci účastnit nové vlády.\n\nV průběhu dubna postoupila AFDLC dál podél řeky a v květnu 1997 dorazila na okraj Kinshasy. Dne 16. května 1997, po neúspěchu vyjednávacích rozhovorů, obsadil Kabila letiště Lubumbashi. Prezident Mobutu, který se již neměl o koho opřít, uprchl ze země. Kabila se sám prohlásil prezidentem a s okamžitou platností zahájil snahy o zastavení násilí a nastolení pořádku.\n\nPo nástupu Kabily do funkce prezidenta se zemí rozlila vlna očekávání. Předpokládaly se velké změny v rozpadlém Mobutově režimu. Poté, co se Kabila dostal k moci, se ale brzy ukázalo, že očekávání byla přehnaná. Kabila byl brzy obviněn, stejně jako jeho předchůdce, z korupce a autoritatismu. Mnoho z jeho demokratických přívrženců jej opustilo. Silnou centralizační kampaní rozvířil nepokoje menšin na východě, které již dříve požadovaly autonomii. Kabila se navíc projevil jako špatný spojenec. Postavil se proti svým dřívějším spojencům ze Rwandy, když nechtěli opustit jeho území. V srpnu 1998 propustil Kabila všechny Tutsie z vlády a představitele Rwandy a Ugandy vyzval, aby odešli.\n\nRwanda naoko sice vyhověla požadavku prezidenta, aby se z území Demokratické republiky Kongo stáhla, ale zároveň se domluvila se svým spojencem Ugandou o novém napadení země. Bývalí prezidentovi spojenci tak podpořili zformování nových revolučních sil, jež měly za úkol Laurenta-Desirého Kabilu z jeho funkce svrhnout. Po zapojení dalších zemí do konfliktu (Angola, Zimbabwe) tak vypuká Druhá válka v Kongu.\n\n\n\n\n\"Národní rada pro obranu demokratických sil pro ochranu demokracie (National Council for the defence of Democracy-forces for the Defense of Democracy, CNDD-FDD):\" Skupina spadající pod Síly pro ochranu demokracie (FDD)\n\n\n\n\n\n"}
{"id": "329275", "url": "https://cs.wikipedia.org/wiki?curid=329275", "title": "Pomec císařský", "text": "Pomec císařský\n\nPomec císařský (\"Pomacanthus imperator\") je hojně rozšířená ostnoploutvá ryba z čeledi pomcovití. Žije na korálových útesech v tropických oblastech Indického a Tichého oceánu v rozmezí od Rudého moře po pobřeží východní Afriky, Indonésii, Filipíny, Austrálii a Polynésii. Vyskytuje se v jedno metrové až sto metrové hloubce.\n\nPomec císařský patří mezi nejkrásnější obyvatele korálových útesů. Dospělec (ryba starší jak 4 roky) je až 40 cm velký, má žlutý ocas, jeden černý pruh přes oči a druhý kolem prsních a břišních ploutví a svislé, střídavě žluté a modré pruhování po stranách těla. Mladí jedinci mají nápadně odlišné zbarvení i kresbu. Jsou tmavomodří s kruhovitými a polokruhovitými bílými čarami.\n\nŽiví se především houbovci. Rozmnožuje se monogamicky.\n\n"}
{"id": "329285", "url": "https://cs.wikipedia.org/wiki?curid=329285", "title": "Guillaume Dufay", "text": "Guillaume Dufay\n\nGuillaume Dufay (také Du Fay nebo Du Fayt, výslovnost IPA , 1397 – 27. listopadu 1474) byl burgundský hudební skladatel a hudební teoretik působící značnou část života také v Itálii a Savojsku. Je považován za zakladatele franko-vlámské školy a jednoho z nejvýznamnějších hudebních skladatelů rané renesance. Dochovalo se asi 200 jeho skladeb, jak duchovních (mše, moteta a jiné), tak i světských (především asi 80 písní).\n\nDatum ani místo narození Guillauma Dufaye nejsou známa s jistotou. Muzikolog Alejandro Planchart předložil hypotézu, že se Dufay narodil 5. srpna 1397 nedaleko Bruselu v místě zvaném Beersel jako nemanželský syn jakéhosi preláta a ženy jménem Marie Du Fayt. Datum přitom odvodil z toho, že v tento den byla každoročně za Dufaye sloužena zádušní mše, a nemanželský původ dedukoval z toho, že otec není nikde v pramenech zmiňován.\nMarie Du Fayt se synem přesídlila do Cambrai, kde při tamní katedrále působil její příbuzný jako kanovník. Hudební nadání jejího syna bylo brzy rozpoznáno a byla mu umožněna studia. Roku 1409 studoval u Jeana de Hesdina a v letech 1409–1412 byl členem katedrálního sboru, který tehdy postupně řídili Nicolas Malin a Richard Loqueville. Roku 1411 obdržel jako odměnu za své schopnosti darem knihu \"Doctrinale puerorum\", což byl tehdy velmi cenný dar, výjimečný pro tak mladého chlapce.\n\nNa jaře 1414, když mu bylo asi 16 let, byl Dufay ustanoven klerikem při kostele v Saint Géry nedaleko Cambrai a od listopadu 1418 do roku 1420 podjáhnem při katedrále v Cambrai. Předpokládá se, že byl přítomen na kostnickém koncilu (1414–1418) v doprovodu kardinála d'Aillyho, jednoho z vůdčích teologů své doby.\n\nPřímé doklady o skladatelově cestách v první polovině dvacátých let 15. století se nedochovaly, jeho kompozice z této doby jsou však spjaty s italskou šlechtickou rodinou Malatesta, jejíž tehdejší nejvýznamnější představitel, kníže Carlo Malatesta, byl papežským legátem na kostnickém koncilu. Proto lze předpokládat, že Dufay v těchto letech navštívil sídla obou hlavních větví rodu, Rimini a Pesaro. Nejstarší skladatelovo dochované moteto, \"Vasilissa ergo gaude\" (1420), je věnováno Cleofě Malatestové, manželce Theodora II. Paleologa, despoty města Morea. Další skladba, balada \"Resvellies vous\" (1423), byla zkomponována ke svatbě Carla Malatesty a Vittorie Colonny a motet \"Apostolo Glorioso\" (1426) k inauguraci Pandolfa Malatesty jako biskupa patrasského. Na dvoře Malatestů Dufay pravděpodobně poznal skladatele Huga a Arnolda de Lantins.\n\nRoku 1424 se Dufay vrátil do Cambrai kvůli nemoci a pak smrti příbuzného, u kterého žila jeho matka. V roce 1426 odcestoval opět do Itálie, tentokrát do Boloně ve službách kardinála Louise Alemana, papežského legáta. V Boloni přijal jáhenské a poté kněžské svěcení (1428).\n\nKardinála Aleman odešel v roce 1428 do Říma k papežskému dvoru. Dufay se zde stal členem papežské kapely zprvu Martina V. a po jeho smrti roku 1431 Evžen IV., jemuž věnoval monumentální moteta \"Ecclesiae militantis\", pravděpodobně k obřadu Evženovy intronizace, a \"Supremum est mortalibus bonum\" u příležitosti usmíření mezi Evženem IV. a císařem Zikmundem (1433), a dále moteto \"Balsamus et munda cera\" k tradičnímu papežskému obřadu žehnání voskových sošek znázorňujících Beránka božího – Krista (1431).\n\nV roce 1433 se politické a ekonomické podmínky papežského dvora zhoršily a v následujícím roce vypuklo v Římě povstání sympatizující s basilejským koncilem, takže papež Evžen IV. a jeho dvůr byli nuceni se uchýlit do Florencie. Dufay se tedy nechal najmout jako kapelník savojským vládcem Amadeem VIII., který před několika lety od císaře obdržel knížecí titul, a proto chtěl u svého dvora vybudovat kapelu odpovídající této nové hodnosti.\n\nDufay stále udržoval vztahy s papežskou kapelou. V roce 1436 konečně byla monumentální Brunelleschiho kupolí zakončena stavba katedrály Santa Maria del Fiore ve Florencii a pro obřad jejího vysvěcení, jemuž předsedal sám papež, Dufay složil moteto \"Nuper rosarum flores\", jednu ze svých nejznámějších skladeb. Ze stejného období pocházejí ještě moteta \"Mirandas parit haec urbs Florentina puellae\", která oslavuje krásu florentské mládeže, a \"Salve flos Tusce gentis\". Během tohoto období a znovu v roce 1441 Dufay obdržel peníze od rodu d'Este. Jeho balada \"C'est bien raison\" je chvalozpěv na Niccolò III. d'Este, markýze z Ferrary.\n\nKonflikty mezi papeži a basilejským koncilem pokračovaly po celá třicátá léta. V roce 1439 koncil pod silným vlivem kardinála Alemana sesadil Evžena IV. a zvolil na jeho místo Amadea VIII. Savojského (ten mezitím přenechal vládu synovi Ludvíkovi a odebral se do kláštera). Amedeus tak do dějin vešel jako vzdoropapež Felix V., protože Evžen IV. rozhodnutí koncilu samozřejmě neuznal a konflikt se tím ještě prohloubil.\n\nDufay se tak náhle ocitl v choulostivé situaci, protože ho v minulých letech platil jak papež, tak i vzdoropapež. Vrátil se proto do své rodné země a získal v Cambrai místo kanovníka díky titulu bakaláře \"in decretis\" (tj. kanonického práva), který musel v bezprostředně předcházejících letech dosáhnout na turínské universitě. Jeden z prvních dokumentů, které uvádějí jeho přítomnost v Cambrai, je datován 27. prosince 1440 a jde o stvrzenku na 36 dávek vína ke slavnosti sv. Jana Evangelisty.\n\nDufay zůstal v Cambrai celé příští desetiletí: vedle péče o správu katedrály se spolu s Nicolasem Grenonem věnoval revizi a opisování hudebních rukopisů z katedrálního archivu. V roce 1444 zemřela jeho matka Marie a díky postavení a významu svého syna dostala výsadu být pochována v katedrále. V roce 1445 se Dufay přestěhoval do domu svého předchůdce, který mu zůstal domovem po zbytek jeho života.\n\nPo odstoupení vzdoropapeže Felixe V. roku 1449 se situace v církvi začala uklidňovat. V roce 1450 se Dufay vrátil do Itálie, a existuje velmi pravděpodobně spojení mezi mší, kterou složil na počest svatého Antonína z Padovy, a zasvěcením Donatellova oltáře v padovské bazilice v témže roce.\n\nV 1452 byl Dufay opět na savojském dvoře, Ludvík Savojský mu poskytl funkci kapelníka a dvorního rádce. Dufay si však podržel i titul kanovníka v Cambrai, a protože v savojském dvorním archivu nejsou doloženy pravidelné platby v jeho prospěch, není jasné, zda v následujících letech u savojského dvora pobýval trvale.\n\nZ tohoto období se dochovalo mnoho skladeb, mezi nimi jeden ze čtyř \"Nářků\" (\"Lamentationes\") na pád Konstantinopole v roce 1453, mše \"Se la face ay pale\" pravděpodobně psaná pro svatbu Ludvíkova syna Amadea s princeznou Jolandou Francouzskou v roce 1452 (má se za to, že baladu použitou jako \"tenor\" mše, napsanou rovněž Dufayem několik let předtím, měl ve zvláštní oblibě vévoda Ludvík a jeho žena, Anna Lusignanská). Ze stejné doby pochází Dufayův dopis Pierovi de Medici.\n\nMše na tenor \"L'homme armé\", jedna z Dufayových nejznámějších, byla složena buď u savojského dvora nebo spíše v pozdějších letech v Cambrai. Spolu se stejnojmennými mšemi, které ve stejné době složili Johannes Ockeghem a Antoine Busnois, zahájila řadu bezpočtu mší na stejné hudební téma od předních skladatelů renesance, jež byly komponovány až do začátku sedmnáctého století.\n\nDufay se natrvalo vrátil do Cambrai v roce 1458. V závěru života ho navštívila řada jiných hudebních tvůrců jako Antoine Busnois, Johannes Ockeghem, Johannes Tinctoris a Loyset Compère, kteří pak měli rozhodující vliv na vývoj polyfonie v příští skladatelské generaci. Roku 1467 započala výměna dopisů s florentským varhaníkem Antoniem Squarcialupim, jehož prostřednictvím Piero de Medici požádal Dufaye o zhudebnění jedné balady Lorenza I. Medicejského, zdá se však, že bez odezvy.\n\nV tomto období napsal Dufay mši na tenor antifony \"Ave regina coelorum\". Poslední písní, kterou složil, byla výzva k nové křížové výpravě po pádu Konstantinopole. Roku 1460 snad zkomponoval \"Rekviem\", které se nedochovalo.\n\nDufay zemřel 27. prosince 1474 po nemoci trvající několik týdnů. V závěti uvedl, že jeho moteto \"Ave regina coelorum\" s vloženým tropem \"miserere tui labentis Dufay\" se má zpívat u jeho úmrtního lože, ale nebyl čas jeho přání uskutečnit. Byl pohřben v kapli sv. Štěpána v cambraiské katedrále a na náhrobek byl umístěn jeho portrét. Po zničení chrámu byla náhrobní deska ztracena, ale byla znovu objevena v roce 1859 a dnes je umístěna v muzeu v Lille.\n\nDufay byl nejvlivnější hudebník patnáctého století a jeho hudba byla opisována, šířena a zpívána všude, kde zakořenila polyfonie. Téměř všichni skladatelé příští generace přejali některé prvky jeho stylu. Sám Dufay vypracoval mimořádnou syntézu stylu největších skladatelů bezprostředně předcházející generace, zejména Johannese Ciconii a Johna Dunstabla. Lze říci, že přechod mezi stylem počátku patnáctého století – přímým dědicem Ars nova – a následujícím renesančním stylem, byl téměř zcela dílem Dufayovým, konaným v časovém rozpětí více než půl století.\nPrvní svědectví o Dufayově úloze ve vývoji evropské hudby podal jeho současník, savojský básník Martin Le Franc, který napsal v dvorní básni \"Le Champion des Dames\" (1442, doplněno slavnou miniaturou zachycující Dufaye a Binchoise):\n\n<poem lang=\"fr\">\nTapissier, Carmen, Cesaris\nN’a pas long temps si bien chanterent\nQu’ilz esbahirent tout Paris\nEt tous ceulx qui les frequenterent.\nMais onques jour ne deschanterent\nEn melodie de tel chois,\nCe m’ont dit ceulx qui les hanterent,\nQue Guillaume du Fay et Binchois.\n\nCar ilz ont nouvelle pratique\nDe faire frisque concordance\nEn haulte et en basse musique,\nEn fainte, en pause, et en muance.\nEt ont prins de la contenance\nAngloise et ensuÿ Dunstable,\nPour quoy merveilleuse plaisance\nRend leur chant joyeux et notable.\n</poem>\n\nKostnický koncil byl milníkem i v dějinách evropské hudby, protože církevní i světská knížata si s sebou na toto shromáždění brala své kapely, takže hudebníci se mohli navzájem stýkat a slyšet. Podle kronikáře Ulricha von Richental za čtyři roky koncilu, 1414 až 1418, Kostnicí prošly tisíce hudebníků, mezi nimi ne méně než 1700 instrumentalistů. Je možné, že zde byl John Dunstable, protože přítomnost anglických hudebníků je doložena, rovněž zde koncertovali nositelé Ciconiovy hudební tradice, protože koncilu se účastnil Ciconiův patron kardinál Francesco Zabarella z Padovy. Mladý Dufay tak v Kostnici mohl vyslechnout nejlepší a nejinovativnější hudbu předchozí skladatelské generace.\n\nDufay komponoval všechny hudební formy populární v jeho době: mše, moteta, Magnificat, hymny, antifony z oblasti duchovní hudby a ronda, balady, virelais z hudby světské. Soupis jeho díla s jistotou obsahuje:\n\nKromě těchto děl Dufayovi pravděpodobně náleží řada dalších dochovaných kompozic z 15. století, jejichž autorské zařazení není jisté.\n\nDufayovy autority jako hudebního teoretika se dovolávali někteří autoři traktátů ještě na konci 15. století a některé prameny naznačují, že Dufay vytvořil i teoretické spisy, které se však nedochovaly. Zachoval se však záznam z Dufayovy návštěvy ve St. Etienne nedaleko Besanconu 14. září 1458, při níž byl skladatel bývalým papežským zpěvákem Pierrem Grossetestem tázán, zda antifonu \"O quanta est exultatio\" je třeba přiřadit druhému nebo čtvrtému modu, což opět ukazuje na to, že se Dufay těšil pověsti předního hudebního teoretika. Úkol revidovat hudební archiv katedrály v Cambrai svědčí o tom, že byl považován za znalce nejen soudobé polyfonie, ale i gregoriánské monodie.\nZe soupisu Dufayova majetku sestaveného po skladatelově smrti se dozvídáme, že vlastnil řadu klíčových traktátů o hudbě v čele s \"Micrologem\" Guida z Arezza.\n\nHudební teorie pod pojmem mše rozumí úplné, stylisticky a tematicky jednotné zpracování katolického mešního ordinária (\"Kyrie, Gloria, Credo, Sanctus / Benedictus\" a \"Agnus Dei\"). Nejstarší známá polyfonní mše je \"Missa de Notre Dame\" Guillauma de Machaut, ta však ještě nevykazuje jednotu typickou pro mešní cykly následujícího století.\nPrvní Dufayova mše, trojhlasá kompozice známá ještě před několika lety jako \"Missa sine nomine\", \"Bezejmenná mše\", využívá ve všech částech s výjimkou Creda řadu tematických motivů, které David Fallows nedávno identifikoval jako charakteristické prvky balady \"Resvellies vous\" (tak je uvedená mše nyní nazývána): zejména se na počátku všech částí vyskytuje stejné jednoznačně identifikovatelné téma, tj. hlavní motiv, což je způsob práce, který Dufay používal v celé další mešní tvorbě. Jeho hudba střídá pasáže, v nichž se tři rovnocenné hlasy splétají do polyfonního tkaniva se stejnou vahou a často se vyskytuje pravá imitace, a části zvané \"cantilena\", v nichž vrchní hlas přebírá hlavní roli při recitaci mešního textu a melodie je obvykle slabičná.\n\nPodobné rysy má o několik let mladší \"Missa S. Jacobi\", která kromě částí mešního ordinária obsahuje i čtyři části propria (\"Introitus, Offertorium, Communium, Alleluia\").\n\nV pozdějších mších Dufay používá pro všechny části jednu společnou melodii v základním hlasu, tenoru, zvanou cantus firmus; může jít buď o melodii gregoriánského chorálu jako ve mši \"Ave Regina coelorum\", nebo o melodii světské písně jako ve mších \"L'homme armé\" nebo \"Se la face ay pale\". Jediným známým předchůdcem takového skladatelského postupu je mše \"Alma Redemptoris mater\" anglického skladatele Leonela Powera. Dufayovy mše na cantus firmus jsou čtyřhlasé, jeden z hlasů, zvaný \"contratenor bassus\", je přitom hlubší než \"tenor\". Občas se v nich vyskytuji krátké dvojhlasé pasáže (\"bicinia\") a tříhlasé části. Toto kompoziční schéma v krátkém čase přijali všichni velcí evropští skladatelé a stalo se jednou z typických forem renesanční polyfonie.\n\nOpakování stejného tenoru ve všech částech mše zdůrazňuje efekt různých mensurálních schémat, rytmů. Například v \"Kyrie\" mše \"Se la face ay pale\" se základní melodie opakuje třikrát, přičemž se rytmické hodnoty postupně snižují podle schématu 3 : 2 : 1. Toto \"Kyrie\" podrobně ve své práci o kontrapunktu analyzuje D. de la Motte a uvádí je jako příklad \"varietas\", obměny, jež byla podle Tinctorise jedním ze základních rysů dobré polyfonní kompozice: vrchní hlas této mešní části je konstruován tak, aby se nikdy neopakoval totožný rytmus nebo melodie. To kontrastuje s představou, že v hudbě renesance převažoval imitační kontrapunkt; ten je v Dufayově tvorbě přítomen také, ale není skladatelovou výhradní technikou.\n\nKromě celých mešních cyklů obsahuje Dufayovo dílo také mnoho jednotlivých částí, fragmentů ordinária, mezi nimiž rozsahem vyniká slavné \"Papežské Sanctus\" s tropem \"Ave verum corpus\", v němž alternace jednotlivých veršů (často komponovaných jako faux bourdon) naznačuje, že mělo být prováděno antifonálně, dvěma samostatnými pěveckými sbory.\n\nSlovo \"motetus\" původně označovalo jeden z hlasů polyfonní kompozice, dnes se však jako moteta označují všechny duchovní skladby (či skladby s latinským textem) s výjimkou těch, které zpracovávají liturgické texty, či v užším pojetí těch, které zpracovávají text samotného mešního ordinaria.\n\nV Dufayově tvorbě se moteta na originální texty vyskytují v první části jeho tvůrčí dráhy, před definitivním návratem do Cambrai. Psal moteta k různým příležitostem a ceremoniím, což dnes v mnoha případech umožňuje jejich přesnou dataci. Je možné, že sám Dufay psal kromě hudby i texty, nelze to však dnes již dokázat.\n\nRozsáhlejší a složitější z Dufayových motet jsou komponovány isorytmicky, navíc bývají rozdělena do několika částí. Přechod od jedné části ke druhé často zahrnuje takzvanou \"proporci\", tedy rytmickou změnu v daném poměru, 3:1 (\"proportio tripla\"), 2:1 (\"proportio dupla\"), 3:2 (\"proportio sesquialtera\") nebo v poměru opačném k některému z uvedených. Tyto proporce jsou spojeny se změnou prolace v mensurální notaci, tedy poměru konvenčních hodnot trvání not – například se přejde od \"dokonalého\" rozdělení (na tři doby) k \"nedokonalému\" (na dvě), což je podobný efekt jako přechod od tříčtvrťového taktu k dvoučtvrťovému v moderní hudbě.\nKaždé izorytmické moteto je postaveno na složité struktuře číselných poměrů, které regulují opakování rytmických modulů (\"taleae\") v každém hlasu. Mnohá moteta začínají \"biciniem,\" dvojhlasou částí, předcházející nástupu tenoru a případně dalších hlasů; v některých motetech se \"bicinium\" vyskytuje na počátku každé části. Navíc jsou tato moteta často polytextuální (hlasy současně zpívají různé texty), čímž vzniká komplexní kompoziční struktura, jíž byl Dufay nesporným a vyhledávaným mistrem.\n\nTo, že některá z nejsložitějších motet jsou spojena s Dufayovým pobytem v Římě a Florencii, vedlo některé badatele k přesvědčení, že číselné poměry použité Dufayem v těchto kompozicích svědčí o jeho příklonu k novoplatónským idejím, typickým pro prostředí, v němž se zrodil humanismus. Konkrétně Ch. Warren shledal ve struktuře moteta \"Nuper rosarum flores\" (komponovaného na gregoriánský tenor \"Terribilis est locus iste\") jasnou korespondenci s proporcemi použitými Brunelleschim v návrhu kupole florentské katedrály. O něco později C. Wright vyslovil názor, že proporce použité Dufayem (6 : 4 : 2 : 3) nejsou převzaty z Brunelleschiho architektury, ale z biblického popisu Šalomounova chrámu.\n\nVezmeme-li v úvahu, že další moteta mají podobné proporce (moteto \"Salve flos Tuscae gentis\" například je založeno na proporcích 6 : 3 : 4 : 2), znamená to, že uvedené hypotézy nelze s jistotou dokázat a jsou dosud předmětem odborné debaty. Je třeba poznamenat, že zatímco Warrena jeho analýza vedla k tvrzení, že moteto \"Nuper rosarum flores\" je prodchnuto humanistickými ideály, Wright dospěl k opačnému závěru, že formální struktura moteta (včetně možné citace biblických proporcí) se v žádném případě neodchyluje od „gotického“ stylu burgundské školy. Dufayova izorytmická moteta nepochybně představují nejvyšší a závěrečnou fázi vývoje hudební formy zděděné z předchozího století; další skladatelské generace již tuto formu zcela opustí a také Dufayova pozdější tvorba již jasně naznačuje směr, jímž se bude duchovní vícehlas vyvíjet až do 16. století. Na druhou stranu však představa třicetiletého Dufaye zcela ignorujícího rodící se humanistické myšlení je popřena texty jeho izorytmických motet, obsahujících témata, stylistické a lingvistické prvky jasně humanistického rázu.\n\nDalší skupina motet je komponována stylem zvaným \"cantilena\", o němž jsme již hovořili při popisu mší. Ani tento styl není z formálního hlediska novinkou, ale umožňuje Dufayovi ukázat výjimečnou melodickou eleganci a výrazovou jemnost, vyhýbající se jakémukoli opakování a stereotypu.\nDo zralého období Dufayovy tvorby patří velké polyfonní kompozice na liturgické texty (hymny, antifony) včetně několika verzí mariánských antifon \"Alma Redemptoris mater\" a \"Ave Regina coelorum\" a četné tříhlasé harmonizace liturgických zpěvů fauxbourdonovou technikou, již Dufay poprvé užil ve mši \"Missa sancti Jacobi\". Pro liturgické použití psal Dufay také monodie i hymny se střídajícími se monodickými a fauxbourdonovými částmi.\n\nNěkteré z Dufayových kompozic mají zvláštnosti stojící za zmínku. Moteto \"Mirandas parit\" má latinský světský text, ale existuje jeho adaptace (\"contrafactum\") s náboženským textem \"Imperatrix angelorum\". Poslední Dufayovo isorytmické moteto, \"Fulgens iubar\", má stejný závěr (slovo Amen) jako \"Nuper rosarum flores\". Sekvence \"Gaude Virgo\" několikrát cituje melodické téma písně \"En attendant\" Filippa da Caserta, spojované s Bernabò Viscontim.\n\nPolytextuální moteto \"Apostolo glorioso\" má jako jediné italský text, ovšem píseň \"Vergine bella\" na Petrarcův text je rovněž někdy považována za cantilenové moteto pro svůj duchovní charakter. Také některé jiné Dufayovy kompozice nelze jednoznačně zařadit mezi duchovní nebo světskou tvorbu: sem patří čtyři lamentace na pád Konstantinopole roku 1453, z nichž se dochovala jediná (\"O tres piteulx / Omnes amici eius\"), a také skladba \"Juvenis qui puellam\". Ta je parodií na disputaci z oblasti kanonického práva a řeší se v ní otázka, zda mladík, který si vzal ještě ani ne sedmiletou dívku a rozešel se s ní, aniž by s ní strávil noc, si smí poté vzít za manželku její sestřenici. Není známo, zda Dufay psal jen obecnou satiru, anebo zda měl na mysli situaci rozpolcené církve v době ferrarského koncilu, který začal sedm let po basilejském, jak uvádí D. Fallows.\n\nV profánní oblasti Dufay používá ustálené písňové formy 14. a 15. století, nejčastěji rondo následované baladou, naopak zřídka se vyskytuje virelai či bergerette. Zvláštní forma je použita v písni \"Vergene bella\", prvním a mimořádně citově expresivním zhudebnění slavné Petrarcovy básně, přesněji její první strofy. Jediným předchozím zhudebněním Petrarkova textu je balada \"Non al suo amante\", jejímž autorem je Jacopo da Bologna. Jinou kompozicí nestandardní formy je skladba \"La belle se siet\" komponovaná na tenor populární písně.\n\nPodle děl, jejichž datace je jistá nebo pravděpodobná, vytvořil Dufay většinu svých profánních skladeb před rokem 1440. Pozdější práce mají mnoho společných rysů s kompozicemi Gillese Binchoise a Johannese Ockeghema, rysů vyskytujících se ještě u Josquina Desprez a ve francouzské písni počátku renesance. Dufayovy písně jsou tříhlasé, zřídka čtyřhlasé, u některých je čtyřhlasé provedení pravděpodobně až úpravou pozdějšího skladatele jako v případě písně \"Se la face ay pale\". Charakter skladeb je poměrně variabilní: Ve většině písní hraje klíčovou roli vrchní hlas podobně jako v duchovní hudbě ve stylu \"cantilena\", zatímco zbylé hlasy pravděpodobně jsou určeny pro instrumentální doprovod. V jiných případech jde o vokální polyfonní kompozice s podobnou vahou všech hlasů. A konečně několik písní (\"Par droit je puis\", \"Les douleurs\", \"Bien veignés vous\") je založeno na kánonu dvou svrchních hlasů.\n\nVětšina textů je francouzských, osm písní má text italský (z nichž \"Quel fronte signorile\" je adaptací francouzského ronda \"Craindre vous vueil\"). Použití italštiny jistě je svědectvím opakovaných Dufayových pobytů v Itálii, je však třeba poznamenat, že obě balady výslovně věnované italským šlechticům, \"Resvellies vous\" a \"C'est bien raison\", jsou francouzsky.\n\nV textu zmíněných balad se objevují jména těchto šlechticů, konkrétně to byli Carlo Malatesta a Niccolò III. d'Este. Avšak i texty některých jiných Dufayových skladeb obsahují odkazy k místům nebo osobám zřejmě významných pro soukromý skladatelův život, jako je to v případě písní \"Adieu ces bons vins de Lannoys\", \"Ce moys de may\" nebo v případě písňových textů obsahujících akrostich osobního jména: CATERINE DUFAY (\"Craindre vous vueil\"), FRANCHOISE (\"Franc cuer gentil\"), JEHAN DE DINANT (\"Je veuil chanter\"), MARIA ANDREASQ (\"Mon cuer me fait\"). Balada \"Mon chier amy\" je povzbuzením určeným neznámému příteli, aby opět našel duševní pohodu a klid po smrti milované osoby (je možné, že byla adresována některému členovi rodu Malatesta po smrti Pandolfa Malatesty roku 1427). Rondo \"En triumphant de cruel dueil\" je lamentem pravděpodobně na smrt Gillese Binchoise (1460).\n\nTexty písní jsou často neúplné, protože v některých rukopisech je zaznamenána pouze první sloka. Jen v několika případech je znám autor textu, ale přítomnost osobních odkazů a akrostichů naznačuje, že jím často mohl být sám Dufay. Rámcem většiny písňových textů je kurtoazní láska v duchu typickém pro pozdní středověk; některé písně jsou přímo věnovány počátku jara, prvnímu máji. Výjimkou jsou některé příležitostné písně jako balada \"Invidia nimica\" nebo píseň \"La belle se siet\". Druhá zmíněná píseň rozpracovává tehdy populární námět (dívka zamilovaná do mladíka odsouzeného k smrti, která odmítá skvělý sňatek a raději si přeje být pohřbena se svým milým, aby si ti, kteří navštíví jeho hrob, mohli vzít příklad z její věrnosti), který se dochoval až do současnosti jak ve Francii (píseň \"La Pernette\", tradičně zpívaná poutníky do Santiago de Compostela), tak v severní Itálii (píseň \"Fior di tomba\", jež inspirovala partyzánskou píseň \"Bella ciao\").\n\nDufayova díla se nacházejí ve více než stovce různých rukopisů z patnáctého století, pocházejících z celé západní Evropy. Nejdůležitější sbírky jeho prací obsahují následující rukopisy, které tak tvoří hlavní zdroj poznání Dufayova díla:\n\n\nJako všechna hudba té doby vyjma tabelatur pro klávesové nástroje, dochovaly se Dufayovy kompozice v rukopisech rozdělené na jednotlivé hlasy. Každá část je přitom nadepsána prvními slovy písně a označením hlasu (\"cantus\" neboli \"motetus\", \"tenor\", \"triplum\", \"contra[tenor]\").\nV mnoha kompozicích včetně některých mší jsou hlasy, které nemají uveden žádný text, a také některé otextované hlasy obsahují místa nebo i celé části beze slov, například počátek moteta \"Apostolo glorioso\". V jiných písních, příkladem je \"Vergine bella\", po části úplně neotextované následuje několik slov na jednom nebo dvou místech. Protože dnes již není jasné, jak se má takový zápis správně interpretovat, existují dvě různé teorie: První říká, že Dufayovy skladby, především duchovní, je třeba provozovat \"a cappella\", tedy jako výhradně vokální. Druhá naopak připouští použití hudebních nástrojů jednak v částech bez textu, jednak jako zdvojení pěveckých hlasů, přičemž v částech bez textu může hrát výhradně hudební nástroj.\n\nPrvní názor se opírá o fakt, že v dobových hudebních rukopisech ani traktátech se nedochovaly explicitní záznamy o použití hudebních nástrojů při provozování duchovní polyfonie. V Dufayově době byly chrámové sbory složeny výhradně z vokalistů, jak dokládají archivní dokumenty, zatímco instrumentalisté na knížecích dvorech (minstrelové) byli sice obvykle virtuózními improvizátory, neměli ale znalosti potřebné k interpretaci zápisu polyfonní hudby. Aby však bylo možno zpívat hlas bez připsaného textu, je potřeba převzít text odjinud, buď z jiných hlasů, nebo v případě tenorového partu z odpovídajícího gregoriánského chorálu. Výsledek však bývá špatně slučitelný s melodií příslušného hlasu, protože počet slabik neodpovídá počtu temp hudby.\n\nVětšina soudobých interpretů proto při provozování Dufayovy hudby používá hudební nástroje, což se opírá jednak o dobová zobrazení andělů koncertujících s hudebními nástroji, jednak o nepřímá svědectví současníků. Například kronikář Ulrich von Richental roku 1416 popsal hudbu kapel vévodů z Lichfieldu a Norwiche na kostnickém sněmu takto: „Od rána [Angličané] oslavovali svátek [sv. Tomáše z Canterbury] velkým hlukem a slávou, rozžatými velikými svícemi, andělsky sladkými písněmi až k nešporám, varhanami a trubkami, na něž zpívali \"tenor\", \"discantus\" a \"medius\".“ Giannozzo Manetti, kronikář obřadu zasvěcení katedrály ve Florencii, při němž bylo uvedeno moteto \"Nuper rosarum flores\", píše: „Slyšeli jsme zpívat tolik a tak odlišných hlasů a jejich souzvuj se dotýkal nebes, jaky bychom slyšeli koncertovat anděly. [ ... ] Když zpěv ustal, [ ... ] slyšeli jsme jemnou a radostnou hru hudebních nástrojů. [ ... ] Ve chvíli pozdvihování se celá bazilika ozývala harmonickým souzvukem doprovázeným zvuky různých nástrojů, takže se říkalo, že to bylo, jako by rajské zvuky a zpěvy sestoupily z nebe na zemi.“\n\nJe možné, že v této době hudebníci vedení jako zpěváci byli schopni podle potřeba také zahrát na nějaký hudební nástroj; na již zmíněné miniatuře k básni \"Le Champion des Dames\" je Dufay znázorněn vedle varhanního positivu a Binchois je namalován s harfou v ruce. Pro Dufayovu dobu je jasně doloženo používání hudebních nástrojů spolu s pěveckými hlasy u světských žánrů (balady, ronda atd.). Co se týče motet, hranice mezi světskou a duchovní hudbou byla méně jasná než je dnes; mnohá moteta měla latinský, ale úplně světský text, přičemž mohla být založena na tenoru duchovního rázu. Objektivnější je považovat za duchovní hudbu jen tu, která je psána na oficiální liturgické texty (mešní ordinárium, antifony, sekvence a hymny liturgie hodin). Moteta psaná na původní texty (pravděpodobně Dufayovy) by tak byla neliturgická, přesto však pravděpodobně provozovaná v kostelích.\nJak v případě motetů, tak i u některých mší (jako např. \"Mše Resvellies vous\") jsou části bez textu (typicky kontratenorový part) mimořádně špatně zpívatelné; naopak u pozdějších mší a hudby určené k častějšímu provozování, jako jsou písně celé ve stylu faux bourdon, se provedení \"a capella\" zdá mnohem přirozenější.\nVolba případných hudebních nástrojů záleží na interpretovi. Podle dobových vyobrazení a dokumentů se zdá, že nejčastějšími nástroji byly fiduly, varhany (portativy nebo positivy), harfy, psalteria, různé trubky a flétny. Nahrávky Dufayovy hudby obsahují také renesanční hudební nástroje jako violy da gamba, rohy, plátkové dechové nástroje. Ladění Dufayovy doby bylo pythagorejské; protože se však výška základního tónu velmi lišila město od města, není důvod se v tomto směru odchylovat od našich moderních zvyklostí.\n\n\n"}
{"id": "329286", "url": "https://cs.wikipedia.org/wiki?curid=329286", "title": "Mahápadma Nanda", "text": "Mahápadma Nanda\n\nMahápadma Nanda (kolem 450-362 př. n. l.) byl první král a zakladatel dynastie Nandovců. Podle některých zdrojů vzešel ze svazku kurtizány a holiče, podle dalších zpráv však byl nemanželským synem posledního krále dynastie Šišunágů Mahánadína. Kvůli jeho nízkého původu Mahápadma Nanda nebyl u svého lidu příliš oblíben. Nandovci pod nadvládou Mahápadmy Nandy ustanovili první velkou říši na severu Indie s hlavním centrem v Magadze; za vlády dynastie Maurjů pak dosáhla říše vrcholu. Sám Mahápadma Nanda začlenil do své říše území Kalingy, Angy a horní část údolí Gangy.\n\nPodle tradice měl Mahápadma Nanda osm synů, proto je celá Nandovská dynastie někdy označována jako „dynastie devíti Nandovců“. Jeho synové se však ukázali jako neschopní vládci, kteří nedokázali udržet Nandovce u moci a brzy proto byli sesazeni Čandraguptou Maurjou.\n\nŽivotní data Mahápadmy Nandy zůstávají nejistá. Indolog F. E. Pargiter datuje Nandovu korunovaci do roku 382 př. n. l., zatímco R. K. Mookerji do roku 364 př. n. l.\n"}
{"id": "329291", "url": "https://cs.wikipedia.org/wiki?curid=329291", "title": "Transit", "text": "Transit\n\nTransit, někdy také NAVSAT (\"Navy Navigation Satellite System\"), byl historicky první družicový polohový systém provozovaný mezi léty 1964–1996 vojenským námořnictvem USA, s jehož pomocí bylo možno určit polohu s přesností prvních stovek metrů a přesný čas kdekoliv na Zemi.\n\nPřesnost systému byla později zvyšována až na desítky metrů a byl uvolněn i pro civilní uživatele.\n\nPřed vznikem systému Transit, zde byl již existující regionální polohový rádiový systém LORAN (vhodný pro letectvo a pobřežní námořnictvo), který využíval pozemní vysílače a v podstatě navazoval na lokální britský systém GEE užívaný již za druhé světové války.\nMyšlenka umístit vysílače na oběžnou dráhu země vznikla v laboratořích aplikované fyziky (APL) při Johns Hopkins University. Postgraduální studenti George Weiffenbach a William Guier se v disertační práci zabývali spektrografií elektromagnetického vlnění v oblasti mikrovln. Díky tomu měli k dispozici přístroje a zkušenosti s radiotechnikou, v blízkosti laboratoří byla dostupná frekvenční a časová základna. A proto byli několik dnů po vypuštění první umělé družice Sputnik 1 4. října 1957 schopni lokalizovat její orbit prostřednictvím zjištění Dopplerova posunu z jejich rádiových signálů. Vysílání družice Sputnik bylo přijímáno na frekvenci 20 MHz ±1 kHz, následný Sputnik 2 pak už na obou vysílaných frekvencích, což umožňovalo vyloučit atmosférickou refrakci.\n\nKrátce nato Frank McFlure, vedoucí výzkumného centra APL, postuloval myšlenku, že pokud by pozice umělých družic byly předvídatelné, na principu Dopplerova posunu by bylo též možno lokalizovat přijímač na povrchu Země. Tak mohla postupně vzniknout představa a základní kostra globálního družicového polohového systému: několik družic na polárních dráhách, vysílající signál na dvou stabilních frekvencích (odstranění ionosférické a troposférické refrakce) společně kódovanými daty o dráze družice. Pozemní přijímač s všesměrovou anténou a počítačem provedený numerický výpočet polohy, zasílání aktuálních dat k družici o jejích orbitech měla zajišťovat vysílací stanice.\n\nBrzy na to v roce 1958 byl rozběhnut výzkum placený ARPA (Advanced Research Projects Agency), který vedl Richard Kershner na APL. V roce 1960 převzalo podporu projektu námořnictvo USA jako součást vhodnou pro jejich námořní navigační systém.\n\nMezi léty 1959 až 1964 byl projektován a vytvořen projekt GNSS, vypuštěno 8 výzkumných a 15 navigačních družic, připravena celosvětová síť pro sledování družic, odvozen model gravitačního pole země důležitý k predikci orbitu družic na 12 hodin dopředu a vyvinut byl software a příslušenství pro výpočet polohy.\n\nPět let po spuštění projektu, vývoje a testů byl v roce 1964 zaveden do služby jako součást navigace ponorek a lodí. V létě 1967 viceprezident USA Humbert Humphrey ohlásil otevření systému Transit pro státy blízké USA počítající i s komerčním využitím např. na civilních lodích a letadlech.\n\nV srpnu 1988 byla vypuštěna poslední družice a podpora systému byla ukončena 31. prosince 1996, kdy byl již překonaný novým systémem v plném provozu NAVSTAR GPS.\n\nVysílání sedmi funkčních družic (Oscar 23, 25, 27, 29, 30, 32, Nova 2) na orbitech bylo dále využíváno k monitorování ionosféry v programu Navy Ionospheric Monitoring System (NIMS). Tři z nich byly ještě v roce 2008 pravděpodobně v provozu.\n\nCelý systém Transit lze rozdělit do 3 segmentů:\n\nKosmický segment byl projektován na 3+3 družice, tj. 3 aktivní ve vysílání, další 3 jako záloha na oběžné dráze.\nDružice dodnes obíhají ve výšce 1 100 km nad povrchem Země na 3 kruhových polárních drahách se sklonem 67°, dráhy jsou vzájemně posunuty o 120°.\nVáží asi 50-120 kg a na nízké oběžné dráze (LEO, Low Earth Orbit) se pohybují rychlostí 7,3 km/s, s dobou oběhu kolem Země 1h 46min. Dnes už zřejmě žádná nemá funkční palubní výbavu, ale díky umístění relativně stabilním orbitu na LEO shoří až za několik stovek let v atmosféře.\n\nKlíčové části družic Transit jsou:\n\nDružice vysílaly dvě minuty dlouhé časové značky určenou pro synchronizaci chronometrů a zároveň využívanou pro zjištění polohy. Vysílání bylo na dvou frekvencích UHF za účelem eliminace ionosférické a troposférické refrakce:\n\nBloky použitých družic:\n\nTyto družice měly ověřit zda předpoklady o konstrukci jsou správné a reálné. Jejich hmotnosti byly od 80 do 120 kg, jako zdroj energie používaly solární panely. První družice Transit 1A byla rotačně stabilizovaná ve tvaru koule, avšak byla ztracena při startu. Další Transit 1B už měl vysílač na více frekvencích (54, 162, 216, 324, 920 MHz), novou stabilizaci založenou na gravitačním gradientu a životnost 89dní.\nPři vypouštění Transit 2A byla testována možnost vypouštění více družic z jedné nosné rakety maketou Lofti 1, v provozu byla 2 roky. Plánovaná družice Transit 2B nebyla nakonec vyrobena.\nDružice Transit 3A selhala při startu.\nTransit 3B měl operační paměť o kapacitě 384 bitů, jejíž obsah vysílala fázovou modulaci signálu ±60°.\nDružice 4A a 4B už byly válcového tvaru a vysílali na 2 frekvencích a měly místo solárních panelů nukleární pohon. Z jejich měření byl vytvořen první model gravitačního pole země.\nPrototypy byly přípravou pro sériovou výrobu s hmotností od 55 do 75 kg. Družice Transit 5A-1, která měla první autorizaci odesilatele povelů z pozemního vysílače a Transit 5A-2 nebyly na orbitu oživeny. Až oživení Transit 5A-3 se zdařilo a podílel se na mapování gravitačního pole.\nDalší družice Transit 5C-1, která byla obdobou 5A-1, pracovala úspěšně více jak jeden rok.\n\nNa družicích Transit 5BN-1, 5BN-2, 5BN-3 byly opět použity nukleární zdroje energie, pro vyšší cenu v sériové výrobě nakonec nevyužité. Transit 5BN-1 měla potíž se stabilizací, což snížilo intenzitu signálu a možnost příjmu na Zemi, 5BN-2 byla později nasazena v ostrém provozu a 5BN-3 ztracena při startu.\n\nSérie Oskar byly operační družice založené na Transit 5C-1 o hmotnostech 50-60kg.\nPrvní sériová komerční výroba pěti družic byla kazová a v provozu byly jen několik dní. Po obměně klíčových zařízení v další pěti již vyrobených družicích byla operační doba prodloužena na 7 až 11 měsíců. Dále se objevili problémy s šednutím solárních panelů na orbitu. Ale od družic Oscar 13 po Oscar 20 byla již životnost více než 20 let.\nProto nebyly čtyři družice vyrobeny vůbec z původně plánovaných 32, další tři byly přepracovány na jiný výzkumný účel (Wideband, HILAT, Polar Bear) a jedna byla doplněna přídavnými zařízeními nesouvisející s projektem Transit (Transat).\nPosledních 8 družic Oscar bylo vypouštěno po dvojicích pro snížení nákladů. Typická životnost se pohybovala mezi 10 a 21 lety.\n\nTři prototypy Triad o hmotnosti 95 kg měly ověřit novou koncepci návrhu družic v projektu TIP (Transit Improvement Program) pro pozdější sérii Nova.\n\nV zájmu byla odolnost proti kosmické radiaci, zvýšení výkonu vysílačů. Nový počítač umožnil programovatelnost a 64 kB operační paměti.\nSystém stabilizace družice DISCOS (Distubance Compensation System) měl umožnit autonomní provoz 5 dnů bez spojení s vysílačem řídícího střediska. Ukázalo se však, že použitelná predikce orbitu může být až 60 dní.\nProtože vlivem nízkého orbitu měnila družice svou nominální dráhu, měl být nově vybavena vlastním pohonem pro její korekci.\n\nProtože družice Triad 1 po dvou měsících selhala, byly v dalších Triad 2 a 3 všechny systémy redundantní.\n95kg\n\nTři družice Nova o hmotnosti 170kg byly výsledkem vývoje Triadu. Protože typická životnost první trojice se pohybovala mezi 8 a 9 lety, dosloužily dříve než konstrukčně ověřené Oscary.\n\nTransit řídil NAVSOC (The Naval Satellite Operations Center), ve kterém pracovalo z počátku 250 na konci 150 zaměstnanců. Skládal z několika částí:\n\nKlíčovým úkolem NAVSOC byla predikce orbitu družic a korekce palubních hodin na 12 hodin dopředu, protože vysílací stanice k družicím byla pouze na území USA. Predikce byla závislá na vhodném modelu země a jejího gravitačního pole. Na počátku v létech 1963-1966 byla přesnost predikce 100-150 metrů, následně díky získání nových znalostí o Zemi 75-110 metrů. Od roku 1968 do 1975 15-20 metrů a po roce 1975 zavedením finálního WGS 1972 5-10 metrů.\n\nPůvodní objednatel systému a uživatel bylo armádní námořnictvo, která ho používala především:\n\nCivilní uživatelé se připojili po částečném otevření systému v roce 1967 a na vrcholu popularity jich bylo na 80 000. Jednalo se zejména:\n\nV době vývoje Transitu neexistoval žádný počítač, který by byl schopný dekódovat pozici z družic Transitu a současně být tak malý, aby se objemově i hmotnostně vešel do ponorek, do kterých byl tento navigační systém zamýšlen. Musel proto spolu s ním být vyvinut nový počítač. I tak dekódování pozice trvalo asi čtvrt hodiny. Počítač pro dekódování signálů Transitu dostal označení AN/UYK-1. Jeho procesor neuměl odečítat, násobit nebo dělit, uměl však bitové posuny, test přetečení a sčítání. Komunikace probíhala pouze od družic k uživateli, přijímač byl tedy pasivní.\n\nCena civilního přístroje od uvolnění v roce 1967 by řádově 25 000 USD, postupně však klesala na 1 000 USD.\n\nDopplerův efekt způsobil zkrácení period nosné vlny, pokud se družice přibližovala a její prodloužení pokud se od něj vzdalovala na frekvenci 400 MHz až o ±9,8 kHz.\n\nDostupnost systému během dne byla závislá na počtu družic a dlouhodobé stabilitě jejich orbitu. Průměrná délka dostupnosti družicového signálu byla 30 minut a následovalo až 4 až 8 (maximálně 24) hodin čekání na další družici. Protože družice Oscar nebyly po umístění na orbit samy schopny oprav své dráhy, jejich drobné mutace drah narůstaly a dlouhodobě deformovaly symetrii projektovaných drah.\nZ jednoho měření k jedné družici bylo možno určit pouze dvojrozměrnou pozici na povrchu referenčního elipsoidu.\n\nPočáteční přesnost experimentálních družic byla 1 km za 24 hodin observace při známých orbitech a až 2 km při predikovaných orbitech. Pokud byla data postprocesně zpracována z několika stanic, mohla být přesnost okolo 10 metrů.\nKlíčové chyby v měření byly:\n\nV roce 1963 byla dosažitelná přesnost již 100m, po roce 1967 od 25 do 100 metrů.\n\n"}
{"id": "329294", "url": "https://cs.wikipedia.org/wiki?curid=329294", "title": "František Xaver Thuri", "text": "František Xaver Thuri\n\nFrantišek Xaver Thuri (29. dubna 1939, Praha – 22. dubna 2019 Praha) byl český hudební skladatel, cembalista, varhaník, hobojista, hudební vědec a pedagog.\n\nPo absolutoriu pražské konzervatoře, kde studoval hru na varhany vystudoval i hru na hoboj na brněnské JAMU. Poté pracoval jako hobojista v Československém rozhlase, působil i v Pražském komorním orchestru. Od roku 1965 působil ve funkci uměleckého šéfa komorního souboru Čeští madrigalisté, kde hrával také na anglický roh a na cembalo. Do konce života působil jako profesor hobojové hry na pražské konzervatoři, kde vychoval celou řadu významných žáků. Byl považován za experta na raně barokní až raně klasicistní hudbu, a tento styl využíval také jako soudobý hudební skladatel. Byl rytířem katolického Řádu svatého Lazara.\n\n\n\n\n"}
{"id": "329297", "url": "https://cs.wikipedia.org/wiki?curid=329297", "title": "Předjíždění", "text": "Předjíždění\n\nPředjíždění je manévr, při němž rychlejší dopravní prostředek či jedoucí osoba objede pomaleji jedoucí dopravní prostředek nebo jedoucí osobu a zařadí se před něj. Termín se používá v provozu na pozemních komunikacích, ale i v souvislosti se závody vozidel na speciálních okruzích, sjezdovým i běžeckým lyžováním, drážní dopravou nebo se vzájemným míjením plavidel na vodní cestě. \n\nV běžném provozu na pozemních komunikacích je povoleno předjíždění vozidel směrem ke středu vozovky, v Česku a jiných zemích s pravostranným provozem tedy předjíždění zleva. Nebrání-li tomu dopravní značení a uspořádání komunikace, předjíždí se zpravidla dalšími jízdními pruhy určenými pro týž směr jízdy (řidič vozidla, které nepředjíždí ani neodbočuje, je mimo vyznačené zastavěné území obce povinen jet při pravém okraji vozovky) nebo částí vozovky určenou pro opačný směr jízdy (to zpravidla na komunikacích, které mají jen jeden jízdní pruh pro každý směr jízdy); k předjíždění je možno využít též tramvajový pás, pokud není zvýšený ani jinak fyzicky oddělený od vozovky. Cyklista může na společné stezce pro chodce a cyklisty s vyznačenými pruhy užít k předjíždění pruh určený pro chodce, pokud přitom neohrozí chodce. \n\nPravidlům pro předjíždění se v českém zákoně o pravidlech silničního provozu (361/2000 Sb.) speciálně věnuje § 17. Zprava je možno předjíždět vozidlo, které mění směr jízdy vlevo a není již pochybnosti o jeho směru jízdy. Připojovacím nebo odbočovacím pruhem je možno předjíždět vozidlo, které jede v průběžném jízdním pruhu. \n\nPředjíždění zprava v jiných případech, například po krajnici nebo odstavným či parkovacím pruhem, se považuje za nebezpečný dopravní přestupek. Přestupkem rovněž je předjíždět zprava vozidlo, jehož řidič porušuje povinnost jet při pravém okraji vozovky. \n\nCyklistům § 57 odst. 4 českého Zákona o provozu na pozemních komunikacích (361/2000 Sb.) povoluje předjíždět nebo objíždět zprava po pravém okraji vozovky nebo po krajnici vozidla, která se pomalu pohybují nebo stojí při pravém okraji vozovky, pokud je k tomu po pravé straně dostatek místa. Přitom musí cyklisté dbát zvýšené opatrnosti.\n\nNa předjíždění se vztahují obecná pravidla o přejíždění mezi jízdními pruhy, t. j. podle českých pravidel řidič nesmí ohrozit řidiče v jízdním pruhu, do kterého přejíždí, a při přejíždění musí řidič dávat znamení o změně směru jízdy. \n\nPokud při předjíždění řidič mění směr jízdy, musí dávat znamení o změně směru jízdy a nesmí ohrozit ani omezit řidiče jedoucí za ním. Jednou z novel byla do českého zákona přidána povinnost dávat znamení o změně směru jízdy i při předjíždění cyklisty bez ohledu na to, zda přitom mění směr jízdy. Znamení o změně směru jízdy musí řidič dávat i při zpětném zařazení před předjížděné vozidlo, řidič předjížděného vozidla přitom nesmí být ohrožen ani omezen v jízdě, nesmí však zvyšovat rychlost jízdy ani jinak bránit předjíždění. \n\nPodle § 18 odst. 2 písm. b) českého zákona č. 361/2000 Sb. nesmí řidič omezovat plynulost provozu například pomalým předjížděním nebo bezdůvodně pomalou jízdou. Na dálnici a silnici pro motorová vozidla podle § 36 odst. 4 řidič nákladního automobilu o celkové hmotnosti převyšující 3 500 kg a řidič jízdní soupravy, jejíž celková délka přesahuje 7 m, nesmí předjíždět jiné vozidlo, pokud k jeho předjetí nemá dostatečnou rychlost, takže by omezil v jízdě ostatní vozidla svou výrazně nižší rychlostí jízdy (toto speciální ustanovení je z hlediska věcné úpravy redundantní, protože povinnost neomezit při předjíždění ostatní řidiče platí obecně pro všechny řidiče).\n\nK upozornění řidiče předjížděného vozidla může řidič předjíždějícího vozidla dát zvukové výstražné znamení (§ 31 odst. 1 zák. 361/2000 Sb.). V obci i mimo obec lze místo něj užít světelné výstražné znamení krátkým přerušovaným rozsvícením dálkových světel (§ 31 odst. 2 téhož zákona, lidově tzv. problikávání). \n\nPodle § 19 odst. 2 českého zákona č. 361/2000 Sb. musí řidič motorového vozidla o maximální přípustné hmotnosti převyšující 3 500 kg, jízdní soupravy, jejíž celková délka přesahuje 10 m, a zvláštního vozidla mimo obec zachovávat za vozidlem jedoucím před ním takovou vzdálenost, aby se předjíždějící vozidlo mohlo před něj bezpečně zařadit; to neplatí, připravuje-li se k předjíždění, při předjíždění a při souběžné jízdě.\n\nČeská pravidla provozu zakazují předjíždění. \n\nPředjíždění navíc může být v nebezpečných místech zakázáno či omezeno dopravní značkou, a to buď přímo svislou zákazovou značkou nebo nepřímo vodorovnými podélnými čarami, které regulují přejíždění mezi jízdními pruhy.\n\nPodle české vyhlášky má dopravní značka „Zákaz předjíždění“ označení B 21a a „Zákaz předjíždění pro nákladní automobily“ označení B 22a, úsek platnosti omezení je ukončen příslušnou koncovou dopravní značkou (B 21b, B 22a nebo Konec všech zákazů) nebo nejbližší křižovatkou. Obě tyto značky zakazují předjíždět pouze motorová vozidla; na předjíždění motocyklů bez postranního vozíku se však nevztahují, stejně jako na předjíždění nemotorových vozidel (včetně dvoustopých, například potahových vozidel) nebo jezdců na zvířeti. \n\nVodorovná dopravní značka Podélná čára souvislá (V 1a, resp. dvojitá čára V 1b) nezakazuje předjíždění přímo, ale při předjíždění není povoleno ji přejíždět ani ji nákladem vozidla přesahovat. Je-li použita Podélná čára souvislá doplněná čárou přerušovanou (V 3) k rozdělení jízdních směrů, platí pro řidiče pravá část značky; je-li značka použita k oddělení jízdních pruhů pro týž směr jízdy, platí pro řidiče ta čára, která je k němu bližší.\n\nV obci (t. j. v úseku označeném příslušnými dopravními značkami jako zastavěná část obce), pokud je vyznačeno na vozovce více jízdních pruhů pro daný směr jízdy, může v České republice použít řidič motorového vozila k jízdě kterýkoliv z těchto jízdních pruhů (z užívání levého pruhu k běžné jízdě jsou však některé typy vozidel – například velké nákladní automobily, dlouhé jízdní soupravy a pomalé motocykly – vyloučeny, pro nemotorová vozidla platí i v obci povinnost jet při pravém okraji vozovky) a přitom se nepovažuje za předjíždění, pokud vozidlo v některém z jízdních pruhů jede rychleji než vozidlo v jiném jízdním pruhu. Pokud by však vozidla jedoucí ve více jízdních pruzích bránila v jízdě rychleji jedoucímu vozidlu, má (při jízdě v obci) řidič užívající levý jízdní pruh povinnost tento pruh co nejdříve uvolnit (tato povinnost není nijak vázána na okolnost, jestli řidič rychleji jedoucího vozidla porušuje či neporušuje pravidla o nejvyšší povolené rychlosti) – to však neplatí, pokud je řidič pomalejšího vozidla v levém pruhu z důvodu odbočování, otáčení anebo při tzv. souběžné jízdě. \n\nSouběžnou jízdou se podle českých pravidel provozu rozumí, pokud na vozovce s více jízdními pruhy v jednom směru jízdy je taková hustota provozu, že se vytvoří souvislé proudy vozidel, které omezují rychlost jízdy řidičů. V takovém případě se rovněž podle českých pravidel provozu nepovažuje za předjíždění, pokud vozidlo v některém z jízdních pruhů jede rychleji než vozidlo v jiném jízdním pruhu. Za předjíždění se rovněž nepovažuje, pokud vozidlo ve vyhrazeném jízdním pruhu nebo tramvaj na tramvajovém pásu jede jinou rychlostí než vozidlo v jiném jízdním pruhu. \n\nČeská pravidla silničního provozu upravují pouze vzájemné předjíždění vozidel (motorových i nemotorových). Předjíždění jezdců na zvířeti není zákonem výslovně upraveno a není v ustanoveních o předjíždění zahrnuto. Na předjíždění osob na kolečkových bruslích, lyžích nebo obdobném sportovním vybavení se vztahují ustanovení upravující vztah k chodcům. \n\nPorušení některých ustanovení o předjíždění je přestupkem proti bezpečnosti a plynulosti silničního provozu podle § 125c zákona o silničním provozu (č. 361/2000 Sb.). Jiné vymezení je použito ve specifikaci bodového ohodnocení přestupku spočívajícího v předjíždění vozidla v případech, kdy je to zákonem zakázáno (za porušení zákazu předjíždění daného zákonem bylo bodové ohodnocení 6 bodů, za porušení zákazu předjíždění daného dopravní značkou pouze 1 bod).\n\nBěhem automobilových závodů konaných na vyhrazených tratích není předjíždění regulováno a předjíždět se smí zprava i zleva. Předjížděcí manévry se uskutečňují především před zatáčkami nebo v nich, a to tak, že závodníci využívají chyb jiných jezdců při odhadování bodu počátku brzdění do zatáčky nebo horších jízdních vlastností auta soupeře. Předjíždění během závodu je vysoce oceňováno diváky.\n\nPravidla lyžování nejsou v České republice dána obecně závazným právním předpisem, nicméně značky a základní pravidla jsou kodifikovány v ČSN 01 8027 „Značení a zabezpečení v zimním středisku“. Desatero Mezinárodní lyžařské federace (FIS) pro lyžaře a snowboardisty, jehož první verze byla vyhlášena roku 1967 a verze z roku 2002 je připojena jako informativní příloha k české normě, říká ve čtvrtém bodě, že lyžař si musí při předjíždění ponechat dostatek prostoru i pro případné nepředpokládané změny směru předjížděných lyžařů. Pro rekreační běžecké lyžování nejsou pevná pravidla dána, ale zvykově je dáno, že pomalejší běžkař uvolňuje stopu rychlejšímu běžkaři.\n\nV železniční dopravě se jako předjíždění označuje, když vlak je zdržen v dopravně s kolejovým rozvětvením, kterou po jiné koleji projede následující vlak. \n\nV tramvajové dopravě se jako předjízdná kolej označuje druhá či další kolej ve smyčkovém obratišti nebo rozdvojení jednoho směru do dvou či více kolejí na trati, například u frekventovaných zastávek. Na obratištích se někdy vzájemné předjíždění vlaků téže linky používá v době čerpání přestávek, při výjezdech nebo zataženích vlaků nebo v rámci řešení nepravidelnosti provozu, při níž bylo narušeno pořadí vlaků na lince. Jako předjízdná kolej se též označuje rozvětvení kolejí předsunuté před křižovatku, které v případě dostatečné délky a rozestupu kolejí může umožnit, že vlak, který ke křižovatce přijel později, ji projede dříve nebo současně s vlakem, který přijel dříve. \n\nPředjíždění při vnitrozemské plavbě upravuje v České republice Řád plavební bezpečnosti, který byl vydán vyhláškou č. 344/1991 Sb. na základě zákona č. 114/1995 Sb., o vnitrozemské plavbě. Předjíždění je přípustné, jen je-li k němu dostatek místa – předjíždí se vlevo a je-li to možné, může se i vpravo (č. 6.10). V některých místech může být předjíždění plavebním znakem (A.4) zakázáno – tentýž plavební znak zakazuje v daném místě i míjení (potkávání) protijedoucích plavidel.\n"}
{"id": "329299", "url": "https://cs.wikipedia.org/wiki?curid=329299", "title": "Termopauza", "text": "Termopauza\n\nTermopauza je atmosférická hranice systému zemské energie nad termosférou. Nižší atmosféra je definována jako citlivá na sluneční záření pro vyšší přítomnost těžkých plynů, jako je jednoatomový kyslík. Exosféra nad ní pak jako nejtenčí zbytek atmosférických částeček s velkou střední volnou dráhou, většinou vodíkem a heliem.\nPřesná nadmořská výška se mění příkony energie podle polohy, denní doby, slunečního záření, ročního období, atd. Osciluje proto mezi 500–1000 km vysoko v daném místě a času. Proniká do ní také část magnetosféry. Atmosférický tlak je v těchto vrstvách tak zanedbatelný, že hlavní užívané definice hranice vesmírného prostoru jsou ve skutečnosti pod touto nadmořskou výškou. Umělé družice Země, jako ISS, raketoplán či Sojuz, operují pod touto vrstvou.\n"}
{"id": "329302", "url": "https://cs.wikipedia.org/wiki?curid=329302", "title": "Jižní polokoule", "text": "Jižní polokoule\n\nJižní polokoule nebo jižní hemisféra je pojem označující část Země, která se rozkládá jižně od rovníku (0° s./j. z. š.) až k jižnímu pólu (+90° j. z. š.).\n\nJižní polokoule zahrnuje čtyři kontinenty (Antarktida, Austrálie, většina Jižní Ameriky a část Afriky) a čtyři oceány (jižní část Atlantského oceánu, Indický oceán, jih Tichého oceánu a Jižní oceán). Na jižní polokouli leží též několik asijských ostrovů. Díky sklonu zemské osy a ekliptice začíná léto na jižní polokouli 21. prosince a končí 21. března a zima začíná 21. června a končí 21. září.\n\nPodnebí bývá obecně mírnější než na severní polokouli kromě Antarktidy, která je studenější než Arktida. Je to způsobeno větší převahou vodní plochy než na severní polokouli. Voda se otepluje a ochlazuje pomaleji než země.\n\nJižní polokoule je výrazně méně znečištěná než severní, a to díky menší hustotě osídlení (na jižní polokouli žije celkově pouze 10 až 12 % lidské populace), menší úrovni industrializace a menší ploše země (převažuje západní proudění větru a znečištění se tedy nemůže šířit jižně nebo severně).\n\nJižní pól je orientován směrem ke středu galaxie, a to v kombinaci s jasnějším nebem vytváří krásnou noční oblohu s mnohem větším počtem hvězd než na severní polokouli.\n\n\n\nPoznámka: Asijské země ležící na jižní polokouli nejsou součástí souvislé země Asie.\n\n\n\n\n\n"}
{"id": "329303", "url": "https://cs.wikipedia.org/wiki?curid=329303", "title": "Landstreitkräfte", "text": "Landstreitkräfte\n\nLandstreitkräfte (celým názvem Landstreitkräfte der Nationalen Volksarmee – \"pozemní ozbrojené síly Národní lidové armády,\"zkráceně LaSK) byly součástí Nationale Volksarmee. Jako největší složka ozbrojených sil NDR měla průměrně 120 000 odvedenců a vojáků z povolání.\n\nOrganizace pozemních sil byla rozdělena do dvou sektorů na \"Sever\" s velitelstvím v Neubrandenburgu a \"Jih\" s velitelstvím v Lipsku.\n\nK založení pozemních sil došlo v roce 1956 přetransformováním Kasernierte Volkspolizei (KVP) na Nationale Volksarmee . Ministerstvo národní obrany vedlo nejprve pozemní síly na dvou podřízených územních správách CIP Sever a Jih, které v roce 1957 vytvořily velení vojenského obvodu III v Lipsku a V v Neubrandenburgu (do roku 1956 v Pasewalk).\n\nV roce 1972 byly vojenské obvody podřízeny nově zřízenému velení pozemních sil, které bylo zodpovědné za výcvik a připravenost v míru.\n\nPozemní síly NVA byly pevně začleněny do struktur Varšavské smlouvy. V této souvislosti by měli zejména v součinnosti s jednotkami Sovětského svazu, Polska a Československa odrazit útok na území smluvních států a zejména NDR a následně rozbít nepřítele na svém území.\n\nOrganizační schéma pozemních sil NVA, 1986 Struktura ozbrojených sil od roku 1980 do roku 1990:\n\n\n\nLaSK bylo od roku 1972 podřízeno Kommando Landstreitkraefte (Kdo. LaSK). To se mezi roky 1956 a 1990 dále dělilo na vojenské okruhy III a V. Ty obecně sestávali ze tří divizí, plus výcvikové, logistické jednotky a jednotky bojové podpory. \"1. Motorisierte-Schützen-Division\" byla sice také podřízena Vojenskému okruhu V, ale za válečného stavu měla být vyjmuta a použita k útoku na Západní Berlín. \"6. motorisierte Schützendivision\" existovala pouze dva roky (1956-1958).\n\nZatímco tyto vojenské okruhy III a V měli v podřízenosti většinu pozemních sil, další dělostřelecké jednotky a prvky podpory, stejně jako výsadkový 40. Fallschirmjägerbataillon (posílen na Luftsturmregiment 40 v roce 1986), byly v přímé podřízenosti Kdo. LaSK.\n\nPo vypuknutí válečného stavu měly být oba vojenské okruhy reorganizovány na velitelství armád. Tak by vznikla 3. armáda na jihu, posílena o 6., 10. a 16. záložní divizi, a 5. armáda na severu, posílena 94. gardovou motostřeleckou divizí a samostatným 138. a 221. tankovým plukem Sovětské armády. Oběma armádám by velel generální štáb Sovětské armády, a Kdo. LaSK by pouze zabezpečovalo zásobování, zdravotní službu, vnitřní bezpečnost a asistenci při dobývání Západního Berlína.\n\nV případě války by Vojenský okruh III (\"Militärbezirk III\", též \"MB-III\") byl přetransformován na 3. armádu. V míru byl podřízen přímo \"Kommando Landstreitkraefte.\" Velitelství sídlilo v Lipsku.\n\nSeznam vyšších jednotek podřízených MB-III:\n\nPravidelné divize:\n\n\nZáložní divize:\n\n\nZákladem mobilizačních divizí byly následující výcviková zařízení provozovaná v míru u Kdo. MB-III :\n\n\nVojenský okruh V (nebo MB-V) byl předurčen k reorganizaci na 5. armádu. Velitelství bylo v Neubrandenburgu.\n\nSeznam vyšších jednotek podřízených MB-V:\n\nPravidelné divize:\n\n\nZáložní divize:\n\n\nV případě mobilizace bylo plánováno posílení aktivních jednotek NVA. Potřebný personál by byl mobilizován především z řad rezervistů. Munice, bojové vybavení a část podpůrných vozidel byly skladovány ve skladech a dlouhodobě uchovávány. Chybějící vozidla a vybavení by byly poskytovány továrnami a státní institucemi. Potřebná opatření pro mobilizaci plánovala NVA i státní instituce. Pravidelně se cvičilo organizování jednotlivých útvarů a svazků. Obecně by mobilizační jednotky měly být zřízeny do tří dnů v případě mobilizace. Početní stavy bojových vozidel by se více než zdvojnásobily, stejně jako zásoby zbraní a raketových systémů. \n\nSovětská armáda skladovala jaderné hlavice na základnách v Himmelpfortu a Stolzenhainu. Tyto hlavice měli být během mobilizace vydány 3. a 5. armádě\n\nV případě úplné mobilizace by bylo šest pravidelných divizí posíleno celkem pěti záložními divizemi . Základem divizí by byla výcviková střediska (dříve poddůstojnické školy) pozemních sil. Tento stálý personál byl posílen hlavně záložníky. Seznam záložních divizí viz. výše.\n\nDo podřízenosti Velitelství pozemních sil by byly zformovány další útvary. A to 13., 15., 23., 25., 33. a 43. záložní motostřelecké pluky, a dále 13. a 15. pluky stíhačů tanků.\n\nOstatní útvary a jednotky NVA by se během mobilizace také zvětšili. Například dělostřelecké pluky vojenských okruhů by se rozrostly na dělostřelecké brigády a protitankové oddíly vojenských okruhů by se rozrostly na protitankové pluky. Základem pro zřízení opravárenských brigád byly opravárenské prapory vojenských okruhů. Kromě bojových a bojových podpůrných jednotek by byla v případě mobilizace zřízena také řada lékařských, logistických a jiných podpůrných zařízení.\n\nDivize:\n\n\nPluky:\n\n\nPrapory:\n\n\nOddíly:\n\n\n\n\n\n\n\n\nCommons: Pozemní síly NVA  - sbírka obrazů\n\n\n"}
{"id": "329314", "url": "https://cs.wikipedia.org/wiki?curid=329314", "title": "Večerníček (planetka)", "text": "Večerníček (planetka)\n\n(33377) Večerníček je planetka v hlavním pásu planetek, který kolem Slunce obíhá ve vzdálenosti mezi 2,28 a 2,58 AU s inklinací 7,1°.\nJejí oběžná doba je přibližně 1256,2 dnů (3,44 pozemských roků).\n\nVečerníček byl objeven Petrem Pravcem na Ondřejovské hvězdárně 12. února 1999. Poprvé však byla zaznamenána již v roce 1993. Alternativní označení Večerníčku je 1999 CR.\n\n\n"}
{"id": "329317", "url": "https://cs.wikipedia.org/wiki?curid=329317", "title": "Playmobil", "text": "Playmobil\n\nPlaymobil je hračka, kterou vytvořil designér Hans Beck. Vyrábí ji od roku 1974 německá firma Geobra Brandstätter GmbH & Co. KG. Jedná se o plastové panáčky vysoké 7,5 cm (děti 5,3 cm), s pohyblivou hlavičkou (hybnost jen 180 stupňů) a sundávacími vlasy, hýbacíma rukama (od roku 1982 včetně pohyblivého zápěstí), schopností posadit se a s nejrůznějšími doplňky včetně dopravních prostředků, domů, zvířat či rostlin. Původní čtyři tematické světy Playmobilu (stavební dělníci, rytíři, indiáni a kovbojové) byly záhy rozšířeny o nové a nové nápady. Dnes je těchto světů několik desítek (např. piráti, cirkus, letiště, farma, atd.) a dokonce i samotný panáček prošel v několika fázích značným vývojem a mění se v detailech dodnes.\n\nPlaymobil sídlí v bavorském městě Zirndorf nedaleko Norimberku, kde se také nachází velký Playmobil Fun Park. Hračky se vyrábějí především v německém Diethofenu, ale i na Maltě a v Chebu, odkud se vozí zpět do Německa.\n\nPlaymobil je rovněž předmětem zájmu sběratelů.\n\nV roce 1876 si otevřel Andreas Brandstätter v bavorském městě Fürthu podnik s železářským zbožím, kde vyráběl ozdobná kování a zámky.\nV roce 1908 převzal firmu po svém otci Georg Brandstätter, pod názvem Geobra rozšířil sortiment firmy o výrobu kovových hraček a pronikl na evropské i zámořské trhy.\nV roce 1954 se stal majitelem rodinného podniku Horst Brandstätter a odstartoval slavnou éru firmy.\nDo výroby zavedl nový materiál - plastik. Díky originálnímu zařízení na zpracování umělé hmoty slavila firma v roce 1958 velký úspěch s americkou obručí hula-hop.\nV roce 1970 dramaticky klesla výroba i prodej plastových výrobků vzhledem k dlouhotrvající ropné krizi, proto hledal Horst Brandstätter nový směr, kam se měla firma ubírat.\nPočátkem sedmdesátých let navrhl hlavní designér firmy Hans Beck (1929-2009) novou hračku - panáčka, který má pohyblivé ruce a nohy, otáčí hlavou a má přátelský výraz.\n\nV roce 1974 vstoupila Geobra na trh s novou značkou, která za posledních čtyřicet let proslavila firmu na celém světě, se značkou PLAYMOBIL.\n\nMarketingový plán příliš nevycházel, protože obchodníci nový výrobek moc dobře nepřijali. O to větší nadšení ale projevily děti a jejich rodiče. PLAYMOBIL od roku 1975 zaznamenal ojedinělý úspěch nejen v Německu, ale i na celém světě. Jen několik let po uvedení na trh se stal nejprodávanější německou hračkou a toto místo zaujímá dodnes.\n"}
{"id": "329333", "url": "https://cs.wikipedia.org/wiki?curid=329333", "title": "Norrköping", "text": "Norrköping\n\nNorrköping [ˈˈnɔrɕøːpɪŋ] je město v Östergötlandu na východním pobřeží Švédska. Má 83 561 obyvatel a je centrem švédské správní jednotky Norrköping s 127 000 obyvateli. V počtu obyvatel je ve Švédsku na desátém místě. Město leží u ústí řeky Motala ström do zátoky Baltského moře. Splavnost řeky Motala ström a dobrý přístav byly faktory, které způsobily prudký rozvoj tohoto průmyslového města, které je známo svým textilním průmyslem.\n\nMěsto má několik přezdívek, např.: „švédský Manchester“, „Peking“ a „Surbullestan“ (Surbulle byla místní přezdívka pro textilní dělníky, a stan je zkrácenina slova Staden, které ve švédštině znamená město.\n\n"}
{"id": "329335", "url": "https://cs.wikipedia.org/wiki?curid=329335", "title": "Estrelský pastevecký pes", "text": "Estrelský pastevecký pes\n\nEstrelský pastevecký pes (portugalsky: Cão da Serra da Estrela [kau da sera da eštrela], anglicky: Estrela Mountain Dog) je psí plemeno původem z Portugalska, kde se využíval k ochraně stád před vlky a zloději. Dnes se převážně využívá jako hlídací pes. Do České republiky byl poprvé přivezen v roce 2001, patří tedy k nejméně rozšířeným plemenům. Vyskytuje se ve dvou verzích: dlouhosrsté a hladkosrsté. Dlouhosrstá varianta je více populární.\n\nPochází z Portugalska z pohoří Serra da Estrela. Toto plemeno je známé již od středověku, je tedy velmi staré, dokonce patří mezi nejstarší plemena na Iberském poloostrově, avšak jeho přesný původ se nedá zjistit. Pravděpodobně vznikl křížením se španělským mastinem. Hlavním využitím v oné době bylo hlídání stád ovcí před šelmami, jako jsou vlci nebo medvědi. Takové psí plemeno muselo být silné, zdatné, muselo dokázat ujít i desítky km a takový estrelský pastevecký pes skutečně je. Většina pastýřů svým psům dávala na krk speciální obojky s dlouhými hřeby, které vystupovali směrem ven. Důvodem bylo to, že vlci zabíjejí své kořisti protržením tepny v krku a před tím měl chránit tento obojek.\n\nPřestože je plemeno tak staré, na veřejnosti se začne objevovat až v 19. století.\n\nVelký, silný pes s pevnou stavbou těla. Hlava je velká se silnými čelistmi. Ocas má bohatě osrstěný, vysoko nasazený, sahající až k hleznům, na konci je zlehka ohnutý. Jak již bylo napsáno, existují dvě varianty (dlouhosrstá a hladkosrstá), přičemž dlouhosrstá je častější. Srst je silná, hustá, dokonale izoluje před chladným počasím. Krycí srst je delší a tmavší než podsada. Vyskytuje se v různých odstínech plavé, vlkošedé a žluté, přípustné jsou i jednobarevné varianty s bílými znaky.\n\nVáhaPsi: 40 – 50 kgFeny: 30 – 40 kg\n\nEstrelský pastevecký pes je silný, klidný a bystrý. Vyznačuje se sebevědomým chováním, budícím respekt. Je velmi inteligentní, ale možný chovatel musí být dominantní a měl by umět zacházet s velkými a dominantními psy. Naproti tomu estrelský pastevecký pes není nevděčný; je bezmezně oddán své rodině a chrání ji za každou cenu. Vůči cizím není agresivní, ale je odtažitý a ostražitý, vždy připravený bránit majetek. Má rád děti a je velmi nedůvěřivý k cizím lidem. Toto psí plemeno je také obecně známé i svojí láskou k vodě, díky které by se dalo přirovnat k retrívrům.\n\nDříve se používal hlavně jako ochránce stád. Dnes je to hlavně hlídací pes, občas se využívá jako tažný pes. V Portugalsku se využívají i jako služební psi. Dále se pak využívá k lovu divokých prasat, vlků a vysoké zvěře. Je to také výborný společník.\n\nEstrelský pastevecký pes potřebuje mnoho pohybu a prostoru. V našich podmínkách nepotřebují žádné zvláštní ubytování, srst ho ochrání před chladem i jiným nepříznivým počasím. Srst je samočisticí, takže při zašpinění stačí nechat zaschnout a pak lehce vyčesat. V období línání (na jaře a na podzim) je samozřejmě nutné vyčesávat častěji. Je to poměrně zdravé plemeno, ale jako většina molossoidních psů může trpět dysplazií kyčelního kloubu, kterou většinou způsobuje veliká zátěž na kyčelní klouby. Nejčastěji se jedná o to, že ve štěněcím období měl pes příliš pohybu nebo je dospělý pes obézní. Jedinci s tímto onemocněním jsou vyřazení z chovu, i když průkaz původu jim zůstává.\n"}
{"id": "329336", "url": "https://cs.wikipedia.org/wiki?curid=329336", "title": "Jiří Němec (fotbalista)", "text": "Jiří Němec (fotbalista)\n\nJiří Němec (*15. května 1966, Pacov) je bývalý český fotbalový záložník a reprezentant. Hrál nejčastěji na postu defenzivního záložníka. Mimo Československo (a později ČR) působil na klubové úrovni v Německu v klubu FC Schalke 04.\n\nPo ukončení hráčské kariéry se stal trenérem. Do června 2009 vedl B-tým Dukly Praha. Od července 2014 působil jako trenér v týmu FC Zličín. Nyní trénuje tým Brozan nad Ohří. V reprezentaci měl přezdívku „Němej“.\n\nZačal svou prvoligovou kariéru v Dynamu České Budějovice, kde odehrál několik sezón. Povinnou dvouletou vojenskou službu absolvoval v Dukle Praha, kde pak zůstal ještě jeden rok na hostování a poté přestoupil do pražské Sparty. Zde si jeho pracovitosti a výkonů především v defenzivní práci všimli trenéři z Německa a Jiří se stěhoval do německého bundesligového Schalke 04. Tady působil společně s dalším Čechem Radoslavem Látalem a zahrál si i v evropských pohárech, vyhrál Pohár UEFA 1996/97. Po několika sezónách se vrátil do České republiky, zájem o něj měla Sparta, ale on překvapivě kývl na nabídku klubu Chmel Blšany, odtud o rok později přece jenom přestoupil do Sparty a profesionální kariéru ukončil v žižkovské Viktorii. V sezóně 2005/2006 si ještě zahrál divizi v dresu FK Dobrovice.\n\nKluby, v nichž Jiří Němec působil:\n\nV reprezentaci byl důležitým hráčem, stal se vicemistrem Evropy na Euru 1996, poté vedl tým jako kapitán v neúspěšné kvalifikaci na světový šampionát v roce 1998. Jako kapitán vedl české mužstvo také na Euru 2000, kde ale Češi nepostoupili ze základní skupiny. V roce 1997 získal cenu Fotbalista roku ČR. Když v roce 2004 skončil s hráčskou kariérou, dal se na trenérskou dráhu.\n\nSvůj jediný gól vstřelil Jiří Němec v roce 1998 v přátelském utkání proti reprezentaci Jižní Koreje v 18. minutě zápasu. Utkání skončilo remízou 2:2, Němec otevřel gólový účet zápasu, když si naběhl na zpětnou přihrávku Edvarda Lasoty a z 20 metrů napálil míč do tyče. Dokázal se dostat k odraženému míči a vzápětí jej vrátit do sítě.\n\nBilance Jiřího Němce:\n\nGól Jiřího Němce za reprezentační A-mužstvo České republiky:\n\nDukla Praha\n\nAC Sparta Praha\n\nFC Schalke 04\n\n\n\n"}
{"id": "329338", "url": "https://cs.wikipedia.org/wiki?curid=329338", "title": "Splzov", "text": "Splzov\n\nOsada Splzov se nachází v okrese Jablonec nad Nisou, kraj Liberecký. Je součástí města Železný Brod. V osadě je evidováno 41 adres.\n\nSplzov se nachází v malebném údolí řeky Jizery mezi městem Železný Brod a vesnící Malá Skála. Leží na frekventované hlavní silnici I/10 (E65, Praha–Harrachov).\n\nVětšina zástavby leží v těsné blízkosti řeky. Okrajové domy jsou umístěny ve svahu kolem Huntířovského potoka (tzv. Rokel). Obecní úřad, pošta ani žádná jiná instituce se zde nenachází, protože vesnice spadá pod správu Železného Brodu. Další zajímavostí je Splzovský jez, který nutí vodáky na jejich jízdě zastavit. Má betonovou konstrukci a přes rok na něm téměř neprotéká voda. Nedaleko od něj se nachází restaurace a penzion.\n\nPrvní písemná zmínka o osadě pochází z roku 1543. Od 19. století byla součástí Skuhrova, od roku 1961 je částí města Železný Brod.\n\nZdejší lesy jsou vyhledávány místními i městskými houbaři. Tradičně tudy vede trasa závodu Rallye Bohemia. V sousedním Bzí stojí krásný barokní kostel Nejsvětější Trojice.\n\n"}
{"id": "329341", "url": "https://cs.wikipedia.org/wiki?curid=329341", "title": "Josef Odložil", "text": "Josef Odložil\n\nJosef Odložil (11. listopadu 1938 Otrokovice – 10. září 1993 Olomouc) byl český atlet – běžec, držitel stříbrné olympijské medaile z Letních olympijských her 1964 v Tokiu v běhu na 1 500 m. Jednalo se o desetinásobného československého rekordmana na středních tratích, mnohonásobného atletického mistra republiky, držitele jednoho světového rekordu, který reprezentoval Československo v 26 mezistátních utkáních.\n\nJeho manželkou byla česká sportovkyně a několikanásobná olympijská vítězka, sportovní gymnastka Věra Čáslavská.\n\nDětství strávil v Bělé pod Pradědem a tady také při každodenních 8 km túrách do školy získal kondici a pozdější návyky. Po základní škole se dostal ke studiu na vojenskou Žižkovu školu do Bratislavy a zde se začal věnovat lehké atletice. Už v 18 letech dokázal zaběhnout 1500 metrů za 4:20 minuty.\n\nPo úspěšném absolvování školy nastoupil roku 1957 v Olomouci, kde začal běhat za sportovní klub Slovan a brzy se dostal mezi čs. atletickou špičku. Z Olomouce odešel do Košic a tady závodil za Slávii Košice. Po návratu do Olomouce o tři roky později začal běhat za atletickou II. ligu.\n\nV roce 1961 přestoupil do atletického oddílu Dukly Praha, kde jej začal trénovat Alexandr Zvolenský. Stále si vylepšoval své osobní rekordy na olympijských tratích 800 (čas 1:48,2) a 1500 (čas 3:47,4) metrů.\n\nV roce 1962 byl nominován na ME v Bělehradě. Dostal se do semifinálových běhů, pro zranění předčasně účinkování skončil. Rok poté se jeho novým trenérem stal Aleš Poděbrad.\n\nV roce 1964 se dostal na Olympijské hry v Tokiu a zde se probojoval sítem rozběhů až do finále, v němž získal stříbro časem 3:39,6. Prvenství v tomto běhu získal světový rekordman Peter Snell z Nového Zélandu, jeho pozdější přítel.\n\nV roce 1965 dokázal vylepšit čs. rekordy na tratích 1000, 2000 a 2500 metrů a vrcholný výkon se mu podařil 8. září 1965 u Staré Boleslavi (Houšťka), kde překonal světový rekord na 2000 metrů časem 5:01,2.\nI v roce následujícím si udržel vynikající formu. Dokázal překonat čs. rekord na 1500 metrů časem 3:37,6 a na atletické Mistrovství Evropy v Budapešti odjel jako jeden z favoritů. Odložil však skončil už v rozbězích. Od té doby již jeho výkonnost pomalu klesala. Na LOH 1968 v Mexiku se dostal sice až do finále, skončil tu však až osmý v průměrném čase 3:48,6 a v roce 1969 svou aktivní účast na závodech ukončil.\n\nProtože armádu musel opustit, věnoval se trenérské dráze. Nejdříve v AC Sparta Praha, v období let 1979–1981 působil jako trenér u Institutio National Del Deporte v Mexiku.\n\nPo roce 1989 byl rehabilitován a mohl se do armády vrátit. V letech 1992–1993 byl velitelem československého kontingentu mezinárodní mise UNGCI v Iráku.\n\nKrátce po návratu do vlasti, v létě 1993, se nepohodl se synem Martinem (z prvního manželství s Věrou Čáslavskou) a dostal od něj úder, po kterém upadl. Na následky zranění poté dne 10. září 1993 ve věku nedožitých pětapadesáti let zemřel. Martinu Odložilovi uložil soud čtyřletý trest ve vězení, ale následně mu byl udělena prezidentem Václavem Havlem milost.\n\nSmrt Josefa Odložila vyvolává kontroverze. Podle první verze dne 6. srpna, když jel Josef Odložil za svým synem, aby mu pomohl s reparátem na maturitu, zastavil se v hospůdce, kde potkal Věru Čáslavskou. Chtěl se s ní dát do řeči, ale ta ho odmítla. Posadil se tedy vedle a časem uslyšel, že jeho syn je na diskotéce u Cimbury, kam se za ním po chvíli vydal. Na ní chtěl syna najít, ale nechtěl ho vyvolávat, takže začal tančit a hledat ho. Když si ho syn všiml, nechal mu zahrát písničku od skinheadské skupiny Zelené mozky, která zesměšňuje a uráží armádu (Josef Odložil byl voják, který dobrovolně pomáhal v Iráku). Pak šel ven a zničil otci auto. Když se vrátil zpět do sálu, už 7. srpna, asi v 0:30 ráno, udeřil svého otce boxerem, jak potvrzují svědectví. Když přijela sanitka, lékař Josefa Odložila stabilizoval, ale ten posléze zemřel.\n\nJak obžalovaný syn Martin, tak jeho matka a bývalá Josefova manželka Věra Čáslavská ale popsali situaci značně odlišně, jejich verzi navíc podporují někteří soudní znalci v oboru zdravotnictví, svědkové a podpořilo ji s odkazem na nespravedlivý soudní proces i sdružení Šalamoun - spolek na ochranu nezávislé justice v ČR.\nPodle této verze se otec se synem na diskotéce potkali náhodou, Josef byl tou dobou už velmi opilý a vyvolal roztržku, do níž se zapletl jeho syn a v jejímž důsledku upadl. Na následky nešťastného pádu zemřel.\n\n\n\n"}
{"id": "329342", "url": "https://cs.wikipedia.org/wiki?curid=329342", "title": "Hnutí 26. července", "text": "Hnutí 26. července\n\nHnutí 26. července (Movimiento 26 de Julio) bylo kubánské guerillové hnutí odpůrců diktátorského režimu Fulgencia Batisty pod velením Fidela Castra.\n\nPo Batistově nástupu k moci v roce 1952 okolo sebe začal mladý opoziční politik Fidel Castro shromažďovat dělníky a univerzitní studenty, se kterými začínal v utajení budovat první buňky odporu proti režimu. Tato skupina si říkala „Hnutí“. Počátkem roku 1953 čítala již na 1 500 bojovníků, mezi něž patřil také Raúl Castro Ruz, Fidelův mladší bratr.\n\nPrvním plánovaným úderem byl útok na kasárny Moncada v Santiagu de Cuba, druhé největší kasárny v zemi. Za peníze z řad sympatizantů pořídil Castro zbraně a uniformy a jako datum úderu určil se svými nejbližšími důvěrníky 26. července. V plánu bylo přepadení kasáren, otevření zbrojnice, obsazení justičního paláce naproti kasárnám a sousední městské nemocnice. Zároveň se také měla rozšířit rozhlasem zpráva o přepadení, se snahou rozpoutat lidové povstání.\n\nNa tuto akci Castro vybral pouhých 160 mužů. Proti stovkám ozbrojených vojáků tak stála hrst Castrových příznivců s několika málo loveckými zbraněmi.\n\n\"Manifest z Moncady\", který Castro přečetl svým spolubojovníkům před začátkem akce:\n\n\"„Revoluce prohlašuje, že neudržuje žádné spojení s cizími národy a že není ovlivněna žádnou ideologií. \"\n\"Vyhlašuje svou pevnou vůli přivést Kubu na cestu hospodářského blahobytu. \"\n\"Vyhlašuje svou lásku a důvěru k ctnosti, cti, slušnosti člověka...Toto není třídní revoluce...Revoluce se opírá o ideály José Martího, její jedinou vlajkou je trikolora s hvězdou.“\"\n\nCelá akce kvůli své nedostatečné připravenosti skončila nezdarem. Bylo zabito 8 povstalců, části se podařilo uprchnout a asi stovka byla zajata vojenskou policií a následně krutě umučena. Fidelovi a jeho bratru Raúlovi se podařilo uprchnout do hor nedaleko Santiaga, avšak zanedlouho byli objeveni armádní hlídkou a uvrhnuti do vazby.\n\nBatista na celou situaci reagoval vyhlášením výjimečného stavu a hojným zatýkáním.\n\n16. října dostal Fidel Castro příležitost se jako vystudovaný právník sám hájit a jeho slavná obhajovací řeč známá pod názvem „Dějiny mě osvobodí“ je dodnes mýtem kubánské revoluce. Po této řeči byl Castro společně s ostatními „chlapci z Moncady“, jak se jim později začalo říkat, odsouzen na 15 let vězení na ostrově Isla de Pinos.\n\nVe vězení s ostatními členy „Hnutí“ založil knihovnu a aktivně se věnoval výuce rétoriky, politické ekonomie a filosofie.\n\n15. května 1955 Batista vyhlásil všeobecnou amnestii, která se týkala všech politických vězňů včetně Castra a spol. Tehdy Castro založil z podporovatelů v době věznění a z přeživších spolubojovníků z útoku na kasárny Moncada „Movimiento 26 de Julio“ – „Hnutí 26. července“ známé pod zkratkou „M-26“, nebo také „M-26-7“, odhodlané znovu shromažďovat síly proti Batistovu režimu.\n\nZáhy po propuštění odjíždějí Fidel s Raúlem pod politickým tlakem do Mexika, kde Fidel poznal mladého argentinského lékaře a oddaného marxistu Ernesta Guevaru, známého jako „Che“. Společně tehdy začali připravovat invazi na ostrov a následně shromažďovat peníze i zbrojit.\n26. listopadu 1956 tak byly konečně na Kubu vyslány zakódované telegramy, které oznamovaly brzký příjezd guerillos na palubě legendární lodi známé jako „Granma“.\n\nZ pohoří Sierra Maestra tehdy vedla guerilla organizovaný útok a nakonec také díky podpoře obyvatelstva, především rolnictva, svedla po urputném a únavném boji, rozhodující bitvu v El Jigue v červenci 1958 a téhož roku 20. srpna Castro vyhlásil triumf v Radiu Rebelde a byl uznán za revolučního vůdce Kuby.\n\n2. ledna Castro vstoupil do Santiaga de Cuba, kde se mu nepostavil na odpor jediný voják. Symbolicky obsadil kasárny Moncada a odjel do Havany. Takto zvítězila Castrova kubánská revoluce.\n"}
{"id": "329343", "url": "https://cs.wikipedia.org/wiki?curid=329343", "title": "Patrik Augusta", "text": "Patrik Augusta\n\nPatrik Augusta (* 13. listopadu 1969 Jihlava, Československo) je český hokejový trenér a bývalý útočník.\n\nS hokejem začínal v týmu HC Dukla Jihlava. Později se dostal také do československé reprezentace a zahrál jsi jak na olympijských hrách, tak i na mistrovství světa. Jako nadějný mladý hráč byl v roce 1992 draftován v sedmém kole (jako 149. celkově) týmem Toronto Maple Leafs. Nejprve začínal hrát na farmě Toronta St. John's Maple Leafs v AHL. V sezoně 1993/1994 dostal šanci si zahrát v NHL, další sezonu strávil opět ve farmářském týmu. Následující sezonu se Toronto rozhodlo přemístit Augustu do týmu Los Angeles Ice Dogs později Long Beach Ice Dogs (IHL), kde strávil 4 sezony, přičemž ve třech z nich se mu povedlo získat více jak 80 bodů. Jedinou výjimkou byl ročník 1998/1999, kdy si zahrál také 2 zápasy v NHL za tým Washington Capitals.\n\nRozhodl se ukončit zámořskou kariéru a podepsal smlouvu s týmem SERC Wild Wings. Po dvou letech strávených v Schwenningenu podepsal dvouletou smlouvu s Krefeld Pinguine a v sezoně 2002/2003 získal s tímto klubem německý titul. Augusta zde hrál s Christophem Brandnerem a Bradem Purdiem v první útočné formaci, nazývané „magický trojúhelník“. V sezoně 2003/04 se stěhoval do Hannover Scorpions, kde hrál 3 sezony. Různá zranění ho poté přinutila ukončit aktivní kariéru.\n\nPo ukončení hráčské kariéry začal pracoval jako skaut pro Phoenix Coyotes. V roce 2008 se stal novým sportovním manažerem Dukly Jihlava. Od roku 2009 do 2013 byl asistentem hlavního trenéra v jihlavské Dukle. Od začátku sezony 2017/2018 se stal spolu s Viktorem Ujčíkem trenérem BK Mladá Boleslav. V listopadu téhož roku byli odvoláni. V roce 2018 začal pracovat pro Bílé Tygry Liberec, kde se stal také asistentem hlavního trenéra Filipa Pešána. Dne 9. května 2019 byl jmenován hlavním koučem HC Bílí Tygři Liberec poté, co Filip Pešán přijal místo šéftrénera hokejového svazu.\n\n\nByl členem bronzových československých týmů na Zimních olympijských hrách v Albertville v roce 1992 a na Mistrovství světa ve stejném roce.\n\n\n"}
{"id": "329347", "url": "https://cs.wikipedia.org/wiki?curid=329347", "title": "Pavel Benc", "text": "Pavel Benc\n\nPavel Benc (* 10. července 1963 Jablonec nad Nisou) je bývalý český a československý běžec na lyžích, který závodil v letech 1982–1997. V roce 1988 se stal bronzovým medailistou na Zimních olympijských hrách v Calgary.\n\nLyžovat začal v osmi letech. Na závodech, které patřily mezi jeho první, skončil na rozmezí 20. až 30.místa. Asi po sedmi letech se probojoval na mistrovství ČSSR, kde skončil na 33. místě. Největší zlom nastal v roce 1984 na Zimních olympijských hrách v Sarajevu, kam se dostal se svým kamarádem Milošem Bečvářem jako jeden z nejmladších účastníků. V roce 1985 převzal československé reprezentační družstvo zkušený trenér Bohuslav Rázl, jehož cílem bylo udělat z běžkařů skvěle připravené lyžaře na Olympijské hry v Calgary. Na Mistrovství světa v Seefeldu se Benc umístil na 16. místě a v Obersdorferu jeho družstvo obsadilo ve štafetě mužů na 4×10 km čtvrté místo, což byl průlom. Ovšem nejvíce zazářil na Hrách v Calgary. Ve štafetě ve složení s Václavem Korunkou, Radimem Nyčem a Ladislavem Švandou v těsném souboji vybojoval bronzovou medaili. O čtyři roky později se na ZOH v Albertville stal vlajkonošem a v závodech dosáhl svého nejlepšího individuálního umístění, když na distanci 50 km volnou technikou skončil osmý. V roce 1994 na ZOH v Lillehammer opět nesl českou vlajku. Tady dosáhl spolu se zbytkem družstva 8. místa ve štafetě 4×10 km. Lyžařskou kariéru ukončil v roce 1997.\n\n"}
{"id": "329348", "url": "https://cs.wikipedia.org/wiki?curid=329348", "title": "Leo Gudas", "text": "Leo Gudas\n\nLeo Gudas (* 20. května 1965, Bruntál) je český hokejový trenér a bývalý obránce.\n\nPozději se vydal na trenérskou práci, kromě nižších soutěží působil v extralize jako asistent trenéra Jiřího Šejby, později Jaromíra Šindela a nakonec Jana Tlačila v BK Mladá Boleslav, z té byl však 26. října 2010 odvolán. V lednu 2011 se stal asistentem trenéra v druholigovém HC Most, kterému se nakonec podařil postup do 1. ligy.\n\nOd ledna 2012 působil jako sportovní manažer v Chomutově, kde navíc v závěru ročníku 2011/2012 zastával i roli asistenta trenéra. V té nakonec dosáhl největšího úspěchu své kariéry, mužstvo s hlavním koučem Jiřím Doležalem a druhým asistentem Stanislavem Mikšovicem dovedl do baráže, ve které porazilo Mladou Boleslav 4:3 na zápasy a slavilo tak postup do nejvyšší soutěže. V dubnu 2013 avizovalo vedení klubu konec spolupráce.\n\n\n"}
{"id": "329350", "url": "https://cs.wikipedia.org/wiki?curid=329350", "title": "Iserlohn Roosters", "text": "Iserlohn Roosters\n\nIserlohn Roosters je německý klub ledního hokeje, který sídlí ve městě Iserlohn ve spolkové zemi Severní Porýní-Vestfálsko. Založen byl v roce 1959 pod názvem EC Deilinghofen. Mezi zakládajícími členy byly i členové kanadské vojenské / okupační posádky ve městě. Původně klub sídlil ve městě Hemer (městská část Deilinghofen), do Iserlohnu byl přestěhován v roce 1979. Od sezóny 2000/01 působí v Deutsche Eishockey Lize, německé nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává v Eissporthalle Iserlohn s kapacitou 4 997 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "329353", "url": "https://cs.wikipedia.org/wiki?curid=329353", "title": "Alois Hudec", "text": "Alois Hudec\n\nAlois Hudec (12. ledna 1908, Račice - 23. ledna 1997, Praha) byl český Sokol, gymnasta a trenér.\n\nStal se olympijským vítězem na XI. olympijských hrách v Berlíně v roce 1936 ve cvičení na kruzích, kde jeho mistrovským kouskem byl rozpor střemhlav. Část jeho cvičení trvající 85 sekund je zachycena ve filmu Leni Riefenstahlové Olympia.\n\nSe sportem začal v Sokole Račice. Od roku 1923 trénoval v Brně, kde se učil ve Zbrojovce. Na prvním mezinárodním závodu, mistrovství světa v Paříži, vybojoval pět zlatých medailí za cvičení na kruzích, bradlech, hrazdě, ve šplhu a víceboji. Další zlaté medaile získal v Budapešti 1934 (jednu) a v Praze 1938 (dvě). Druhá světová válka jeho kariéru přerušila a definitivně se závoděním skončil v roce 1947. \nPo ukončení aktivní sportovní kariéry se věnoval cvičitelské a trenérské práci. V roce 2007 vydal TJ Sokol Račice publikaci \"100 let Sokola Račice\" pocházející z pera račické historičky PhDr. Dagmar Stryjové. V publikaci je i 15stránkový medailonek věnovaný Aloisi Hudcovi. Od téže autorky vyšla knížka nazvaná Alois Hudec, která byla vydána v roce 2008 u příležitosti 90. výročí vzniku ČSR a 100. výročí Hudcova narození.\n\nV roce 2016 získal v anketě Sportovec roku Cenu Emila Zátopka za celoživotní přínos sportu.\n\n\n\n"}
{"id": "329356", "url": "https://cs.wikipedia.org/wiki?curid=329356", "title": "Crackers", "text": "Crackers\n\nŠumperská hip-hopová formace, jejíž začátky sahají do roku 1992. Tehdy ještě pod názvem Naughty Boyz začíná jako první kapela tohoto druhu experimentovat s tvorbou muziky - vše na přístrojích Didaktik M.\n\nRoku 1994 se skupina přetransformovala na nynější Crackers a natáčí třítrackové demo v nahrávacím studiu FONTIS.\n\nRoku 1996 dochází k odchodu několika členů, kapela dále pokračuje ve složení Dirty Case (zakládající člen) a ROCA. Jsou natočeny skladby jako např. \"Nájemní Vrazi\" nebo \"Syntetické město\". Dochází také ke změně hardware – Didaktik střídá Amiga 1200, o dva roky později je tvorba realizována již na PC. V této době vznikají stěžejní písně jako \"Proč mě nechce takhle země\", \"Army\" apod. Později ROCA odchází do Brna.\n\nRoku 2000 se Crackers seznamují s britským hudebníkem a producentem Richardem Hirstem a následujícího roku v jeho studiu Ocean Factory nahrávají \"Lev vlez\", \"Zločin\", \"Gangster\", \"Skrýš\". Tohoto roku se také zakládající člen Dirty Case stěhuje do Brna. Vznikají nové skladby jako např. \"Brno - Tuřany\" nebo \"Cejl 33\".\n\nRoku 2003 začíná spolupráce s MC Casey, dnešním členem skupiny Str8 Union. Vychází singl Little Song s osmipoložkovým tracklistem.\n\nPro velký zájem vychází v roce 2008 reedice singlu Little Song, jehož součástí je druhé bonusové CD Official Unreleased, obsahující 18 nikdy nevydaných skladeb.\n\nV roce 2012 se na webové stránce Crackers.cz objevila informace o ukončení činnosti a prodeji webu. Aktualizace končí rokem 2011.\n\n\"1. Official Unreleased\"\n– nikdy nevydané skladby, volně ke stažení na oficiálních stránkách kapely anebo jako druhá část Little Song 2CD\n\n\"2. Little Song\"\n– vydáno roku 2003\n\n"}
{"id": "329364", "url": "https://cs.wikipedia.org/wiki?curid=329364", "title": "Miroslav Dvořák (lední hokejista)", "text": "Miroslav Dvořák (lední hokejista)\n\nMiroslav Dvořák (11. října 1951, Hluboká nad Vltavou – 11. června 2008, České Budějovice) byl československý hokejový obránce, dvojnásobný mistr světa (1976 a 1977). V 80. letech 20. století hrál v NHL za tým Philadelphia Flyers.\n\nS hokejem začínal v Hluboké nad Vltavou, od čtrnácti let patřil k nadějím Českých Budějovic. V lize nastoupil poprvé v roce 1970. Kromě let 1972–1974, kdy hrál v rámci vojenské služby za Duklu Jihlava a v posledním roce s ní slavil titul, odehrál 11 sezón za České Budějovice. Startoval také na Zimních olympijských hrách 1976 (stříbro) a 1980 (5. místo). V letech 1982–1985 hrál za Philadelphii Flyers. V té době se stal historicky prvním hráčem, který přijel z NHL posílit československou reprezentaci na mistrovství světa. Po sérii zranění ukončil angažmá v zámoří a další 3 roky hrál druhou západoněmeckou ligu. V ligové sezóně 1988/89 odehrál jako 37letý 27 zápasů za Motor České Budějovice. Po skončení aktivní hokejové kariéry pracoval ještě 2 roky jako asistent budějovického A-týmu, pak z hokeje odešel. Věnoval se svému penziónu a restauraci v Hluboké, za místní tým ještě hrával hokej. Po delším boji s rakovinou podlehl této nemoci v červnu roku 2008. \n\n"}
{"id": "329365", "url": "https://cs.wikipedia.org/wiki?curid=329365", "title": "Radana Labajová", "text": "Radana Labajová\n\nRadana Labajová (* 20. srpna 1980, Studénka) je česká zpěvačka. \n\nSe zpěvem začínala v dětském pěveckém sboru Studeňáček v její rodné Studénce. Studovala v Praze na Konzervatoři Jaroslava Ježka obor pop-zpěv. V osmnácti letech byla vybrána do dívčí skupiny Holki.\n\nVe skupině Holki účinkovala přibližně pět let. Po vypršení smlouvy se rozhodla natočit sólovou desku Kaleidoskop. V sólové kariéře jí pomáhá Petr Fider – autor všech desek Holek a v současnosti člen dua Verona. V roce 2001 účinkovala v muzikále Pomáda v roli RIZZO. \n\nDne 2. prosince 2009 se jí narodil syn Teodor Maxmilián Nejedlý. \n"}
{"id": "329366", "url": "https://cs.wikipedia.org/wiki?curid=329366", "title": "Klára Kolomazníková", "text": "Klára Kolomazníková\n\nKlára Kolomazníková (* 12. října 1979, Praha) je česká zpěvačka, bývalá členka skupiny Holki.\n\nVystudovala hudební gymnázium v Praze a následně Ježkovu konzervatoř. V roce 1999 zaznamenala účast ve finále pěvecké soutěže \"Talent roku\", poté se díky konkurzu stala členkou české dívčí skupiny Holki, ve které působila necelých 5 let až do ukončení její činnosti. Následně nastoupila na sólovou dráhu a napsala vzpomínkovou knížku \"Život se skupinou Holki\". Od roku 2005 působila v divadle Semafor ve hrách \"\"Lysistrata\"\" a \"\"Kytice\"\". V roce 2010 plánovala vydat své první DVD, které by mělo obsahovat nejen průřez její profesní tvorbou. V roce 2010 se vdala a rozvedla. V roce 2012 se jí narodila dcera Valerie. V roce 2016 se rozvedla s manželem a ve spolupráci s Peterm Fiderem v březnu 2016 vydala nové album.\n\n\n\n"}
{"id": "329373", "url": "https://cs.wikipedia.org/wiki?curid=329373", "title": "Carsonella ruddii", "text": "Carsonella ruddii\n\nCarsonella ruddii (nebo též \"Candidatus C. ruddii\", protože nebyla kultivována) je endosymbiotická proteobakterie s jedním z nejmenších známých genomů ze všech buněčných organismů. \"Carsonella ruddii\" žije uvnitř těla určitého druhu mer, drobného hmyzu. Má jen 159 662 párů bází a jejich genom je složen pouze z 182 genů, což je méně, než bylo vydáváno za minimální nutné množství genů k životu. Mnoho důležitých genů patrně chybí, a tak se zdá, že se \"Carsonella\" dostává v těle svého hostitele do pozice „organely“. Roku 2013 byla nalezena bakterie s ještě menším genomem, \"Nasuia deltocephalinicola\" má genom o velikosti pouze 112 091 párů bází.\n\nDalším organismem s velmi malým genomem je \"Nanoarchaeum equitans\".\n\n"}
{"id": "329377", "url": "https://cs.wikipedia.org/wiki?curid=329377", "title": "Richard Žemlička", "text": "Richard Žemlička\n\nRichard Žemlička (* 13. dubna 1964, Praha) je český hokejový trenér a bývalý útočník.\n\nNa Zimních olympijských hrách 1992 získal bronzovou medaili s týmem Československa. Je členem Klubu hokejových střelců deníku Sport.\n\nNastupoval dlouhodobě za Spartu Praha. Po ukončení hráčské kariéry zde vedl mládežnické celky, poté se přesunul jako hlavní trenér do prvoligového Berouna.\n\nV sezoně 2011/2012 byl jedním z asistentů trenéra Josefa Jandače v mužstvu HC Sparta Praha. Poté, co Jandač odešel do klubu HC Lev Praha, se ujal místa hlavního kouče. V této pozici však dlouho nevydržel, Sparta vstoupila do sezony špatně a po 8. kole reagovalo vedení klubu angažováním nového kouče. Týmu se po Žemličkovi ujal Václav Sýkora.\n\nBez angažmá nebyl dlouho, dne 6.11.2012 se po odvolaném Vladimíru Kýhosovi stal hlavním trenérem v Karlových Varech. S týmem úspěšně uhájil extraligovou příslušnost a vstoupil jako hlavní kouč i do ročníku 2013/2014. V něm byl však vzhledem k neuspokojivým výsledkům již po 5. kole od týmu odvolán.\n\n\n"}
{"id": "329379", "url": "https://cs.wikipedia.org/wiki?curid=329379", "title": "Oldřich Svoboda (lední hokejista)", "text": "Oldřich Svoboda (lední hokejista)\n\nOldřich Svoboda (* 28. ledna 1967 Hradec Králové) je bývalý český hokejový brankář.\n\nS hokejem začínal ve Stadionu Hradec Králové, jehož je odchovancem. Postupně prošel všechna mládežnická družstva a již ve svých 16 letech se dostal i na soupisku A týmu dospělých hradeckého Stadionu v 1. ČNHL. V roce 1985 nakoukl poprvé do národního mužstva, zahrál si na turnaji ME osmnáctek, kde získal bronz. Další štací v národním juniorském týmu bylo Mistrovství světa juniorů v roce 1986 v Kanadě a 1987 v Piešťanech; tehdy se Československý národní tým umístil na druhém místě a odvezl si stříbrné medaile. V devatenácti letech (v sezoně 1986/87) se dostal do kádru jihlavské Dukly.V dalších sezonách 1987/1988 a 1988/1989 působil Oldřich Svoboda na ligové scéně i nadále v týmu Dukla Jihlava. Jen v sezoně 1989/1990 si vyzkoušel angažmá v Pardubicích, kde na rok vystřídal Dominika Haška (1989/1990). Po revoluci se vrátil do Jihlavy, ve které působil další sezony 1990/1991 a 1991/1992.\n\nV sezoně 1990/1991 se mu v Dukle velice dařilo a získal tak s týmem zatím poslední titul a prvenství v lize. V prosinci roku 1990 poprvé okusil nominaci do národního A týmu. V roce 1991 byl vyhlášen nejlepším brankářem ligy a také se podíval na mistrovství světa po boku brankářů Břízy a Hniličky do Finska. Čeští hokejisté skončili za očekáváním až na šestém místě. Na konci léta 1991 se zúčastnil také Kanadského poháru, kde skončila reprezentace na posledním šestém místě. V nadcházející sezoně 1991/1992 v Jihlavě odchytal 28 zápasů a po nich si vyzkoušel zahraniční angažmá. V TPS Turku stihl odchytat v sezoně 11 zápasů. Turku nakonec skončilo po základní části třetí, ve čtvrtfinále vypadlo s Helsinkami 1:2 na zápasy. V roce 1992 se opět podíval do reprezentace, se kterou v únoru přivezl bronzovou medaili ze Zimních olympijských her v Albertville. Tehdy podlehli českoslovenští reprezentanti Kanadě v semifinále 2:4 a v zápase o bronz porazili USA 6:1. V nadcházejícím dubnovém 56. Mistrovství světa hraném v Praze a Bratislavě opět nechyběl v nominaci a pověsil si po turnaji na krk druhou bronzovou medaili. V zápase o třetí místo zdolalo Československo Švýcary 5:2.\n\nV sezoně 1992/1993 přestoupil z finského TPS Turku do dalšího tamního klubu – Reipäs Lahti. Jeho bývalý klub Turku oslavil v této sezoně titul. V Reipäs Lahti vydržel i další sezonu 1993/1994. Vyzkoušel si na chvíli i nižší finskou soutěž v týmu Kokkolan Hermes. Po sezoně se vrátil opět na česká kluziště. V extralize oblékl dres Vítkovic, ale nakonec se v této sezoně opět ocitl v Dukle Jihlava. V mezidobí let 1995–1999 strávil Oldřich Svoboda čtyři sezóny v Českých Budějovicích. Tým v sezoně 1995/1996 bojoval v semifinále s HC Vsetín, se kterým prohrál až v pátém zápase a skončil na celkovém 4 místě. V dalších sezonách se tým pohyboval okolo středu extraligové tabulky.\n\nV sezóně 1999/2000 působil v celku nejvyšší německé hokejové ligy Moskitos Essen. V únoru roku 2000 při ligovém zápase ho postihla mozková příhoda a angažmá tím pádem bylo ukončeno. Po dalších lékařských vyšetřeních bylo konstatováno, že jeho kariéra není ohrožena a tak může dále pokračovat ve fyzické přípravě na další sezóny.\n\nV sezónách 2000–2002 působil v extraligovém týmu HC Znojemští Orli. S ním v sezóně 2000/2001 vyhrál základní část extraligové soutěže. Na začátku sezóny 2002/2003 odešel do ruské nejvyšší hokejové soutěže, týmu HC Molot Perm. Svoji hokejovou kariéru ukončil v sezóně 2003/2004 v extraligovém týmu HC Bílí tygři Liberec.\n\n\n"}
{"id": "329383", "url": "https://cs.wikipedia.org/wiki?curid=329383", "title": "Megasthenés", "text": "Megasthenés\n\nMegasthenés (okolo 350-290 př. n. l.) byl řecký cestovatel a geograf. Narodil se v Malé Asii a stal se velvyslancem Seleuka I. na dvoře maurijského panovníka Sandrocotta (Čandragupty Maurjy) v Patáliputře (Megasthenés město označuje jako Palibothra). Přesná data jeho působení na maurijském dvoře však nejsou známa, většinou se datum jeho působení klade do doby před Čandraguptovou smrtí, tedy před rok 288 př. n. l. Další řecký historik Arrianos (kolem 86 - po 146) vysvětluje, že Megasthenés žil v Arachósii se satrapou Sibyritiem, odkud Indii navštěvoval.\n\nMegasthenés po Indii mnoho cestoval a své postřehy z těchto cest si zapisoval. Jeho zápisky se nedochovaly v celku a jsou známy především z děl jiných autorů, kteří Megasthéna citují. Tyto zápisky se staly známé pod názvem Indika.Ta je dnes cenným dokladem tehdejší doby. Megasthenés v nich popisuje, jak Čandragupta svou říši spravoval, dále např. indický kastovní systém apod.\n"}
{"id": "329384", "url": "https://cs.wikipedia.org/wiki?curid=329384", "title": "Pavel Richter (lední hokejista)", "text": "Pavel Richter (lední hokejista)\n\nPavel Richter (* 5. prosince 1954 Praha) je bývalý československý hokejový útočník a pozdější trenér.\nDo roku 1984 hrál ve Spartě Praha (s výjimkou sezóny 1979/1980 strávené v Dukle Trenčín), následně působil v zahraničních ligách: hrál za EHC Kloten, ESV Kaufbeuren a EHC 80 Nürnberg.\nByl pravidelným účastníkem reprezentačních akcí, ze světových šampionátů má pět medailí, včetně titulu mistra světa z roku 1985. Na ZOH 1984 v Sarajevu pomohl národnímu týmu vybojovat stříbrné medaile.\n\n"}
{"id": "329395", "url": "https://cs.wikipedia.org/wiki?curid=329395", "title": "Kostel svaté Maří Magdaleny (Šebkovice)", "text": "Kostel svaté Maří Magdaleny (Šebkovice)\n\n__BEZOBSAHU__\n\nKostel svaté Maří Magdaleny je kulturní památka v Šebkovicích. Je filiálním kostelem farnosti Babice u Lesonic.\n\nKostel stojí na severozápadě obce obklopen hřbitovem. Je to původně rotunda. Zbudována byla koncem dvanáctého století jako součást širšího hradiště, plnila i obranné úkoly, o nichž dodnes svědčí tři dochované střílny. V šestnáctém století (pozdní gotika) byla půlkruhová apsida nahrazena obdélníkovým presbytářem; pozdní gotika je velmi patrná v obojích dveřích spojujících presbytář se sakristií a ve svatostánku zabudovaném ve zdi. V 18. století kostel prošel barokní úpravou. V téže době má svůj původ socha patronky kostela: svatá Maří Magdalena pod ukřižovaným Kristem.Střechu pokrývá šindelová krytina. Pod objektem je krypta. Zvony jsou z roku 1968. Kříž v čele prostoru pochází od Františka Bílka (1910).\n\n"}
{"id": "329396", "url": "https://cs.wikipedia.org/wiki?curid=329396", "title": "Taser", "text": "Taser\n\nTaser (vyslovováno \"tejzr\") neboli distanční elektrický paralyzér je nesmrtící zbraň založená na principu elektrického šoku, která vystřelenými elektrodami paralyzuje nervovou soustavu. Dovoluje protivníka zasáhnout na dálku až 10 m a přes 5cm vrstvu oblečení. Zároveň se údajně jedná o zbraň relativně bezpečnou, neboť většinou nezpůsobuje vážná fyzická zranění. Tvarem připomíná pistoli, ochromí pouze příčně pruhované (kosterní) svalstvo, takže nedojde k narušení činnosti srdce. Taser vydává napětí až 50 000 voltů (50 kV), používá přitom pulzů, které jsou přibližně stejné jako nervové vzruchy v lidském mozku. Zasažený člověk zůstane při vědomí, vnímá své okolí, ale není schopný ovládat své svalstvo.\n\nPodle Taser.cz (oficiální prodejce) používají aktuální modely napětí 400 V při proudu 2,1 mA.\n\nS návrhem první verze zbraně začal Jack Cover již v roce 1969. V roce 1991 začal být poprvé používán policií (v Los Angeles). Jméno (které je současně registrovanou obchodní značkou) dostal jako akronym z fiktivní zbraně \"Thomas A. Swift's Electric Rifle\".\n\nTuto zbraň (nejčastěji dvě verze – X26 a M26) používají zejména policejní složky např. v USA, Kanadě, Hong Kongu, ale i v ČR.\n\nTaser střílí dvě elektrody na velmi tenkých vodičích, do kterých je veden elektrický proud, který po průniku do měkkých tkání těla útočníka jej ochromí na několik minut. Výhodou je, že výstřel většinou není smrtelný jako u pistole, nevýhoda oproti běžnému paralyzéru je v tom, že se musí po každém výstřelu nabít, počet projektilů se musí pravidelně doplňovat a v případě potřeby většího použití mohou projektily dojít.\n\n\n\n"}
{"id": "329398", "url": "https://cs.wikipedia.org/wiki?curid=329398", "title": "Núbijské pyramidy", "text": "Núbijské pyramidy\n\nJako Núbijské pyramidy se označují stavby ve tvaru pyramid v kaňonu Nilu v oblasti dříve známe jako Núbie, ležící v dnešním Súdánu, které jsou architektonicky odvozené od pyramid v Egyptě.\n\nVe starověku byla Núbie domovem různých kušitských království. První z nich, Kermánské království, které bylo založeno někdy kolem roku 2500 př. n. l. s hlavním městem v Kermě, druhé v letech 1000–300 př. n. l. v Napatě a poslední v letech 300 př. n. l. až 300 n. l. v Meroe.\n\nKermanské království bylo prvním núbijským centralizovaným státem se svou původní architekturou a pohřebními rituály. Dvě následující království, Napata i Moroe, byly kulturně, politicky, ekonomicky i vojensky silně ovlivněny faraonským Egyptem, se kterým Núbie sousedila na severu. Núbijská království postupně začali soupeřit s Egyptem a v pozdějších dějinách starověkého Egypta Núbijci z Napaty dobyli Egypt, sjednotili jej se svou říší a jako egyptští faraoni založili 25. dynastii.\n\nNúbijská vláda nad Egyptem byla relativně krátká a skončila s dobytím Egypta Asyřany roku 656 př. n. l. Kulturní dopad ze ztráty Egypta na Napatské království byl obrovský, což splynulo v neobyčejný rozmach budování pyramid, který přetrval i za státoprávního nástupce Napatského království – Meroe.\n\nNa třech místech v Núbii bylo celkem vybudováno na téměř 220 pyramid v období několika staletí. Pyramidy sloužily jako hrobky pro krále a královny Napatského a Meroejského království. První núbijské pyramidy byly postaveny na místě zvaném el-Kurru, jako pohřební místa pro krále Kaštu a jeho syna Pije, a dále pro Pijovy nástupce Šabaku, Šabataku a Tanwetamaniho. Pro jejich královny, z nichž některé prosluly i jako slavné válečnice, bylo vybudováno dalších čtrnáct pyramid. Jedna z těchto bojovných královen Kendaké z Meroe podle legendy odrazila vojska Alexandra Velikého, ve skutečnosti však Alexandr do Núbie nikdy nevpadl, a druhá římské legie císaře Augusta při jejich pokusech o dobytí Núbie.\n\nV pozdějších obdobích Napatanského království se pyramidy začaly budovat v Nuri, na západním břehu Nilu v Horní Núbii. V Nuri vyrostla velká nekropole, která se stala místem posledního odpočinku pro 21 králů a 52 královen a princů. Nejstarší a největší pyramida v Nuri patří Napatskému králi a egyptskému faraonovi Taharkovi z 25. dynastie.\n\nNejvětší pyramidy se však nacházejí v Meroe, které leží mezi pátým a šestým nilským kataraktem, přibližně sto kilometrů severně od Chartúmu, bylo zde pohřbeno na padesát královen a králů.\n\nFyzické proporce núbijských pyramid se konstrukčně značně odlišují od těch egyptských, ačkoliv jisté ovlivnění zde bylo. Byly stavěny na vodorovných kamenných blocích, přibližně od šest až do třicet metrů do výšky. Pyramidy měly relativně malou základnu, zřídka kdy přesahující osm metrů. Vzhledem k výšce stěna se základnou svírala úhel přibližně 70°. Většina z těchto malých pyramid při své základně sousedila s chrámem. Při srovnání s egyptskými pyramidami podobných výšek, mají egyptské pyramidy obecně základnu širší až o pět metrů a jejich úhel mezi základnou a stěnou se pohybuje mezi 40° a 50°.\n\nVšechny hrobky v núbijských pyramidách byly vykradeny ještě ve starověku, ale nástěnné reliéfy v hrobkových chrámech se uchovaly, aby tak odkryly své mumifikované královské obyvatele ležící ve zbytcích dřevěných rakví a pokryté svými poklady. V dobách archeologických průzkumů v 19. a 20. století byly v některých pyramidách nalezeny zbytky luků, toulce se šípy, koňské postroje, dřevěné nádoby, hrnce, barvené sklo, kovová plavidla a další artefakty dokládající rozsáhle obchodní kontakty Meroejského státu se starověkým Egyptem i helénským světem.\n\n\n\n"}
{"id": "329408", "url": "https://cs.wikipedia.org/wiki?curid=329408", "title": "Fenomén koktejlové party", "text": "Fenomén koktejlové party\n\nFenomén koktejlové party je psychologické označení selektivní pozornosti ve společnosti dalších osob. Popisuje dva příbuzné jevy: v prvé řadě člověk, zapojený do rozhovoru, hodnotí tuto diskuzi jako hlasitější ve srovnání s jinými okolními zvuky, než odpovídá její reálné hlasitosti. Za druhé jde o aktivaci pozornosti při zaslechnutí důležitého slova – například vlastního jména.\n\nE. Colin Cherry v 50. letech 20. století zkoumal selektivní pozornost a její projevy. Především se zaměřil na studium dialogu v rušivém prostředí. Představte si, že jste na večírku a mluví k vám nějaký, pro vás nezajímavý, člověk. V tu chvíli zaslechnete od vedlejšího stolu rozhovor, který vás něčím zaujme. Z počátku se snažíte sledovat obě strany, ale po čase zjistíte, že to není možné. Jsme schopni vnímat pouze jeden z těchto rozhovorů a ze druhého nepochytíme téměř nic.\n\nPři společenských akcích, kdy je pozornost člověka vystavena rušivému vlivu ostatních hovorů, mu připadá, že osoba, s kterou právě hovoří, mluví hlasitěji než ostatní. Při objektivním měření jsou však všechny hovory přibližně stejně hlasité. Soustředění pozornosti a zraková vodítka neverbální komunikace zapříčiní vyšší míru porozumění s kontaktovanou osobou. Při telefonickém hovoru rušeném dalšími zvuky je problém rozumět právě proto, že chybí neverbální vodítka. Pokud se někdo pokusí vyslechnout hovor lidí, s nimiž přímo nehovoří, rozumí hovoru podstatně hůř.\n\nNa Cherryho výzkumy navázala Anna Treismanová, která v 60. letech zjistila, že osoby jsou schopny si vybavit útržkové zprávy i z druhé, pro ně nepodstatné, konverzace. Byli schopni rozpoznat, když se změnil mužský a ženský hlas, nebo nějaké náhlé přerušení konverzace. Sternberg přišel na to, že pokud rozhovory nebo sdělení byla stejná, zkoumané osoby to dokáží poznat, i když obě zprávy neproběhly v úplně stejném časovém sledu. Nielsen a Sarason zjistili, že lidé dokáží jasně zaregistrovat z nevnímaných rozhovorů sexuální pojmy, či vlastní jména.\n\nJedná se o dichotomický poslechový úkol. Ve stejnou chvíli byly jedincům pouštěny dvě odlišné nahrávky, simultánně každou do jednoho ucha. Jedincům byl dán úkol, aby přeříkali slovo od slova jednu z těchto dvou zpráv. To se podařilo, obzvlášť když byly zprávy v každém uchu jasně odlišné, jako například jedna namluvené ženským a druhá mužským hlasem. Díky selektivní pozornosti jsme schopni si vybrat jeden z několika podnětů kolem nás a zaměřit se na něj. S tím souvisí to, že ostatní podněty kolem nás nejsou vnímány a tudíž o nich ztrácíme přehled.\n\nPodobnou metodu můžeme sledovat i u zraku, díky U. Niesserovi a R. Becklenové, kteří provedli zrakovou dichotomickou analogii. Jedincům byly pouštěny ve stejný okamžik dvě videonahrávky, kdy na první kazetě byli tři hráči basketbalu a na druhé dva lidi hrající tleskanou. Úkolem bylo také zaměřit se pouze na jednu z těchto dvou nahrávek. Výsledkem bylo, že ze dvaceti čtyř probandů, kteří byli zaměřeny na hráče basketbalu, pouze jeden registroval potřesení rukou hráčů tleskané. Z toho tedy můžeme opět usoudit, že díky selektivní pozornosti, jsme schopni se zaměřit pouze na jeden předmět zájmu. Jedním z testů, zkoumajících schopnost dělit pozornost, je Stroopův test.\n\nVe chvíli, kdy se tato skutečnost dostala do povědomí lidí, začali vědci zkoumat, jak by se jí dalo využít v životě. Vědci se domnívali, že pokud dokážou přijít na princip tohoto jevu, bude možné se vyhnout některým nehodám a nebezpečným situacím.\n\n"}
{"id": "329409", "url": "https://cs.wikipedia.org/wiki?curid=329409", "title": "Mario Theissen", "text": "Mario Theissen\n\n\"Prof. Dr.-Ing.\" Mario Theissen (* 17. srpna 1952 v Monschau) je ředitel pro motosport společnosti BMW. Je ženatý s Ulrikou Theissen, má syna a dvě dcery, spolu s rodinou žije v Mnichově.\n\nZájem o oblast motorů a o motosport se u Mario Theissena objevil během studií strojírenství (1971 - 1977) na Vysoké škole technické v Cáchách, kde studoval konstrukci motoru. Svou první práci u BMW přijal hned po ukončení studia v červnu 1977, kde spolupracoval na kalkulacích v oddělení motorů. V následujících letech působil v oblasti vývoje motorů na různých pozicích. V roce 1989 získal doktorát s práci na téma \"Untersuchung zum Restgaseinfluß auf den Teillastbetrieb des Ottomotors\" \"(Výzkum vlivu zbytkového plynu na dílčí zatížení zařízení Ottomotorů)\" na strojírenské fakultě Růrské univerzity v Bochumi. V roce 1998 se podílel na vytvoření technologické kanceláře BMW v Kalifornii. \nOd dubna 1999 byl spolu s Gerhardem Bergrem ředitel pro motosport v BMW, po odchodu Gerharda Bergera v říjnu 2003 tuto funkci vykonává sám. Pod jeho zodpovědnost spadají veškeré sportovní projekty BMW, tj. mimo Formuli 1 i Formule BMW, mistrovství světa WTCC a 24 hodinové závody.\nV červenci 2005 se stal honorárním profesorem na Vysoké škole technické a ekonomické v Drážďanech.\n"}
{"id": "329414", "url": "https://cs.wikipedia.org/wiki?curid=329414", "title": "Vanessa Hudgens", "text": "Vanessa Hudgens\n\nVanessa Anne Hudgens (* 14. prosince 1988 Salinas, Kalifornie) je americká herečka a zpěvačka. Jejím filmovým debutem byl film \"Třináctka\" z roku 2003 a \"Letka Bouřliváků\" z roku 2004. Její nejznámější rolí je ale role v sérii filmů společnosti Disney \"Muzikál ze střední\". Písničky z filmů se objevovaly v hudebních žebříčkách po celém světě. \"Breaking Free\" se umístil v TOP 10 v americkém žebříčku Billboard Hot 100. To vedlo k vydání debutového alba s názvem \"V\", 26. září 2006, které vstoupilo do hitparády Billboard 200 na 24. místě a později získalo zlatý certifikát. Její druhé album s názvem \"Identified\" bylo vydáno 1. července 2008.\n\nOd vydání alb a série filmů \"Muzikál ze střední\", se soustředila na hereckou kariéru. V roce 2009 se objevila v kriticky uznávaném filmu \"Ro(c)k ze střední\". Po boku Dwayne Johnsona a Joshe Hutchersona si zahrála ve filmu \"Cesta na tajuplný ostrov 2\". Se Selenou Gomez si zahrála ve filmu \"Spring Breakers\" (2013). V roce 2015 získala hlavní roli v Broadwayském muzikálu \"Gigi\". Objevila se v živých televizních produkcích stanice Fox: \"\" v roce 2016 a \"\" v roce 2019. \n\nNarodila se v Salinas v Kalifornii a se svými rodiči žila na západním pobřeží, přes Oregon po Jižní Kalifornii. Jejím otcem byl Greg Hudgens, matkou je Gina Hudgens (rozená Guangco). Greg Hudgens, který zemřel 30. 1. 2016, měl irsko-indiánské kořeny a matka má filipínsko-čínsko-latinské. Má mladší sestru Stellu, která je také herečkou.\n\nJejí herecká kariéra začala už v osmi letech. Od té doby už hrála v mnoha představeních a dostala spoustu divadelních rolí, například: \"Čaroděj ze země Oz\", \"Popelka\", \"Evita\". Po dvou letech v muzikálech a divadelních hrách se rozhodla navštívit konkurzy do reklam a televizních seriálů. Její rodina se přestěhovala do Los Angeles, poté co jeden konkurz vyhrála. Krátce navštěvovala Orange Country High School of Arts, následně však začala být vyučována doma.\n\nPrvní velká herecká role přišla se sitcomem \"Still Standing\", kde si zahrála roli Tiffany. Následovala hostující role v seriálu \"Oddělení loupeží a vražd\" vysílaném stanicí CBS v roce 2002. V roce 2003 se objevila ve filmu \"Třináctka\", kde si zahrála vedlejší roli Noel, který získal komerční úspěch a vydělal 10 milionů dolarů po celém světě. V roce 2004 získala roli ve sci-fi filmu \"Letka Bouřliváků,\" inspirovaném stejnojmenným seriálem.\n\nV roce 2005 získala hlavní roli ve filmu stanice Disney \"Muzikál ze střední.\" V něm hraje Gabriellu Montez, která se na silvestrovském večírku seznámí s basketbalistou Troyem (Zac Efron), a společně si zazpívají duet \"Start of Something New\"\"\". Film měl premiéru 20. ledna 2006 a sledovalo ho 7,7 milionů diváků. Písnička \"Breaking Free\" se umístila v TOP 10 hitů žebříčku Billboard Hot 100. Hudgens začala pracovat na debutovém albu. Album \"V\" bylo vydáno 26. září 2006 a umístilo se na 24. místě žebříčku Billboard 200. V únoru 2007 bylo oceněno zlatým certifikátem. \"Muzikál ze střední 2\" měl premiéru 17. srpna 2007 a sledovalo ho 17, 2 milionů diváků. V roce 2007 začala pracovat na druhém albu nazvaném \"Identifield\", které vyšlo 1. července 2008. 24. října 2008 měl premiéru film \"\", který byl jako jediný vydán do kin. Za první víkend vydělal 42 milionů dolarů.\n\nPo úspěších se sérií filmů \"Muzikál ze střední\" potvrdila, že si chce dát pauzu od hudby a začít se věnovat filmu.Vedlejší roli získala ve filmu \"Ro(c)k ze střední\", který měl premiéru 14. srpna 2009. Do divadla se vrátila s rolí Mimi v muzikálu \"Rent\". Produkce probíhalo 6.–8. srpna na Hollywood Bowl. V roce 2011 se objevila ve filmu \"Netvor,\" inspirovaným stejnojmennou novelou Alexe Flinna. Film měl premiéru 4. března 2011 a získal negativní ohlas. S Emily Browning si zahrála ve filmu \"Sucker Punch\", který za svůj první víkend v kinech vydělal 19 milionů dolarů. Za roli získala nominaci na Scream Awards.\nV říjnu 2010 se připojila k Dwaynemu Johnsovi a Joshovi Huchersonovi ve filmu \"Cesta na tajuplný ostrov 2.\" V listopadu 2011 bylo oznámeno, že si zahraje po boku Seleny Gomez a Jamese Franca ve filmu \"Spring Breakers\". V dubnu 2011 bylo oznámeno, že si zahraje ve filmu \"Dej mi domov\"\".\" Také si zahrála Cindy ve filmu \"Zmrzlá sem\".\n\nV září bylo potvrzeno, že si zahraje v broadwayském muzikálu \"Gigi\", jehož autory jsou skladatel Frederick Loewe a libretista Alan Jay Lerner.\n\nMagazínu Flaunt v srpnu 2014, že nahrává novou hudbu. V roce 2016 ztvárnila roli Rizzo v televizní adaptaci muzikálu \"Pomáda\", s názvem \"\", kterou živě vysílala televizní stanice Fox. Byla vybrána do hlavní role seriálu \"Powerless\". Seriál byl zrušen po první řadě. Zahrála si v hudebním videu zpěváka Shawna Hooka k písničce „Reminding Me“. Byla obsazena do romantické komedii \"Znovu ve hře\", kterou zrežíroval Peter Segal. Také byla obsazena do filmu \"Dog Days\", ve kterém si zahraje s Ninou Dobrev a Finnem Wolfhardem. Natáčení filmu bylo zahájeno na konci roku 2017.\n\nV roce 2018 si zahrála v romantickém filmu Netflix \"Princezna z cukrárny.\" Objevila se v roli Maureen Johnson v televizní adaptaci muzikálu \"Rent\", s názvem \"\" stanice Fox. Po boku Jennifer Lopez si zahrála ve filmu \"Znovu ve hře.\"\n\nV roce 2005 začala chodit se Zacem Efronem\",\" se kterým se seznámila při natáčení filmu \"Muzikál ze střední\". Pár se rozešel v prosinci 2010. Od roku 2011 chodí s hercem Austinem Butlerem.\n\n\n\n"}
{"id": "329416", "url": "https://cs.wikipedia.org/wiki?curid=329416", "title": "Vyšší odborná škola informačních služeb v Praze", "text": "Vyšší odborná škola informačních služeb v Praze\n\nVyšší odborná škola informačních studií vede výuku od roku 1992, od roku 1999 se zaměřuje zcela na pomaturitní vzdělávání v oboru informačního managementu, konkrétně služby knihoven a služby muzeí a galerií. Spolupracuje též s Vysokou školou ekonomickou (VŠE) a Univerzitou Karlovou. Kromě denního prezenční studia, jehož součástí je i praxe v trvání jednoho semestru, je možné studovat dálkově (pouze obor služby knihoven).\n\nNa začátku roku 2017 rozhodlo zastupitelstvo hlavního města Prahy o sloučení s Vyšší odbornou školou a Střední školou slaboproudé elektrotechniky. Od 1. července 2017 tak vznikla nová organizace pod názvem \"Vyšší odborná škola informačních studií a Střední škola elektrotechniky, multimédií a informatiky\".\n\nV rámci studijního programu Informační management je možné studovat tři obory: podniková informatika, služby knihoven a služby muzeí a galerií. Studium trvá tři roky a je založené na kreditním systému.\n\nŠkola je příspěvkovou organizací zřízenou Magistrátem hlavního města Prahy.\n"}
{"id": "329417", "url": "https://cs.wikipedia.org/wiki?curid=329417", "title": "Pavel Richter", "text": "Pavel Richter\n\nPavel Richter může být:\n\n"}
{"id": "329419", "url": "https://cs.wikipedia.org/wiki?curid=329419", "title": "Lidové divadlo Uranie", "text": "Lidové divadlo Uranie\n\nLidové divadlo Uranie sídlící v pivovarské zahradě v pražských Holešovicích vzniklo v roce 1903, když tam byla předtím budova přestěhována z výstavní aleje Pražského výstaviště.\n\nBudova původně vznikla v roce 1898 pro Výstavu architektury a inženýrství a stála na Pražském výstavišti . Sloužila zde jako multifunkční sál, promítací, koncertní a přednášková síň, zpola jako divadlo, provozované na koncesi divadelního ředitele Jana Vávry. Ten pro divadlo sestavil i herecký sbor, čítající mj. Marii Ryšavou, Antonína Jiřikovského, Marii Zieglerovou, Marii Bečvářovou, Ferdinanda Gýru a další. Pro divadlo napsali dramatici Václav Štech a Karel Šípek původní lidovou hru nazvanou \"Náš dům v asanaci\" . Na vzniku divadla se podíleli mj. divadelník a profesor na Umělecko-průmyslové škole v Praze Gustav Schmoranz, který byl technickým poradcem, Jaroslav Kvapil, pozdější režisér Vinohradského a Národního divadla a další členové spolku \"Máj\" v čele s předsedou Ignátem Herrmannem. Propagaci projektu zajišťoval Jozef Kuffner, divadelní referent Národních listů .\n\nPrvní své filmy zde promítal Jan Kříženecký.\n\nSamotná budova divadla architekta Osvalda Polívky byla po přestěhování umístěna v zahradě Měšťanského pivovaru a byla dřevěná na podezdívce. Prostor byl krytý, nad hledištěm byl umístěn skleněný světlík. Sál měl kapacitu 750 sedících a 140 stojících diváků (tedy bezmála 900 lidí). Kolaudace stavby se konala v lednu 1903.\n\nNejvětší význam pro jeho činnost znamenala doba okupace (1939–1945). Uranie byla od roku 1941 (oficiálně až od roku 1943) vedena podnikatelem Bohumilem Perlíkem (1908–1970), který se již pokoušel založit více divadel (činoherních studií).\n\nUměleckým šéfem ustanovil Perlík brněnského herce Antonína Klimeše (1902–1969). V Uranii také Klimeš režíroval 12 inscenací . Po jeho odchodu na jaře 1944 se novým šéfem stal překladatel Bohumil Mathesius. Dramaturgem byl Vladimír Müller z pražského studia Českého rozhlasu. Šéfem výpravy byl Josef Gabriel. Stálým spolupracovníkem divadla byl také režisér Národního divadla Aleš Podhorský a hostujícím režisérem i Jan Škoda.\n\nS tímto divadlem jsou dále spojena jména herců přicházejících z nacisty zlikvidovaného brněnského Zemského divadla (Vítězslav Vejražka, Rudolf Deyl, dále ze Škodova ostravského činoherního souboru (Marie Vášová, Blanka Waleská) dále ze souboru olomouckého, pardubického a z pražských divadel (Miloš Nedbal, František Filipovský, Felix le Breux, Nelly Gaierová, Otýlie Beníšková, Jarmila Švabíková, Hana Vítová, František Hanus) . S divadlem také spolupracovali Josef Hlinomaz, Dana Medřická, Adina Mandlová, Zdenka Sulanová a další.\n\nZákladem repertoáru divadla byla česká klasika (Erben, Němcová, Neruda, Stroupežnický, Čech, aj.), avšak divadlo uvádělo také klasiku světovou (Shakespeare, Sofokles, Ibsen, Bahr, Hauptmann, Goethe, Vega, aj.).\n\nPosledním představením Uranie bylo uvedení Sofoklovy \"Elektry\" v roce 1944. K 1. září 1944 byla pak divadla Němci nuceně uzavřena. Většina souboru divadla odešla v roce 1945 do Divadla 5. května. \n\nBudova divadla se do dnešních dob nedochovala, zničil ji velký požár dne 2. ledna 1946, při němž navíc tragicky zahynul německý malíř kulis Karl Piperger. Byl to žhářský čin divadelního tajemníka Karla Štolla, který v divadle pracoval od konce války a jak bylo později vyšetřováním zjištěno, zpronevěřil 105 000 korun z divadelní pokladny; v roce 1947 byl proto odsouzen na 15 let. Divadlo tedy bylo v provozu zhruba 43 let. Připomíná je pouze pamětní deska na rohu Ortenova náměstí a ulice U Uranie v pražských Holešovicích.\n\nBořivoj Srba\n\n\nIvan Neuhort\n\n"}
{"id": "329420", "url": "https://cs.wikipedia.org/wiki?curid=329420", "title": "Autonomní okruhy Ruské federace", "text": "Autonomní okruhy Ruské federace\n\nRuská federace sestává z 83 samostatných subjektů, z nichž 4 jsou autonomní okruhy.\n\n4 současné autonomní okruhy Ruské federace (rusky: автономные округа, j. č. автономный округ) jsou (co do pravomocí) nejnižší stupeň samosprávy. Jedná se o regiony obývané neruskými etniky, která však mnohdy tvoří jen menší část obyvatelstva.\n\nJsou plnoprávným subjektem v rámci Ruské federace.\n\nMají vlastní zákonodárnou moc, vlastní území (které bez jejich souhlasu nelze měnit) a vlastní obyvatelstvo.\n\nVzájemné vztahy autonomního okruhu a kraje / oblasti, do které patří, mohou být upravené federálním zákonem anebo vzájemnou smlouvou mezi autonomním okruhem a krajem / oblastí.\n\nPod původním názvem národnostní okruhy byly první z nich vytvořeny v roce 1920 k poskytnutí autonomie malým národům na severu Ruska a v roce 1930 došlo k dalšímu rozšíření jejich počtu . V roce 1977 došlo ke změně ústavy Sovětského svazu, která také měnila název národnostních okruhů na autonomní, aby se zdůraznil právě aspekt autonomie. Ústava z roku 1977 předpokládala podřízení autonomních okruhů jednotlivým oblastem a krajům. Nová ústava z 15. prosince 1990 tento status změnila a autonomní okruhy se staly plnoprávným subjektem v rámci Ruské federace.\n\nV roce 1990 existovalo v rámci Ruské federace celkem 10 autonomních okruhů. V rámci administrativních změn došlo ke sloučení některých z nich s kraji nebo oblastmi. Je pravděpodobné, že tento trend bude i nadále pokračovat. Níže je uveden seznam autonomních okruhů v roce 1990 a jejich současný status:\n"}
{"id": "329421", "url": "https://cs.wikipedia.org/wiki?curid=329421", "title": "Kalinga", "text": "Kalinga\n\nKalinga byla starověká oblast (někdy označována jako stát, republika nebo království) nacházející se v místech dnešního indického státu Urísa. O Kalinze se dochovalo jen několik zmínek v písemných pramenech – zejména v souvislosti s maurjovským panovníkem Ašókou a maháméghaváhanovským králem Khéraválou.\n\nPísemných pramenů, které se o Kalinze zmiňují, není mnoho. O raném období Kalingy informují především skalní edikty krále Ašóky (okolo 304 př. n. l.–232 př. n. l.) z dynastie Maurjů. Už Ašókův otec Bindusára se pokusil o dobytí Kalingy, avšak jeho útok byl odražen. Ašókův výpad byl však úspěšný a podařilo se mu Kalingu dobýt a její území začlenit do své říše. Měla to být právě tato krvavá bitva, kvůli které Ašóka upustil od dobyvačných výprav a začal praktikovat princip \"ahinsá\" („nenásilí“). O válečné výpravě, při které zemřelo obrovské množství lidí, informuje 13. skalní nápis následovně:\n\nV Ašókově době se tedy Kalinga stala součástí Maurjovské říše, avšak byla ji ponechána značná nezávislost. Po Ašókově smrti začala Maurjovská říše upadat a Kalinga se znovu osamostatnila. V dobách maurjovských panovníků působil na indickém dvoře řecký historik Megasthenés, který se ve svém díle letmo o Kalinze zmiňuje. Na území Kalingy se používal zvláštní druh písma odvozený z bráhmí.\n\nRozmáhat se Kalinga opět začala za krále Kháravély, v jehož době dosáhla vrcholného územního rozmachu. Kháravéla pocházel z rodu Maháméghaváhanů, který byl klanově příbuzný s jihoindickými Čédii.\n\nJediným zdrojem o Khéraválově vládě je nápis ve Sloní jeskyni (Háthígumpa) u Bhuvanéšvaru, který nechal vytesat sám král. Informuje o tom, že tento džinistický král po své korunovaci začal podnikat dobyvačné výpravy do čtyř světových stran a dobýval četná území. Na severu prý dobyl i Rádžagrhu a dostal se až ke Ganze. Dobyl též Magadhu, podnikl tažení proti mocnému království Sátaváhanů a tamilským oblastem na jihu. Díky ohromné válečné kořisti a pravidelnému přísunu vazalských tributů si mohl dovolit osvobodit obyvatele Kalingy od placení daní. Po smrti Khéravály toho o Kalinze není mnoho známo, je pravděpodobné, že se rozpadla na několik menších nezávislých knížectví, které postupně pohltily okolní územní celky.\n\nDatování Khéraválovy vlády se různí, podle Dušana Zbavitele nastoupil na trůn na počátku 2. století př. n. l., dle jiných zdrojů vládl v letech 20–5. př. n. l.\n\nV souvislosti s výboji proti Karnovi je Kalinga zmíněna v \"Mahábháratě\".\n\n"}
{"id": "329423", "url": "https://cs.wikipedia.org/wiki?curid=329423", "title": "John Savage", "text": "John Savage\n\nJohn Savage, rodným jménem John Youngs (* 25. srpna 1949 v Old Bethpage, Long Island, New York, USA) je americký herec, producent a skladatel.\n\nPočátky jeho kariéry se datují již do padesátých let, kdy se objevil v menších dětských rolích v několika béčkových filmech. Za jeho oficiální debut je však považován film \"Master Beater\" z roku 1969. Ovšem v této době byl mnohem aktivnější na divadelní scéně. Když mu bylo šestnáct, založil dětský divadelní soubor, s nímž vystupoval po ulicích a ubytovnách v New Yorku. Později vystudoval new-yorskou divadelní akademii a poté působil na divadelních scénách v Chicagu a Los Angeles. Na Broadwayi se poprvé představil jako mladý ruský kozák v muzikálu \"Šumař na střeše\". Později hrál také v inscenaci dramatizace románu Kena Keseyho \"Přelet nad kukaččím hnízdem,\" za kterou obdržel cenu Drama Desk Award.\n\nZa vrchol jeho kariéry bývají považovány roky 1978 a 1979. Nejdříve se objevil ve slavném válečném filmu \"Lovec jelenů\" (\"The Deer Hunter\") režiséra Michaela Cimina. Jedná se o příběh tří amerických ocelářských dělníků, kteří jsou vytrženi z běžného života a posláni do zuřící války ve Vietnamu, kde musí čelit těm nejhorším válečným hrůzám, například když jsou nuceni proti sobě hrát ruskou ruletu. Jeden z nejslavnějších filmů o válce ve Vietnamu byl ověnčen pěti Oscary a na další 4 byl nominován.\n\nV následujícím roce dostal hlavní roli v neméně známém filmu - muzikálu Miloše Formana \"Vlasy\" (The Hair). Zde ztvárnil venkovského mladíka Clauda Bukowskiho, který je poslán, aby se přihlásil do armády, než tak ovšem učiní, setká se skupinkou hippies a začíná poznávat nové, pro venkovského chlapíka dosud neznámé světy.\nV témže roce (1979) si zahrál v americkém filmu \"Cibulové pole\" (\"The Onion Field\") Harolda Beckera. Film se odehrává v losangeleském kriminálním prostředí.\n\nBěhem let osmdesátých se objevoval v převážně méně známých či televizních filmech a seriálech. Mezi známější filmy, ve kterých se objevil v tomto období patří například \"Divoké kočky\", \"Mariini milenci\", \"Salvador\" či \"Jednej správně\". Na přelomu desetiletí si zahrál menší roli v poslední části slavné trilogie \"Kmotr\".\n\nV devadesátých letech se i nadále věnoval televizním seriálům a filmům. Objevil se např. jako kapitán Rudolph Ransom ve dvojepizodě „Equinox“ (1999) sci-fi seriálu \"\". Také si několikráte vyzkoušel roli producenta.\n\nAvšak v období let osmdesátých a devadesátých se věnoval i práci docela odlišné - významně se podílel v boji za zrušení apartheidu v Jižní Americe.\n\nV roce 1998 si zahrál ve známém film Terrence Mallicka \"Tenká červená linie\". Snímek byl nominován na 7 Oscarů a v kategorii válečných filmů patří mezi nejuznávanější nejen pro svůj psychologický přesah.\nV roce 1999 se objevuje ve filmu Spikea Leeho Krvavé léto v New Yorku.\n\nJeho kariéra je v jistém smyslu trošku stereotypní. V současnosti se i nadále věnuje průměrným televizním filmů a seriálům (např. \"Kill Your Darlings\", \"Přijetí\") a občas si zahraje v nějakém větším filmu (\"Nový svět\").\n\nJe synem Muriel a Floyda Youngsových. Jeho sestra Robin Youngsová je hlasatelkou jednoho bostonského rádia a také televizní moderátorkou. Jeho bratr je herec Jim Youngs. S jeho druhou ženou Sandi Schultzovou má dceru Jennifer, která je herečkou a zpěvačkou, a také syna Lachlana.\n\n\n"}
{"id": "329424", "url": "https://cs.wikipedia.org/wiki?curid=329424", "title": "Zelený záblesk", "text": "Zelený záblesk\n\nZelený záblesk, nebo také zelený paprsek, je přírodní optický jev, který se objevuje při západu Slunce, nebo při jeho východu. Během krátkého časového intervalu je možno zahlédnout zelené světlo nad Sluncem.\n\nTento jev se hlavně projevuje při čisté obloze a horizontu. Právě námořníci, po dlouhých měsících na moři, byli častými svědky tohoto úkazu.\nZáznamy o tomto úkazu se objevovaly již okolo roku 1600, ale staly běžnější záležitostí po častějších a dlouhých plavbách na moři a polárních expedicích. Jeden největší mýtus na zelený záblesk byl stvořen Julesem Vernem v románu \"Zelený paprsek\". Tvrdil, že se jedná o starou skotskou legendu, ve které každý, kdo se zadívá do světla, mohl získat moc vidět do duší všech lidí, které potká. Žádný takový skotský mýtus není. Říká se, že dokonce starověcí Egypťané už psali příběhy o kouzelné síle zeleného světla.\n\nZelený záblesk je způsoben vrstvami atmosféry Země, které se chovají jako hranol a lámou světlo. Když Slunce téměř zapadne, dojde k tomu, že se zelená část spektra světla ze Slunce zakřiví více než červená a díky tomu červená část již není vidět, zatímco zelenou část spektra vidět lze.\n"}
{"id": "329425", "url": "https://cs.wikipedia.org/wiki?curid=329425", "title": "Dvorský", "text": "Dvorský\n\nČeské a slovenské příjmení Dvorský znamenalo původně člověka pocházejícího od dvora. Může se jednat o tyto osobnosti:\n\n"}
{"id": "329427", "url": "https://cs.wikipedia.org/wiki?curid=329427", "title": "Heinkel He 100", "text": "Heinkel He 100\n\nHeinkel He 100 byl německý jednomístný jednomotorový stíhací dolnoplošník, vyvinutý firmou Heinkel v druhé polovině 30. let 20. století. \n\nNa počátku roku 1937 vyhlásil Technický úřad první požadavky týkající se nástupce letounu Messerschmitt Bf 109. V květnu téhož roku zahájil Siegfried Günter pod dohledem tehdejšího ředitele a šéfa konstrukční kanceláře Heinricha Hertela práce na projektu nového stíhacího stroje označeného Projekt 1035. Tento projekt zahrnoval dvě varianty lišící se použitým křídlem. Standardní stíhací verze s rozpětím 9,40 m a druhá verze s rozpětím 7,60 m určená k překonání světového rychlostního rekordu. V říjnu 1937 Ernst Heinkel oficiálně informoval Ernsta Udeta o existenci této jeho soukromé aktivity. Následně operační štáb vojenského letectva rozhodl o objednávce tří prototypů a deseti předsériových kusů s označením He 100. První prototyp He 100 V1 (imatrikulace D-ISVR) s motorem DB 601 M o výkonu 750 kW byl zalétán Hansem Dieterlem 22. ledna 1938 na továrním letišti v Marienehe.\n\nV březnu 1938 byl zalétán druhý prototyp He 100 V2 (D-IUOS) s vylepšeným systémem chlazení motoru DB 601. Zvětšena byla také svislá ocasní plocha, která měla zlepšit stabilitu ve vodorovném letu. Zesílen byl rovněž potah křídla. Letoun určený k překonání rychlostního rekordu ve vodorovném letu na uzavřené trati 100 km poháněla speciální verze motoru DB 601 Re II s možností zvýšení výkonu na 1176 kW.\n\nTřetí prototyp He 100 V3 (D-ISVR) vycházející konstrukčně z V2 měl překonat světový rekord v maximální rychlosti ve vodorovném letu. Kryt jeho kabiny měl nový aerodynamičtější tvar, křídlo se vyznačovalo menším rozpětím a nosnou plochou. Pohon zajišťoval motor DB 601 Re V se zvýšenými otáčkami z 2480 na 3000 za minutu s přídavným vstřikováním metylalkoholu o maximálním výkonu 1324 kW po dobu pěti minut. Vzhledem k jeho životnosti 30 minut probíhaly testy třetího prototypu s klasickou pohonnou jednotkou DB 601 A, výkonnější varianta měla být instalovaná až před rekordem.\n\nDalší prototyp He 100 V4 měl představovat vzor plánované verze B, stejně jako He 100 V5 (HE+BE).\n\nHe 100 V6 dokončený v březnu 1939 měl zabudovaný motor DB 601 Aa o vzletovém výkonu 864 kW a společně s He 100 V7, zalétaným 24. května, představovaly vzory pro plánovanou variantu C. Ještě před jejich dokončením byl hotov další rekordní stroj He 100 V8 (D-IDGH). Byl vybaven stejným křídlem i motorem jako V3, rozdíl byl v ještě nižším krytu kabiny.\n\nZačátkem léta 1939 byl dokončen další představitel plánované varianty C, He 100 V9. Jako první měl zabudovanou hlavňovou výzbroj složenou z kanónu MG FF ráže 20 mm střílejícího osou třílisté vrtule a dvou kulometů MG 17 ráže 7,92 mm uložených v kořenech křídla. He 100 V10 sloužil k pozemním statickým zkouškám. \n\nPoslední tři exempláře z první objednávky byly dokončeny jako He 100 D-0, z nichž byl první (D-ITLR) zalétán v září 1939. Tyto letouny měly jinak tvarovaný kryt kabiny a mírně zmenšenou svislou ocasní plochu. Výzbroj byla identická s V9. Následně společnost Heinkel rozběhla ve vlastní režii montáž dvanácti letounů He 100 D-1.\n\nLetoun He 100 se stal na krátkou dobu držitelem absolutního rychlostního rekordu. Nejprve s druhým prototypem V2 dosáhl Generalmajor Ernst Udet 5. června 1938 rychlosti 634,73 km/h na uzavřené trati 100 km. Let probíhal na trase Wüstrow-Müritz-Wüstrow ve výšce 5500 m. Pro zvýšení popularity typu Heinkel He 112 v zahraničí byl rekordní let připsán stroji s označením He 112 U.\n\nDalší pokus o překonání rychlostního rekordu proběhl začátkem září 1938 s prototypem V3 ve Warnemünde. Po startu se však nezatáhla jedna podvozková noha, takže pokus o překonání rekordu nešlo zrealizovat. Zkušební pilot Gerhard Nietske nechtěl riskovat přistání, vystoupal do výšky a opustil stroj na padáku. Při výskoku utrpěl lehká zranění úderem o kýlovou plochu. \nAbsolutního světového rekordu se dočkal 30. března 1939 až osmý prototyp V8, který v Oranienburgu dosáhl rychlosti 746,606 km/h. Stroj pilotovaný Hansem Dieterlem proletěl ve výšce 75 m tříkilometrový měřicí úsek tam a zpět. Použitá měřicí zařízení Askania, Lorenz a Telefunken pracovala s přesností 0,001 s. Rekord byl překonán již v dubnu 1939 typem Messerschmitt Me 209. Přípravy k dalšímu rekordnímu letu V8 zastavil 12. července 1939 náčelník inženýrského odboru Úřadu generálního zbrojmistra Luftwaffe ing. Lucht.\n\nTři předsériové He 100 D-0 byly i s licenčními právy dodány do Japonska, ovšem nikdy se zde nevyráběly. Dodány byly v květnu 1940. Je možné, že svou koncepcí ovlivnily vývoj jediného významného japonského stíhacího letounu s kapalinou chlazeným motorem Kawasaki Ki-61 Hien.\n\nŠest prototypů He 100 V1, V2, V4 V5 a V7 bylo od jara 1940 zkoušeno v SSSR a údajně ovlivnily vývoj sovětského stíhače Jak-3. Jednání o zahájení sériové výroby He 100 v Maďarsku firmou Manfred Weiss v Budapešti nebylo úspěšné.\n\nHe 100 nikdy nebyl přijat do výzbroje Luftwaffe. Za války byly vyrobené kusy používány k propagačním účelům pod fiktivním označením Heinkel He 113. Sloužily také v letce bránící mateřskou továrnu v Rostocku-Marienehe.\n\nHe 100 D-1 \n\n\n\n"}
{"id": "329432", "url": "https://cs.wikipedia.org/wiki?curid=329432", "title": "Alzette", "text": "Alzette\n\nAlzette ( , nebo podle Herberta Kranze 1934, případně dle Goetheho 1792) je řeka v Lotrinsku ve Francii a v Lucembursku. Je dlouhá 73 km.\n\nPramení ve Francii poblíž Audun-le-Tiche, v departmentu Moselle v Lotrinsku). Nadmořská výška pramene je 305 m. Odtud teče severním směrem a protéká Lucemburskem z jihu na sever a končí v Ettelbrücku, kde se v nadmořské výšce 113 m vlévá do řeky Sauer.\n\nPostupně protéká městy Esch, Hesperingen a hlavním městem Lucemburk, kde je v městské části Pfaffenthal překlenuta mostem Velkovévodkyně Charlotte (nazývaný též Červeným mostem). Řeka je opěvována v lucemburské národní hymně Ons Heemecht. Podél řeky vedou dálkové cyklostezky PC1 a PC15, které jsou součástí lucemburské cyklistické sítě.\n\n"}
{"id": "329435", "url": "https://cs.wikipedia.org/wiki?curid=329435", "title": "George Dunning", "text": "George Dunning\n\nGeorge Garnett Dunning (17. listopadu 1920, Toronto – 15. února 1979) byl kanadský ilustrátor a filmový animátor.\n\nNarodil se v Torontu a studoval v Kanadě na \"Ontario College of Art\". Brzy našel práci na volné noze jako ilustrátor. Dunning vstoupil do \"National Film Board of Canada\" (NFB) v roce 1943. V letech 1944-1947 vytvořil mnoho originálních krátkých filmů a zdokonalil své dovednosti animátora. V roce 1948 pracoval rok pro UNESCO v Paříži pod vedením animátora českého původu Bertholda Bartosche.\n\nV roce 1949 s kolegou Jimem McKayem vytvořili jedno z prvních animačních studií v Torontu, \"Graphic Associates\", kde produkovali komerci. V roce 1956 se přestěhoval do Anglie, aby zde zřídil novou pobočku \"United Productions of Amerika\" (UPA) v Londýně.\nOd roku 1961 Dunningova produkční společnost TVC produkovala kolem stovky komerčních filmů ročně.\n\nVytvořil film, se kterým bude navždy spojován: Yellow Submarine (film).(1968)\n\n\n\nGeorge Dunning eng.\n"}
{"id": "329445", "url": "https://cs.wikipedia.org/wiki?curid=329445", "title": "Volkan Demirel", "text": "Volkan Demirel\n\nVolkan Demirel (* 27. října 1981 Istanbul, Turecko) je turecký fotbalista hrající na postu brankáře aktuálně v tureckém klubu Fenerbahçe SK. Je také hráčem tureckého reprezentačního týmu, účastník Mistrovství Evropy v roce 2008, na kterém získal se svým národním mužstvem bronzové medaile.\n\nDemirelova kariéra začala v roce 2000 v klubu Kartalspor, kde odchytal celkem 51 zápasů (z toho 19 s čistým kontem).\n\nV roce 2002 byl vyměněn do klubu Fenerbahçe Istanbul, za který odehrál první mistrovský zápas 26. dubna 2003 proti Samsunsporu. Na jaře 2011 dostal nabídku na přestup do AC Milán.\n\nV základní skupině C Evropské ligy 2012/13 pomohl Fenerbahçe k obsazení prvního místa a zisku 13 bodů. Demirel byl kapitánem. 4. října 2012 vychytal výhru 4:2 proti německému celku Borussia Mönchengladbach a právě tyto dva celky později společně postoupily do vyřazovací fáze Evropské ligy. V šestnáctifinále vyřadilo Fenerbahçe běloruský klub FK BATE Borisov po výsledku 0:0 venku a 1:0 doma (tento zápas v Turecku se však hrál bez diváků), Demirel odchytal obě střetnutí. V prvním utkání osmifinále proti českému týmu FC Viktoria Plzeň gól nedostal a Fenerbahce si z Plzně odvezlo výhru 1:0. 14. března v odvetě v Istanbulu (opět se hrálo bez diváků) jej překonal Vladimír Darida, který vstřelil vyrovnávací gól na konečných 1:1. Tento výsledek Fenerbahce stačil k postupu do čtvrtfinále. V Evropské lize se s Fenerbahçe probojoval nakonec až do semifinále proti portugalské Benfice Lisabon. 2. května v odvetném zápase odchytal celé střetnutí. Benfica zvítězila 3:1, smazala prohru 0:1 z prvního zápasu v Istanbulu a postoupila do finále, turecký klub byl vyřazen. \n\nNa konci sezony 2013/14 se s Fenerbahçe radoval ze zisku ligového titulu (pro klub celkově devatenáctého, pro něj pátého s tímto týmem).\n\nVolkan Demirel reprezentoval Turecko i v mládežnické kategorii do 21 let.\n\nV A-mužstvu Turecka debutoval 28. 4. 2004 v přátelském zápase v Bruselu proti týmu Belgie (výhra 3:2).\nS národním týmem se zúčastnil Mistrovství Evropy 2008 v Rakousku a Švýcarsku, na kterém se Turecko propracovalo až do semifinále a získalo bronzové medaile.\n\nJeho manželkou je turecko-belgická modelka Zeynep Severová, vítězka soutěže Miss Belgie 2009.\n\n"}
{"id": "329446", "url": "https://cs.wikipedia.org/wiki?curid=329446", "title": "Tolga Zengin", "text": "Tolga Zengin\n\nTolga Zengin (* 10. října 1983, Hopa, Turecko) je turecký fotbalista hrající na postu brankáře, aktuálně v tureckém klubu Beşiktaş JK, kam přestoupil v roce 2013 z Trabzonsporu. Rovněž hráč tureckého reprezentačního týmu, účastník mistrovství Evropy v roce 2008.\n\n"}
{"id": "329447", "url": "https://cs.wikipedia.org/wiki?curid=329447", "title": "Mevlüt Erdinç", "text": "Mevlüt Erdinç\n\nMevlüt Erdinç (* 25. února 1987) je turecký fotbalový útočník a reprezentant, hráč klubu Hannover 96 od léta 2016 na hostování v FC Metz.\n\nV letech 2003 až 2009 hráč FC Sochaux-Montbéliard, za který nastoupil v 78 utkáních a vstřelil 24 branek. V letech 2009–2012 působil v Paris Saint-Germain. V lednu 2012 přestoupil do Stade Rennais, se kterým postoupil v sezóně 2012/13 do finále francouzského ligového poháru Coupe de la Ligue, Stade Rennais v něm podlehlo AS Saint-Étienne 0:1.\n\nV letech 2013–2015 byl hráčem AS Saint-Étienne. V roce 2015 přestoupil do německého bundesligového klubu Hannover 96. Od ledna do června 2016 hostoval ve francouzském mužstvu En Avant de Guingamp. V létě 2016 odešel na hostování do jiného francouzského týmu FC Metz.\n\nV A-týmu Turecka debutoval 26. 3. 2008 v přátelském utkání v minsku proti týmu Běloruska (remíza 2:2).\n\nZúčastnil se mistrovství Evropy 2008 konaného v Rakousku a Švýcarsku.\n\n\n"}
{"id": "329452", "url": "https://cs.wikipedia.org/wiki?curid=329452", "title": "Tři klasické problémy antické matematiky", "text": "Tři klasické problémy antické matematiky\n\nTři klasické problémy antické matematiky je trojice problémů vymyšlených starořeckými geometry. Řešení každého z těchto problémů je omezeno na tzv. euklidovskou konstrukci, tj. konstrukci pouze za pomoci pravítka a kružítka. Řešení těchto problémů (resp. důkaz o jejich neřešitelnosti eukleidovskou konstrukcí) přinesl až rozvoj analytické geometrie v devatenáctém století. Jsou to konkrétně:\n\n"}
{"id": "329454", "url": "https://cs.wikipedia.org/wiki?curid=329454", "title": "SEATO", "text": "SEATO\n\nOrganizace jihoasijské smlouvy (také Organizace smlouvy pro jihovýchodní Asii, anglicky: Southeast Asia Treaty Organization, SEATO) byla mezinárodní organizace pro kolektivní bezpečnost, vytvořena Smlouvou o kolektivní obraně v jihovýchodní Asii nebo tzv. Manilským paktem, který byl podepsán 8. září 1954. Formální instituce SEATO byla ustanovena na schůzce smluvních stran v Bangkoku v lednu 1955.\n\nJejím primárním cílem bylo vytvořit blok k zadržení dalšího komunistického postupu a zisku v jihovýchodní Asii v průběhu Korejské války. Sídlo organizace bylo v Bangkoku v Thajsku. Některé klíčové země regionu do něj nevstoupily (Indie, Indonésie), což vedlo k omezení jeho významu. Následně začalo docházet k rozkolu v pohledu na krize ve Vietnamu, Laosu a Kambodže, což vyústilo v 70. letech v rozpad organizace. V roce 1973 vystoupil Pákistán, o rok později Francie (1974). SEATO bylo formálně zrušeno 30. června 1977.\n\n"}
{"id": "329463", "url": "https://cs.wikipedia.org/wiki?curid=329463", "title": "Přestavlky (okres Přerov)", "text": "Přestavlky (okres Přerov)\n\nPřestavlky jsou obec ležící v jihovýchodní části okresu Přerov, 8 km jihovýchodně od Přerova. Mají 109 domů a jejich katastrální výměra činí 365 ha, žije zde obyvatel. PSČ je 750 02. Ve vsi se nachází mírně zchátralý zámek, který byl v roce 1998 vrácen arcibiskupství olomouckému, nyní zámek vlastní soukromý majitel. Je zde založen SDH Přestavlky, v současné době má 50 členů a z toho 20 aktivních.\n\nPrvní písemná zmínka o obci pochází z roku 1275. Dějiny města jsou spjaty se šlechtickým rodem Magnisů.\n\nÚzemím obce zasahuje dálnice D1 a silnice III/4901 Dobrčice - Přestavlky - Stará Ves.\n\n\n"}
{"id": "329468", "url": "https://cs.wikipedia.org/wiki?curid=329468", "title": "Salvador Dalí", "text": "Salvador Dalí\n\nSalvador Felip Jacint Dalí i Domènech (11. května 1904 Figueres – 23. ledna 1989 Figueres) byl katalánský malíř, který se proslavil svými surrealistickými díly. Mezi pařížské surrealisty byl přijatý v roce 1929 po natočení filmu \"Andaluský pes\", na kterém spolupracoval s Luisem Buñuelem. Později se s nimi rozešel, protože byl považován za příliš komerčního umělce. Mnohé jeho obrazy jsou založeny na snové imaginaci. Předměty každodennosti na nich dostávají nezvyklé formy, tak jako např. rozteklé hodinky na obraze \"Persistence paměti\". Obrazy vzniklé po 2. světové válce jsou klasičtější a v důsledku Dalího konverze ke katolictví mívají náboženské náměty. Jeho obrazy se vyznačují pečlivým kresebným zpracováním a smyslem pro realistický detail. Používal výrazné barvy. Kromě malby a kresby se Dalí také zabýval grafikou, vytvářel sochy, ilustroval knihy, navrhl parfém, designoval šperky, pro divadelní představení navrhoval kostýmy a scénu. Napsal rovněž libreto k baletu a několik autobiografických a beletristických knih. Názory na vlastní tvorbu formuloval v několika studiích a manifestech.\n\nDalí se narodil ve městě Figueres v Katalánsku 11. května 1904, tedy zhruba devět měsíců po smrti jeho bratra, který zemřel na gastroenteritidu. Nejspíše právě z toho důvodu byli Salvadorovi rodiče přesvědčeni, že je pouhou reinkarnací svého vlastního bratra, čemuž nakonec sám uvěřil. Na tuto skutečnost odkazuje například v obraze \"Portrét mrtvého bratra\" (1963).\n\nOd dětství projevoval vlohy pro malířství. Už jako osmiletému mu rodiče zřídili malý ateliér v podkroví bytu. První školení v kresbě získal Dalí na soukromém gymnáziu maristů (Societas Mariae), které navštěvoval od roku 1916. Zde se také seznámil s impresionismem a pointilismem. V roce 1918 mu místní divadlo uspořádalo výstavu, která vzbudila mezi kritiky zájem. Zajímal se o dějiny malířství a v roce 1919 publikoval v regionálním časopise články o starých mistrech.\n\nRoku 1922 byl přijat na Akademii výtvarného umění v Madridu. Na koleji se stali jeho přáteli Federico García Lorca a Luis Buñuel. V roce 1923 však byl pro kritiku vyučujících ze školy na rok vyloučen. Rok nato se na Akademii vrátil, v říjnu 1926 však z ní byl vyloučený definitivně. Odmítl se podrobit zkouškám, protože považoval examinátory za nekompetentní.\n\nOd února do října 1927 absolvoval vojenskou službu. Ještě před tím strávil ve společnosti své matky a tety týden v Paříži. Navštívil Louvre a přijal ho i Picasso. V té době se Dalí snažil formulovat své estetické názory i písemně. Roku 1927 publikoval esej o svatém Šebestiánovi, o níž si psal s Lorcou a v níž se už objevuje surrealistická tematika. Spolu s literáty Lluísem Montanyà (1903–1985) a Sebastianem Gaschem (1897–1980) vydali roku 1928 \"Žlutý manifest\", v němž se postavili za odkaz avantgardních směrů jako byly kubismus, futurismus a dadaismus.\n\nRok 1929 byl pro Dalího důležitý z uměleckého i osobního hlediska. Byl v té době v zajetí obrazů surrealistických umělců jako byli Hans Arp, Max Ernst, Yves Tanguy a Joan Miró a sám ve stejném duchu maloval. Do onoho roku spadá jeho druhý pařížský pobyt, spojený hlavně s natáčením Andaluského psa, na němž spolupracoval s Luisem Buñuelem. Film znamenal, že byl Dalí přijatý mezi pařížské surrealisty. Poznal tak André Bretona a Tristana Tzaru. V témže roce měl Dalí v Paříži první samostatnou výstavu, a to v Galerii Goemans.\nV létě 1929 ho do Cadaqués přijeli navštívit Buñuel, René Magritte s manželkou a Paul Eluard se svou ženou Galou, původem Ruskou. Dalí a o deset let starší Gala († 1982) spolu navázali poměr; v jeho důsledku se Gala s Eluardem rozvedla a v říjnu 1934 si vzala Dalího. Pro malíře to ovšem znamenalo rozchod s otcem, který jeho nemanželský poměr odmítl akceptovat. Gala se stala Dalího inspirací – často ji portrétoval – a především se starala o ekonomické záležitosti spojené s jeho tvorbou.\n\nV roce 1930 začal rozvíjet svou paranoicko-kritickou metodu. Publikoval tehdy texty \"Shnilý osel\" a \"Viditelná žena\". André Breton ji interpretoval následovně: \"Neustálé, nezadržitelné proměny, jimiž předmět duchovního zájmu pro paranoika prochází, způsobují, že paranoik pokládá všechny jevy vnějšího světa za nestálé, přecházející rychle od jednoho stavu k druhému [...] Rozhodující je, že paranoik je schopen toto vidění světa zprostředkovat i ostatním.\" V roce 1930 vznikl ze spolupráce mezi Buñuelem a Dalím jejich druhý film Zlatý věk, který vyvolal u pravicových extremistů vlnu odporu a vandalismu.\n\nRoku 1932 už byl Dalí v určitých sběratelských kruzích mezinárodně uznávaný umělec. Účastnil se první surrealistické výstavy v USA. Vznikla skupina sběratelů s názvem Zodiaque, která se zaměřila na nákup jeho obrazů. I nadále se Dalí věnoval psaní. Na počátku 30. let mu vyšla práce \"Láska a paměť\" a článek o jedlé kráse a secesní architektuře. Scénář k filmu \"Babaouo\" však nikdy nebyl realizován. Od roku 1932 začal ve svých obrazech tematizovat díla Arnolda Böcklina a Jana Vermeera; namaloval několik perzifláží slavného Miletova obrazu \"Klekání\". \n\nRoku 1933 namaloval a rok nato na Salonu nezávislých vystavil obraz \"Záhada Viléma Tella\". To vedlo k roztržce s pařížskými surrealisty. Tell zde totiž má Leninův obličej. To rozlítilo Bretona natolik, že se obraz ještě na výstavě pokusil zničit a Dalího označil za kontrarevolucionáře. \nV roce 1934 se spolu s Galou zúčastnil otevření své první samostatné výstavy v New Yorku, která se stala velkým úspěchem. Během své přednášky na londýnské mezinárodní surrealistické výstavě v roce 1936 málem přišel o život. V potápěčském obleku s helmou, který měl symbolizovat ponor do nevědomí, se snažil vysvětlit svou paranoicko-kritickou metodu, když se náhle začal dusit. V poslední chvíli ho zachránil básník David Gascoyne.\n\nV roce 1937 namaloval \"Narcisovu proměnu\", kterou doprovodil stejnojmennou básní. Obraz v červenci roku 1938 ukázal během své návštěvy Londýna Sigmundu Freudovi. Ten sice významně surrealisty ovlivnil, ale jejich umělecký program neakceptoval. Dalí pak nakreslil několik Freudových portrétů.\n\nSe surrealisty se Dalí definitivně rozešel v roce 1939. Vadila jim jeho posedlost Hitlerem, kterého považoval za mystickou osobnost ztělesňující absolutní zlo, ale přitom zženštilou, sebedestruktivní a paranoidní. V tomto duchu namaloval několik obrazů. Breton také nesouhlasil s komerční stránkou Dalího tvorby a nazval ho \"Avida Dollars\". \n\nNew York se během 2. světové války stal pro Dalího a Galu místem exilu, a to až do roku 1948. Během této doby Dalí i nadále maloval a psal. V roce 1942 vyšla jeho autobiografie \"Tajný život Salvadora Dalího\", za další dva roky román \"Skryté tváře\". Autor v něm popisuje intriky a milostné pletky dekadentních aristokratů ve 30. letech. V roce 1941 vystavoval v Muzeu moderního umění společně krajanem Joanem Miró. I nadále se věnoval filmu. V letech 1946–1946 kreslil skici pro Walta Disneye a pracoval na snových sekvencích do Hitchcockova filmu \"Rozdvojená duše\". Zkáza Hirošimy po zásahu atomovou bombou v srpnu 1945 ho přivedla k další teorii, a to nukleárnímu mysticismu. \n\nRoku 1948 se Dalí společně s Galou vrátili do Evropy. Usadili se ve své vile v rybářské vesnici Port Lligat u Cadaqués. Dalí zde v letních měsících prožil většinu svého zbývajícího života, zimy trávil střídavě v Paříži a New Yorku.\n\n\"\"Výbuch atomové bomby 6. srpna 1945 způsobil, že mnou pronikl seismický otřes. Skvělá inspirace mi ukazuje, že disponuji nezvyklou zbraní, která mi pomůže proniknout k jádru skutečnosti: mysticismem.\"\" Takto Dalí vysvětloval svůj příklon k mysticismu a ke katolictví. V listopadu 1949 ho na soukromé audienci přijal papež Pius XII. Dalí mu při té příležitosti věnoval jeden z mnoha obrazů s náboženskou tematikou, které v té době maloval, a to verzi \"Madony z Port Lligatu\". Po teoretické stránce našel jeho obrat k mysticismu odraz v \"Mystickém manifestu\", vyšlém roku 1951. V roce 1953 mu byl k prezentaci jeho názorů poskytnut prostor na Sorbonně.\n\nTaké v poválečných letech se Dalí věnoval i jiným uměleckým aktivitám než malířství. Roku 1954 začal spolu s režisérem Descharnesem pracovat na filmu \"Podivuhodný příběh krajkářky a nosorožce\". Byl inspirovaný Dalího zaujetím pro Jana Vermeera a jeho obraz \"Krajkářka\". Film však nebyl nikdy dokončen. V roce 1961 měl v Benátkách premiéru \"Galin balet\" v choreografii Maurice Béjarta, k němuž napsal Dalí libreto a připravil ho scénograficky. Roku 1963 vydal v Paříži práci \"Le Mythe Tragique de l’Angélus de Millet\" (Tragický mýtus Miletova \"Klekání\"), analýzu stejnojmenného obrazu, v němž viděl nikoliv výraz zbožnosti venkovanů, nýbrž jejich potlačenou sexualitu. V roce 1964 pak vydal \"Deník génia\".\n\nNěkterými svými instalacemi Dalí veřejnost šokoval, například když v květnu 1958 na pařížském happeningu vystavil patnáctimetrový bochník chleba. O rok později rovněž v Paříži představil svůj vynález: ovovciped. Od roku 1960 experimentoval s holografií a zabýval se možnostmi třídimenzionálního zobrazování.\nUž za jeho života byla otevřena dvě jeho muzea. V roce 1971 v Clevelandu, které bylo v roce 1982 přemístěno do Saint Petersburgu na Floridě. Druhé pak roku 1974 ve Figueras. Dalího přínos k dějinám světového výtvarného umění byl zhodnocen několika oceněními. V roce 1973 byl jmenován členem Královské akademie umění v Madridu, 1978 za člena Académie des beaux-arts. Roku 1982, kdy zemřela Gala, mu král Juan Carlos I. udělil titul markýz z Púbolu podle zámku v Katalánsku, který roku 1968 koupil Gale a v němž po její smrti do roku 1984 bydlel. \n\nV roce 1983 namaloval Dalí svůj poslední obraz, \"Ocas vlaštovky\". Dílo vzniklo pod vlivem matematické teorie katastrof René Thoma, s níž se seznámil koncem 70. let. Roku 1984 utrpěl Dalí těžké popáleniny při požáru, který byl způsobený zkratem elektřiny v jeho ložnici v Púbolu. Po vyléčení se odstěhoval do věže vedle svého muzea ve Figueres, kterou nazval Torre Galatea. Zde také 23. ledna 1989 zemřel na srdeční selhání. Dle jeho přání bylo následně jeho tělo nabalzamováno a několik dní vystavováno v muzeu. Poté bylo pohřbeno tamtéž v podlaze atria. Dalí odkázal veškeré své dílo a majetek španělskému státu.\n\nDalí byl umělcem obrovského talentu a fantazie. Jako rodák z Katalánska trval na tom, že má arabské kořeny. Tvrdil, že jeho předkové byli potomky Maurů, kteří na Iberský poloostrov vtrhli roku 711. Právě v tom Dalí spatřoval příčinu své lásky ke všemu, co je zlaté a přehnané, svoji vášeň pro luxus a svou lásku pro orientální oblečení. Dalího výstřední a teatrální chování ale občas zastínilo jeho práci. Rád dělal neobvyklé věci jen proto, aby upoutal pozornost, což občas unavovalo jak jeho obdivovatele, tak i jeho kritiky. Na druhou stranu však vedla tato cílená pozornost k uznání jeho tvorby širokou veřejností a ke zvýšení prodeje jeho děl. \n\nDalího díla jsou proslulá překvapující kombinací bizarních snových obrazů s prvotřídním kreslířským a malířským projevem, pro nějž Dalí nacházel inspiraci v pracích starých renesančních mistrů. Jedno ze svých nejznámějších děl, \"Persistenci paměti\", dokončil roku 1931. Celkem Dalí za svou kariéru namaloval více jak 1500 obrazů.\nUmělecký repertoár Salvadora Dalího zahrnoval i film a fotografii. S Waltem Disneym spolupracoval na krátkém animovaném filmu \"Destino\", který byl po svém uvedení v roce 2003, dávno po Dalího smrti, nominován na cenu Americké filmové akademie. Také se spolu s Luisem Buñuelem podílel na scénáři surrealistického filmu \"Andaluský pes\". Více než 30 let spolupracoval na různých projektech s fotografem Philippem Halsmanem, který mu pomáhal realizovat některé jeho myšlenky fotograficky.\n\nMezi jeho úspěchy na poli architektury a plastiky patří muzeum ve vesnici Port Lligat u Cadaqués společně se surrealistickým pavilonem Dream of Venus (Venušin sen) na světové výstavě 1939, který v sobě ukrýval množství neobvyklých plastik a soch.\nJedním z nejméně ortodoxních uměleckých počinů, za nimiž Dalí stál, by mohla být lidská osobnost jako taková. V roce 1965 potkal Dalí v jednom francouzském nočním klubu modelku Amandu Learovou, která byla v té době spíše známá jako transvestita pod pseudonymem Peki D'Oslo. Learová se okamžitě stala Daliho chráněnkou a zároveň i múzou. O jejich aféře posléze napsala autorizovanou biografii \"My Live With Dalí\" (Můj život s Dalím), která vyšla roku 1984. Dalí, který byl ohromen chlapeckým vzhledem Learové, stál i za její úspěšnou přeměnou z modelky na zpěvačku. Díky jeho radám v oblasti sebeprezentace a tajuplným příběhům o jejím původu, které Dalí sám pomáhal šířit, vzala Learová hudební scénu útokem. Podle ní byli s Dalím spojeni „duchovním svazkem“. Learová, která byla označována za Dalího soukromého „Frankensteina“, převzala místo jeho dřívější múzy Isabelle Collin Dufresne (alias \"Ultra Violet\"). Ta Dalího opustila kvůli Andymu Warholovi a jeho studiu Factory.\n\nNejvětší kolekci Dalího prací lze nalézt ve Španělsku – v muzeu Dalí Theatre and Museum v katalánském Figueres. Druhá největší kolekce, která obsahuje sbírky manželů Reynoldse and Eleanor Morseových, je pak v Salvador Dalí Muzeum ve floridském St. Petersburgu. Celkově se zde nachází více jak 1500 děl tohoto slavného umělce. Další významné kolekce jsou umístěny také v galerii Museo Reina Sofía v Madridu a v Galerii Salvadora Dalího v kalifornském Pacific Palisades. Rozsáhlou sbírku jeho kreseb a soch vlastní pařížské muzeum Espace Dalí na Montmartru. V letech 2000–2010 bylo přes 500 Dalího děl vystaveno v Londýně v rámci akce Dalí Universe.\n\nStan Lauryssens (* 1946), belgický spisovatel a novinář, bydlel ve vesnici Cadaqués, a tak byl po několik let Dalího sousedem. Jejich setkání mu velmi ovlivnilo život. Lauryssens své zkušenosti literárně zpracoval v románu \"Salvador Dalí - skutečný příběh\". Práva na vydání této knihy se prodala do více jak 30 zemí světa. Podle tohoto románu má být natočen i film s názvem \"Dali & I: The Surreal Story\". Film ještě nebyl (v roce 2015) uveden do kin.\n\nZa první republiky bylo v Čechách Dalího dílo mezi umělci, kteří surrealismus sledovali, známé. V časopisu \"Revue Devětsilu\", vydávaného od roku 1927, vycházely reprodukce jeho obrazů. V roce 1932 uspořádal Spolek výtvarných umělců Mánes výstavu s názvem \"Poesie 1932\". Šlo o konfrontaci českého surrealistického umění se zahraničním, na níž byl kromě mnoha jiných zastoupen i Dalí. Akce tak předběhla analogické podniky uspořádané v letech 1936 a 1938 v Londýně a Paříži. Někteří čeští umělci tvořili v té době pod přímým Dalího vlivem. Týká se to malířů Bohdana Laciny, Václava Zykmunda a fotografa Miroslava Háka, zaujatých Dalího paraniocko-kritickou metodou. \n\nV letech po únoru 1948 nebylo možné výtvarné umění nebo literaturu spojenou se surrealismem veřejně publikovat. Ilegální skupina kolem Vratislava Effenbergera proto vydávala samizdaty s názvem \"Objekt\". Druhý z nich z října 1953 představoval antologii surrealistické poezie, ve které byl Dalí rovněž zastoupen. Členové okruhu kolem Effenbergera, manželé Mikuláš Medek a Emila Medková, po roce 1949 navazovali na magický realismus Dalího i René Magritta. Na tytéž umělce odkazuje i část fotografické tvorby Evy Fukové z 2. poloviny 50. let. Dalího výrazný vliv lze vysledovat rovněž na obrazech Evy Švankmajerové. \n\nV roce 1967 proběhla výstava Dalího obrazů v pražské Galerii D (dnes Portheimka Galerie D). Během své návštěvy Paříže v roce 1969 vytvořil sérii portrétů tehdy již slavného Katalánce fotograf Václav Chochola. V Pasáži Jiřího Grossmanna v Praze je umístěna plastika Dalího od sochaře Jana Bernata. V pražské Gallery of Art Prague je stálá expozice, kde jsou vystaveny Dalího obrazy.\n\nV prosinci 2019 bylo otevřeno Muzeum Salvadora Dalího v Praze se stálou výstavou Enigma. Muzeum v Opletalově ulici představuje 15 soch ze sbírky italského mecenáše umění Beniamino Leviho, který byl zároveň blízkým přítelem Salvadora Dalího.\n\n\n\n"}
{"id": "329472", "url": "https://cs.wikipedia.org/wiki?curid=329472", "title": "Battista Pinin Farina", "text": "Battista Pinin Farina\n\nGiovanni Battista „Pinin“ Farina (později Battista Pininfarina, 2. listopadu 1893 – 3. dubna 1966) byl zakladatelem designérské firmy Carrozzeria Pininfarina, která bude navždy spojena s řadou nejznámějších poválečných sportovních automobilů, zejména se značkou Ferrari.\n\nGiovanni Battista Farina se narodil v severoitalském Turíně jako desáté z jedenácti dětí. Jeho přezdívka „Pinin“ znamená v piemontském dialektu nejmladší /nejmenší (bratr) a poukazuje na skutečnost, že byl předposledním dítětem. Ve dvanácti začal Pinin pracovat v karosářské dílně svého bratra Giovanniho a právě zde můžeme hledat kořeny jeho zájmu o automobily. V bratrově firmě Stabilimenti Industriali Farina pracoval dlouhou řadu let a začal zde navrhovat i své vlastní automobily.\n\nV roce 1930 založil Battista „Pinin“ Farina společnost Carrozzeria Pininfarina, jež se zaměřovala na design a konstrukci nových automobilových karosérií a brzy si vydobyla významné postavení. Ve 30. letech patřila k nejvyhledávanějším karosářským firmám nejen v Itálii, ale v celé Evropě. Předstihla ji pouze zavedenější Carrozzeria Touring. Spolupráce „Pinina“ Fariny s automobilkou Ferrari začala v roce 1952. Z tohoto spojení vzešla celá řada proslulých sportovních vozů. Většina, zejména pozdějších návrhů je však dílem Sergia Fariny, který též vedl veškerá jednání s Enzem Ferrarim a který od roku 1959 vede celou firmu. Počátkem 50. let se společnost Stabilimenti Farina stala součástí v té době již podstatně větší Carrozzeria Pininfarina.\n\nV roce 1961 si Battista „Pinin“ Farina oficiálně na doporučení ministra spravedlnosti změnil jméno na Battista Pininfarina. Změnu osobně schválil tehdejší prezident Italské republiky.\nPoslední design, jehož autorství lze připsat cele „Pininu“ Farinovi, je legendární Duetto 1600 pro automobilku Alfa Romeo. Tento vůz byl poprvé předveden veřejnosti na Ženevském autosalonu v březnu 1966. Necelý měsíc poté, 3. dubna, Battista Pininfarina zemřel.\n\n"}
{"id": "329473", "url": "https://cs.wikipedia.org/wiki?curid=329473", "title": "Royan", "text": "Royan\n\nRoyan je město na jihu Francie v departmentu Charente-Maritime a regionu Nová Akvitánie. V roce 2008 zde žilo 18 541 obyvatel.\n\nRoyan se nachází na západním pobřeží Francie. Je vzdáleno 98 km severně od Bordeaux, 65 km jižně od La Rochelle.\n\n\n"}
{"id": "329474", "url": "https://cs.wikipedia.org/wiki?curid=329474", "title": "Febronianismus", "text": "Febronianismus\n\nFebronianismus byl osvícenstvím inspirovaný reformní proud v katolické církvi, který získal v 18. až 19. století silnou pozici v Německu a na území Habsburské monarchie. Papež byl podle něj podřízen koncilu a neměl prakticky žádnou moc nad ostatními biskupy, jejichž úřad a jeho vykonávání má pocházet přímo od Boha, nezávisle na Svatém stolci. Jednotlivé národní církve jsou podle febroniánského konceptu autonomní až nezávislé.\n\nZákladním ideologickým dílem febrnianismu je spis \"De statu ecclesiae et legitima potestate Romani Pontificis\", který v roce 1763 vydal pod pseudonymem Justinus Febronius (odtud jméno) Johann Nikolaus von Hontheim, pomocný biskup trevírské arcidiecéze. \n\nPapež Klement XIII. v roce 1764 nauku odsoudil a zakázal Febroniovo dílo šířit, nicméně řada biskupů ho neuposlechla. Febronianismus ale i přesto postupně ztrácel v Německu své pozice, v 19. století už měl skutečně významné postavení pouze na území Habsburské monarchie, kde měli císaři právo vybírat biskupy a upřednostňovali právě febronianistické kandidáty. Definitivní konec febronianismu jakožto byť i jen lokálně významného proudu v katolické církvi znamenal první vatikánský koncil, který vyhlásil dogma o papežské neomylnosti (1870).\n\n"}
{"id": "329476", "url": "https://cs.wikipedia.org/wiki?curid=329476", "title": "Seznam obcí v departementu Oise", "text": "Seznam obcí v departementu Oise\n\nToto je seznam obcí v departementu Oise ve Francii:\n"}
{"id": "329479", "url": "https://cs.wikipedia.org/wiki?curid=329479", "title": "Politický systém Spojeného království", "text": "Politický systém Spojeného království\n\nPolitický systém Spojeného království Velké Británie a Severního Irska je zasazen v rámci konstituční monarchie, v níž je hlavním představitelem státu panovník a předseda vlády Spojeného království je hlavou vlády.\n\nVýkonná moc je realizována vládou Spojeného království a část pravomocí je přenesena na vlády Skotska, vládní úřady ve Walesu a Severním Irsku. Zákonodárná moc je nezadatelným právem vlády a dvou komor parlamentu – Sněmovny lordů a Dolní sněmovny, stejně tak i Skotského parlamentu a zastupitelstev Walesu a Severního Irska. Soudní moc je nezávislá na moci výkonné i zákonodárné (několik vyšších soudců je členy Sněmovny lordů ale soudní moc této sněmovny má být od roku 2009 na základě reformy z roku 2005 zrušena).\n\nHlavním představitelem státu a zdrojem výkonné, zákonodárné a soudní moci ve Spojeném království je britský panovník, v současnosti královna Alžběta II. Ovšem od přijetí zákona o deklaraci práv, která definovala svrchovanost parlamentu, jsou jeho pravomoci omezené (\"English Bill of Rights 1689\", zákon přijatý parlamentem roku 1689 definující některá základní práva občanů například právo na předání petice panovníkovi, právo nosit zbraň pro svou obranu a definice některých případů, kdy musí panovník požádat o souhlas parlament). Panovník je ale stále považován za svrchovanou osobu.\n\nPanovník má formálně mnoho pravomocí, včetně práva vybrat za premiéra jakéhokoli britského občana a svolat nebo rozpustit kdykoli parlament. Přesto v souladu se zvykovým právem (Spojené království nemá psanou ústavu) panovník pověřuje sestavením kabinetu předsedu strany s největším zastoupením v dolní komoře parlamentu a parlament rozpouští na doporučení předsedy vlády. Panovník má také právo odmítnout udělit královský souhlas se zákonem ačkoli tato skutečnost je v moderní historii nepravděpodobná. Další práva jako jmenování ministrů nebo vyhlášení války jsou realizována premiérem a vládou s následným formálním souhlasem panovníka.\n\nV současnosti jsou práva panovníka spíše ceremoniální. Přesto má panovník tři základní práva – \"právo být konzultován, doporučit a varovat\". Důsledkem této skutečnosti jsou pravidelné schůzky premiéra s panovníkem, konané jednou za týden. Panovník je také stále vrchním velitelem ozbrojených sil, jemuž příslušníci vojska přísahají věrnost.\n\nVýkonná moc je realizována vládou (\"Her/His Majesty's Government\"). Panovník pověří sestavením kabinetu většinou předsedu nejsilnější strany v dolní komoře parlamentu, který musí být podle zvyklostí členem Dolní sněmovny. Premiér pak navrhne jednotlivé ministry, kteří tvoří vládu, a jsou politickými vedoucími jednotlivých ministerstev. Vládu tradičně tvoří asi 22 ministrů, z nichž každý musí být dle zvyklostí členem Dolní sněmovny nebo Sněmovny lordů.\n\nPodobně jako v jiných podobných systémech (tzv. Westminsterský systém) jsou členové vlády voleni z členů parlamentu, kterému je také vláda zodpovědná. Vláda sice nepotřebuje formálně získávat důvěru parlamentu jako například v ČR, nicméně pokud jí je vyslovena nedůvěra, dochází k automatickému rozpuštění dolní sněmovny a předčasným volbám (negativní parlamentarismus). Ve Velké Británii byla naposledy vyslovena nedůvěra v roce 1979, a to ministerskému předsedovi Callaghanovi (Labouristé), a to o jediný hlas. Následující volby vyhráli Konzervativci pod vedením Margaret Thatcherové.\n\nVláda je tvořena několika ministerstvy, která jsou vedena jednotlivými ministry. Některá z nich zodpovídají za agendy jim svěřené pouze na území Anglie a správa pro území Skotska, Walesu a Severního Irska je převedena na vládní úřady v těchto zemích (například Ministerstvo zdravotnictví) nebo se jedná o záležitosti týkající se pouze Anglie (Ministerstvo pro děti, školství a rodinu).\n\nUskutečňování jednotlivých rozhodnutí ministerstev zajišťují politicky neutrální organizace státní správy. Jejich ústavním úkolem je podpora a realizace rozhodnutí vlády bez ohledu na politickou orientaci kabinetu. V jejich čele stojí stálý tajemník (\"permanent secretary\"), který vykonává tuto funkci bez ohledu na změnu vlády.\n\nÚstava není kodifikována v psané podobě a ústavní systém je založen na zvykovém právu, zákonech a jiných elementech.\n\nNejvyšším zákonodárným orgánem Spojeného království je parlament, který je dvoukomorový a sestává z Dolní sněmovny a Sněmovny lordů.\n\nSpojené království je rozděleno na volební obvody do Dolní sněmovny se zhruba stejným počtem voličů (jejich hranice stanovuje a reviduje \"Hraniční komise\"). Každý obvod je zastoupen v dolní komoře jedním poslancem. Dolní sněmovna má v současnosti 646 členů. V moderní době je premiér i vůdce opozice vždy členem dolní komory.\n\nVzhledem k uplatňovanému většinovému volebnímu systému bývá obvyklé, že jedna z politických stran má v dolní komoře většinu, případné může panovník pověřit sestavením vlády předsedu strany, která je schopna vytvořit koaliční vládu. Prvním vyjádřením důvěry nové vládě je hlasováni po \"trůnní řeči\" (\"Speech from the Throne\") deklarující legislativní záměry vlády. Převážná většina legislativní aktivity bývá soustředěna do návrhů poslanců vládní strany.\n\nHorní sněmovna byla v minulosti dědičnou aristokratickou komorou parlamentu. V současnosti, zvláště po reformách z roku 1999, již toto pravidlo neplatí. Sněmovna se skládá ze světských a z církevních členů (\"Lords Temporal\" a \"Lords Spiritual\"). Světští členové jsou jmenovaní činitelé (bez dědičného práva předat členství) a zbylých 92 členů s právem předat členství svému dědici. Církevní členové jsou hodnostáři Anglikánské církve, arcibiskupové z Yorku a Canterbury, a nejstarší biskupové.\n\nV současnosti horní komora zkoumá legislativu vydanou Dolní sněmovnou s právem navrhovat změny a veta. Toto právo je omezeno na případy, které nezpůsobí zpoždění přijetí zákona o dvanáct měsíců. Podle zvykového práva je veto omezeno na zákony parlamentu s výjimkou zákonů týkajících se státních financí. Horní komora má stále právo vetovat prodloužení funkčního období parlamentu na období přesahující pět let.\n\nVe Spojeném království je pro volby do Dolní sněmovny parlamentu uplatňován většinový volební systém v jednomandátových volebních obvodech. To vede k tomu, že strany s podobným politickým programem mají tendenci se spojovat, avšak malé politické strany s výjimkou výrazně regionálních stran mají menší šanci dosáhnout úspěchu ve volbách. Většinový volební systém umožňuje snadnější vytvoření většinové celostátní vlády.\n\nV minulosti existovaly dvě hlavní politické strany – Whigové a Toryové. Důležitými politickými silami, které jsou v současnosti početně zastoupeny v Dolní sněmovně, jsou tři strany. Jsou to Konzervativní strana, Labouristická strana a Liberálně demokratická strana. Posledně jmenovaná strana vznikla sloučením dřívější Liberální strany a Sociálnědemokratické strany. Dalšími, národně orientovanými, stranami se zastoupením v parlamentu jsou Skotská národní strana a Plaid Cymru, zastupující národní zájmy obyvatel Skotska a Walesu. Všech 18 poslanců za Severního Irska pochází ze stran, které působí pouze v rámci této části Spojeného království. V roce 1993 nastoupila na politickou scénu Strana nezávislosti Spojeného království (UKIP). Kromě těchto stran působí ve Spojeném království řada malých politických stran, mezi nimi také Komunistická strana Británie.\n\nSpojené království je rozděleno na samosprávné oblasti různorodého charakteru s různými funkcemi a pravomocemi. Anglie je rozdělena na jednoúrovňové nebo dvoustupňové samosprávné obvody. Velký Londýn vytváří jednotný dvoustupňový správní celek s rozdělením pravomocí mezi Londýnské městské obvody a správní orgán s působností nad celou oblastí Velkého Londýna Greater London Authority. Ve Skotsku, Walesu a Severním Irsku je rozšířen systém samostatných správních obvodů.\n\nDalší podrobnosti viz například Správní členění Anglie, Správní členění Skotska, Vývoj správního členění Walesu.\n\n"}
{"id": "329481", "url": "https://cs.wikipedia.org/wiki?curid=329481", "title": "Parlament Spojeného království", "text": "Parlament Spojeného království\n\nParlament Spojeného království Velké Británie a Severního Irska je nejvyšší orgán zákonodárné moci Spojeného království a Britských zámořských teritorií. Jde o jediný parlamentní svrchovaný orgán, skládá se z Dolní sněmovny a Sněmovny lordů. Čelním představitelem parlamentu je britský panovník – v současnosti královna Alžběta II.\n\nOd středověku až do rané moderní doby existovala tři samostatná království Anglie, Skotsko a Irsko se samostatnými parlamenty. Zákon o sjednocení z roku 1707 spojil Anglii a Skotsko a vznikl také spojený parlament Velké Británie a další zákon o sjednocení z roku 1800 spojil tento parlament s irským a vznikl tak Parlament Spojeného království Velké Británie a Irska.\n\nKořeny Anglického parlamentu lze hledat mimo jiné v anglosaském Witenagemotu. Roku 1066 Vilém I. Dobyvatel začal v Anglii uplatňovat kontinentální systém, kdy využíval doporučení rady složené z vrchních velitelů a církevních hodnostářů. Roku 1215 přiměli šlechtici krále Jana podepsat Magnu chartu, která zavedla pro krále omezení vybírat daň bez souhlasu jeho královské rady. Tato skutečnost položila základ vzniku parlamentu.\n\nRoku 1265 svolal Simon de Montfort první volený parlament. Volební právo v těchto volbách bylo jednotné ve všech hrabstvích a měli ho všichni majitelé svobodných statků nebo půdy s ročním příjmem nad 40 šilinků. Takto svolaný sbor byl nazýván \"Model Parlament\" a jeho systém byl přijat králem Eduardem I. V době vlády Eduarda II. byl parlament rozdělen do dvou komor – v jedné byli zástupci vyšší šlechty a církve a ve druhé rytíři a zástupci měšťanstva a žádný zákon ani nová daň nemohla být přijata bez souhlasu obou komor a panovníka. Zákony z let 1532 až 1542 realizovaly anexi Walesu a začlenily jejich poslance do Anglického parlamentu.\n\nRoku 1689 parlament přinutil královnu Marii II., které dopomohl na trůn po útěku jejího otce, podepsat zákon o deklaraci práv, která poprvé definovala svrchovanost parlamentu (Bill of Rights – zákon přijatý parlamentem roku 1689 definující některá základní práva občanů například právo na předání petice panovníkovi, právo nosit zbraň pro svou obranu a definice některých případů, kdy musí panovník požádat o souhlas parlament).\n\nVe středověku se z původní královské rady biskupů a hrabat vyvinul roku 1235 první jednokomorový Skotský parlament (\"Estates of Parliament\"), který jednal v Kirklistonu (první jednání parlamentu, z něhož jsou dochovány písemné dokumenty) a který měl zákonnou a politickou moc. Od roku 1326 se parlament skládal z církevních hodnostářů, vrchních velitelů a zástupců měšťanstva a měl pravomoci stanovovat daně a silný vliv v soudnictví, zahraniční politice a zákonodárství. Parlament jmenoval členy komise (\"Lords of the Articles\"), která zpracovávala návrhy zákonů, které pak prezentovala v parlamentu.\n\nPo skotské reformaci byli roku 1567 z parlamentu vyloučeni katoličtí hodnostáři. A poté co byli roku 1638 z parlamentu vyloučeni i protestantští biskupové stal se z parlamentu orgán skládající se pouze ze zástupců světského stavu. V době vlády Jakuba VI. byli členové komise navrhující zákony pod jeho velkým vlivem a po jeho nástupu na anglický trůn je využíval k řízení politiky ve Skotsku z Londýna. V období protektorátu Olivera Cromwella došlo roku 1657 k dočasnému sloučení anglického a skotského parlamentu.\n\nTento parlament vznikl, aby reprezentoval zájmy anglické komunity v lordství Irska (\"Lordship of Ireland\"), zatímco původním keltským obyvatelům nebylo dovoleno ani volit ani zastávat úřad. Jeho první jednání proběhlo roku 1264. Vliv Anglie se v té době omezoval na oblast v okolí Dublinu.\n\nRoku 1541 Jindřich VIII. deklaroval Irské království a posílil zde svůj vliv. Keltští Irové se mohli účastnit na jednání parlamentu. Rozpory začaly po anglické reformaci, kdy většina obyvatel byla katolického vyznání ale rozložení volebních obvodů zajistilo protestantskou většinu v parlamentu. Po vzpouře Irů z roku 1641 byli katolíci vyloučeni z parlamentu.\n\nV době vlády Jakuba II. katolíci získali půdu a v době jakobínských válek souhlasil s požadavky parlamentu Irska na autonomii a restituci půdy. Po vítězství Viléma III. byly tyto výhody zrušeny. Zákon \"Poynings' Law\" z roku 1494 podřídil Parlament Irska Parlamentu Anglickému parlamentu. Několik zákonů z roku 1782 (\"Constitution of 1782\") tyto restrikce zrušily a o několik let později mohli katolíci volit, ačkoli stále nemohli být členy parlamentu\n\nPo smlouvě o sjednocení z roku 1707, byly v Anglickém i Skotském parlamentu přijaty zákony o sjednocení, které daly vzniknout Království Velké Británie. Tyto zákony zrušily oba parlamenty a nahradily je \"Parlamentem království Velké Británie\", založeném na původním Anglickém parlamentu. Všechny tradice a procedury Anglického parlamentu byly převzaty do nově ustanovené instituce. Nebylo považováno za nutné vyhlašovat nové všeobecné volby.\n\nPo nástupu Jiřího I. na trůn v roce 1714 docházelo k přesunu moci z rukou panovníka na parlament a výkonná moc začala být realizována ministry, kteří se zodpovídali parlamentu. Na konci 18. století měl panovník velký vliv na horní komoru parlamentu, ale jeho moc byla nepřímá. Volební právo bylo omezeno na vlastníky pozemků a svobodných panství a volební obvody byly rozděleny v neprospěch rozvíjejících se průmyslových center.\n\nTento parlament vznikl po spojení Království Velké Británie a Irského království roku 1801.\n\nPrincip zodpovědnosti ministrů vlády dolní komoře parlamentu se začal rozvíjet v 19. století. Svrchovanost Dolní sněmovny byla ustanovena na počátku 20. století. Roku 1909 navrhla dolní komora zákon, který měnil daňový systém v neprospěch bohatých vlastníků půdy. Tento návrh zákona byl horní komorou (jejíž mnozí členové byli touto změnou poškozeni) odmítnut. S ohledem na popularitu tohoto zákona a neoblíbenost Sněmovny lordů vyhrála Liberální strana dvoje volby. Na základě tohoto mandátu navrhl předseda této strany zákon omezující moc horní komory. Pod pohrůžkou jmenování mnoha peerů do horní komory a tím překonání většiny Konzervativní strany v horní komoře tato navrhovaný zákon přijala.\n\nSkotský parlament byl zřízen jako jednokomorový legislativní orgán s předanou částí pravomocí zákonem z roku 1998 a jeho první jednání proběhlo 12. května 1999.\n\nParlament Spojeného království je dvoukomorový. Skládá se ze Sněmovny lordů a Dolní sněmovny. Zákonnou moc mají tři elementy – panovník, Sněmovna lordů a Dolní sněmovna. Jsou od sebe vzájemně oddělené a žádný jednotlivec nemůže být účasten ve více částech. Členové horní komory nemohou volit poslance dolní komory a podle zvykového práva nevolí ani panovník.\n\nPravomoci panovníka jsou stále formálně rozsáhlé. Jeho souhlas je například vyžadován u každého zákona, jmenuje předsedu vlády a rozpouští parlament. Ve skutečnosti je nesouhlas s přijatým zákonem neuskutečňován, pověřením sestavit vládu bývá jmenován předseda strany, která má v dolní komoře většinu nebo je schopen sestavit většinovou koalici a termín rozpuštění parlamentu bývá určen podle návrhu současného premiéra.\n\nČlenové sněmovny lordů jsou jmenování. V současnosti (květen 2008) má tato komora 745 členů. Jednou skupinou jsou zástupci Anglikánské církve. Jedná se o 26 nejstarších církevních hodnostářů a jmenovitě v této skupině jsou zastoupeni vyjmenováni biskupové – Arcibiskup canterburský, Arcibiskup yorský, Biskup londýnský, durhamský a winchesterský. Světští členové horní komory jsou označováni jako peerové. Po reformě z roku 1999 je část členů doživotních (bez možnosti předání křesla dědicům) a pouze 92 – Lord maršál, Lord kancléř a dalších 90 zvolených ostatními členy horní komory, s členstvím s možností postoupení dědicům.\n\nOd platnosti zákonů z roku 1911 a 1949 jsou pravomoci Sněmovny lordů mnohem menší než Dolní sněmovny. Všechny zákony, s výjimkou daňových zákonů a zákona o státním rozpočtu, jsou v této sněmovně diskutovány s možností navrhovat změny nebo odmítnout jejich přijetí. Přesto zamítnutí schválení zákona může zpozdit jeho přijetí maximálně o dobu trvání dvou zasedání parlamentu. Po této době může projít zákon bez souhlasu horní komory. Horní komora má také právo vznášet dotazy na členy vlády a zřizovat několik komisí.\n\nČlenové Dolní sněmovny jsou voleni v jednomandátových volebních obvodech (každý zahrnuje oblast s přibližně stejným počtem voličů). V současnosti má tato komora 646 poslanců. Všeobecné volby se konají minimálně jednou za 5 let (výjimku lze stanovit v mimořádných případech schválením zákona oběma komorami parlamentu). Volby také může jednostranně vyhlásit ministerský předseda nebo samotná Dolní sněmovna, pokud vyhlásí vládě nedůvěru.\n\nVšechny zákony aby se staly právoplatnými musí projít touto komorou parlamentu a jako jediný orgán schvaluje daňové zákony a státní rozpočet. Členové vlády (včetně jejího předsedy) musí pravidelně odpovídat na otázky poslanců dolní komory. Dále v rámci Dolní sněmovny pracuje množství výborů, které projednávají návrhy zákonů.\n\nLegislativa je realizována jako zákony Spojeného království. Ty mohou mít platnost na celém území Spojeného království včetně Skotska, ale vzhledem k oddělené platnosti skotského práva mnoho z nich neplatí ve Skotsku. Zákony pro decentralizované oblasti, které platí pouze pro Skotsko, jsou od roku 1999 vydávány Skotským parlamentem. Na základě referenda z roku 1997 bylo vytvořeno i Velšské národní shromáždění, které má od roku 2006 právo přijímat ve vymezených oblastech opatření platná pro Wales.\n\nKaždý zákon prochází několika úrovněmi jednání v obou sněmovnách. První úroveň se nazývá \"prvním čtením\" a jedná se o formální proceduru. Ve \"druhém čtení\" se projednávají hlavní záměry zákona a sněmovna může odmítnout jeho přijetí. Poté je zákon předán do výborů. Poté co sněmovna vezme zákon na vědomí následuje \"třetí čtení\". V dolní sněmovně při třetím čtení není povoleno, na rozdíl od Sněmovny lordů, provádět změny a doplnění. Možnost zabránit přijetí zákona horní komorou je ale od roku 1911 omezena. Poté co je přijat v jedné komoře parlamentu přechází do druhé komory a pokud projde bez dodatků může být předán ke schválení panovníkem (\"Royal Assent\").\n\n"}
{"id": "329483", "url": "https://cs.wikipedia.org/wiki?curid=329483", "title": "Dolní sněmovna Spojeného království", "text": "Dolní sněmovna Spojeného království\n\nDolní sněmovna (House of Commons) je dolní komora Parlamentu Spojeného království, do kterého dále patří panovník a Sněmovna lordů. Obě sněmovny zasedají ve Westminsterském paláci. Dolní sněmovna je demokraticky volený orgán, který má v současnosti 650 členů (horní komora 800 členů). Poslanci jsou voleni v jednomandátových volebních obvodech systémem relativní většiny (FPTP).\n\nSoučasný Parlament Spojeného království Velké Británie a Severního Irska má své kořeny v Anglickém parlamentu. Tento parlament se vyvinul z královské rady, středověkého poradního orgánu, anglického panovníka. Tato rada se scházela na krátká jednání a jejími členy byli šlechtici a církevní hodnostáři a hlavním úkolem bylo odsouhlasení daní navrhovaných panovníkem.\n\nV parlamentu z roku 1295 (\"Model Parliament\") byli i volení zástupci hrabství a měšťanstva (dva zástupci z každého hrabství i významných měst). V první fázi měli zástupci měšťanstva daleko menší vliv na rozhodování parlamentu. Každý projev nesouhlasu zástupců měst mohl vyústit v to, že panovník zrušil zastoupení konkrétního města v parlamentu. K rozdělení původně jednokomorového parlamentu na dvě komory došlo za vlády Eduarda III. – nižší šlechta a měšťané zasedali v Dolní sněmovně, zatímco církevní hodnostáři a aristokracie ve Sněmovně lordů.\n\nI když byla dolní komora podřízena panovníkovi a horní komoře postupně začali její členové vystupovat se stále větší neohrožeností. Roku 1376 si předseda dolní komory sir Petrr de la Mare stěžoval na stále vyšší daně s poukazem na vysoké náklady dvora a kritizoval královské řízení armády. V době vlády Richarda II. se poslanci dolní komory pokusili odvolat některé ministry a požadovali, aby jejich pravomoci byly rozšířeny i na veřejné finance. Rozpory mezi Karlem I. a parlamentem byly tak velké, že vyústily v občanskou válku, ve které zvítězily síly parlamentaristů.\n\nV 18. století vznikl úřad předsedy vlády a byl ustanoven i mechanismus vyslovení nedůvěry vládě parlamentem. Výrazné změny Dolní sněmovny nastaly v 19. století. Dolní komora navrhla změnu volebních obvodů tak aby byly odstraněny anomálie v počtu obyvatel jednotlivých volebních obvodů, které znamenaly mimo jiné to, že města s velkým počtem obyvatel měla nepatrné zastoupení v parlamentu. Po nátlaku premiéra, který pohrozil jmenováním mnoha peerů, aby tak změnil poměry v horní komoře, byla tato reforma schválena i Sněmovnou lordů. Postupně došlo i k omezení pravomoci horní komory odmítnout přijetí zákona a byl akceptován politický princip, že k vyslovení nedůvěry vládě má právo pouze Dolní sněmovna.\n\nK další důležité změně v poměru sil obou komor došlo v 20. století. V roce 1909 byl navržen státní rozpočet s výraznými sociálními programy a byly navrženy nové daně, které se týkaly především bohatých vlastníků půdy. Tento návrh byl odmítnut, vláda odstoupila a byly vypsány nové volby. Po volbách v prosinci 1910 vláda Liberální strany navrhla omezení pravomocí Sněmovny lordů a pod pohrůžkou jmenování mnoha nových peerů do horní komory, aby zde tak získala většinu, ho i prosadila. Zákon přijatý roku 1911 tak změnil rovnováhu obou komor a horní komora mohla zdržet přijetí zákona pouze na období tří zasedání sněmovny nebo dvou let. Tím se Dolní sněmovna stala dominantní silou parlamentu.\n\nOd roku 1948 každý poslanec (\"Members of Parliament\") reprezentuje jeden volební obvod. Hranice volebních obvodů jsou revidovány čtyřmi stálými a nezávislými Hraničními komisemi – pro Anglii, Wales, Skotsko a Severní Irsko. Hranice jsou revidovány zhruba každých 8 až 12 let, měly by korespondovat s hranicemi místní samosprávy i když tento princip lze porušit, pokud by došlo k velkému nesouladu mezi počty voličů jednotlivých volebních obvodů. Návrh těchto komisí podléhá schválení parlamentu. Podle nových návrhů mají být hraniční komise začleněny do Volební komise. V současnosti je Spojené království rozděleno do 650 jednomandátových volebních obvodů – Anglie do 533, Wales do 40, Skotsko do 59 a Severní Irsko do 18.\n\nVšeobecné volby jsou uskutečňovány poté, co panovník rozpustí parlament. Tento termín bývá určen podle doporučení současného premiéra, běžné bývá vypisován po čtyřech letech. Parlamentní volby mohou však být kdykoliv, vyjádří-li se proto dvě třetiny poslanců. Přesto termín voleb nesmí překročit pětileté období s výjimkou případu, kdy je funkční období parlamentu prodlouženo zákonem přijatým oběma komorami parlamentu a je schválen panovníkem. \n\nVolební systém do Dolní sněmovny je většinový. Každý volební obvod je zastoupen v dolní komoře jedním poslancem, který obdrží ve volbách největší počet hlasů. Poslanci Dolní sněmovny nemohou být nezletilí, členové Sněmovny lordů, vězni a duševně nemocní lidé. Volební právo je omezeno na dospělé osoby trvale žijící ve Spojeném království občany Spojeného království, Britských zámořských teritorií, Irska a členy Commonwealthu. Britští občané žijící v zahraničí mají právo volit 15 let po odcestování ze země. Každý volič může volit pouze v jednom volebním obvodu.\n\nPoslanci Dolní sněmovny volí předsedajícího (\"Speaker\") na počátku funkčního období nového parlamentu. Pokud je původní předsedající zvolen i do nového parlamentu může být prohlášen i předsedou nově zvolené dolní komory jinak je zvolen v tajné volbě. Předseda nemůže zastávat svůj úřad, dokud není schválen panovníkem, což je ale spíše formální záležitost. Úřad předsedajícího má tři zástupce.\n\nV době řízení schůze sněmovny má předseda oblečen černý ceremoniální plášť. Křeslo, ze kterého řídí jednání je umístěno v čele sněmovny. Je také předsedajícím komise schvalující pravidla jednání Dolní sněmovny a řídí jednání komory udělováním práva promluvit jednotlivým poslancům. Je zvykem, aby se předsedající a jeho zástupci neúčastnili hlasování a neúčastní se jednání jednotlivých politických klubů. Pokud se původní předseda dolní komory uchází o křeslo poslance v nových volbách, velké strany v jeho volebním obvodu proti němu obvykle nestaví svého protikandidáta.\n\nTajemník Dolní sněmovny je hlavním poradcem pro pravidla jednání sněmovny a vedoucí představitel exekutivy dolní komory. Je trvalým zaměstnancem nikoli poslancem. Konzultuje s předsedou sněmovny a doporučuje pravidla jednání dolní komory. Dále podepisuje směrnice, oficiální zprávy z jednání a schvaluje účetnictví. Předsedá managementu dolní komory, který sestává z vedoucích šesti oddělení dolní komory.\n\nDalším hodnostářem je Královský ceremoniář, jehož povinností je udržovat řád a bezpečnost v dolní komoře. Tento úředník nosí ceremoniální palcát, symbol autority panovníka a Dolní sněmovny. V době jednání komory je palcát položen na stolu v Dolní sněmovně.\n\nZákony mohou být navrhovány oběma komorami parlamentu. Svrchovanost Dolní sněmovny v legislativní proceduře je dána zákony, které určují, že některé typy zákonů mohou být předloženy k schválení panovníkem (\"Royal Assent\") bez přijetí těchto zákonů ve Sněmovně lordů. Sněmovna lordů nemůže zpozdit přijetí daňových zákonů (zákony, které se podle mínění předsedajícího Dolní sněmovny výhradně týkají daní nebo veřejných financí) o více než měsíc. Dále Sněmovna lordů nemůže zpozdit přijetí ostatních zákonů o více než dvě parlamentní jednání nebo jeden rok. Tato omezení se týkají pouze zákonů, jejichž návrh vzešel z dolní komory.\n\nZákony prodlužující funkční období parlamentu nad pět let ale vyžaduje souhlas obou komor parlamentu a souhlas panovníka. Podle zvykového práva také Sněmovna lordů neodmítá přijetí zákonů založených na programovém prohlášení vlády. Dolní sněmovna je tak vlivnější částí parlamentu.\n\n"}
{"id": "329484", "url": "https://cs.wikipedia.org/wiki?curid=329484", "title": "Lothar I. Franský", "text": "Lothar I. Franský\n\nSvatý Lothar I. (795 – 29. září 855) byl římským císařem, franckým a později italským králem a bavorským vévodou. Byl vnukem Karla Velikého; se svými dvěma bratry uzavřel v roce 843 Verdunskou smlouvou, která Franskou říši rozdělila na Západofranskou, Východofranskou a Středofranskou říši – a právě posledně jmenovaná připadla Lotharovi, ostatní jeho bratřím. V roce 855 své území rozdělil mezi své tři syny, stal se benediktinským mnichem kláštera v porýnském Prümu. Šest dní po vstupu do řádu zemřel.\n\nNarodil se z prvního manželství franckého krále Ludvíka I. Pobožného s Ermengardou. Měl dva bratry a dvě sestry a z otcova druhého manželství dalšího bratra a sestru.\n\nV roce 817 vydal Ludvík I. \"Pobožný\" nástupnický řád pod názvem \"Ordinatio imperii\", podle něhož vytvořil pro mladší syny úděly a nejstarší Lothar se stal jeho spoluvládcem a právoplatným dědicem. V říjnu 821 se Lothar oženil s dcerou hraběte Huga z Tours, Irminardou, a o necelý rok později se stal langobardským králem v Itálii. 5. dubna 823 byl pak v Římě korunován papežem Paschalem I.. V témže roce se narodil i jeho polorodý bratr z otcova druhého manželství, Karel, pro něhož se Ludvík rozhodl vytvořit třetí úděl, čímž porušil Ordinatio imperii.\nLothar s novým nástupnickým řádem nesouhlasil a postavil se proti otci. Po odnětí Akvitánie Pipinovi v roce 833 se proti otci postavili i dva zbylí synové a na Červeném poli u Kolmaru jej zajali, poslali do kláštera a říši rozdělili na tři části.\nO rok později Ludvík opět usedl na Francký trůn, čímž se bratři snažili snížit moc nejsilnějšího Lothara. Po otcově smrti v roce 840 se Lothar snažil ujmout otcových území, ale bratři se opět postavili proti němu a v roce 841 v bitvě u Fontenoy jej porazili.\n14. února 842 potvrdili Ludvík II. Němec a Karel II. Holý své spojenectví ve Štrasburku a o rok později bratra donutili rozdělit zděděná území Verdunskou smlouvou.\nLotharovi připadla oblast rozprostírající se od Fríska k Provenci a Lombardii (tzv. Středofranská říše), což byla nejbohatší, ale obtížně hajitelná území Franské říše. Lotharovi zůstal také titul císaře.\nLothar I. vládl patnáct let. Ještě za svého života, r. 844 věnoval Itálii nejstaršímu synovi Ludvíkovi II.. Po jeho smrti byla ostatní část říše rozdělena mezi zbylé syny Lothara II. a Karla. Karel získal Provence a titulárně i Burgundské království a Lothar II. dostal Lotharingii - severní část území mezi říší svých dvou strýců, Karla \"Holého\" a Ludvíka \"Němce\". Nejstaršího syna Ludvíka II. popudilo, že po smrti otce nedostal další území, spojil se se strýcem Ludvíkem Němcem proti bratrovi Lotharovi II. a jeho strýci Karlu Holému (r. 858). Po smrti Lothara II. se jeho území rozdělila mezi Ludvíka II. \"Němce\" a Karla II. \"Holého\".\n\nS manželkou Irmingardou měl osm dětí:\n\nS milenkou Dodou:\n"}
{"id": "329486", "url": "https://cs.wikipedia.org/wiki?curid=329486", "title": "Lothar II. Lotrinský", "text": "Lothar II. Lotrinský\n\nLothar II. (asi 835 - 8. srpna 869, Piacenza) byl králem Lotharingie z dynastie Karlovců.\n\nNarodil se z manželství krále Lothara I. s Irmingardou z Tours a měl mnoho sourozenců.\n\nPo otcově smrti v roce 855 získal vcelku nesourodé území. Krom několika výprav proti normanským pirátům se jeho snaha zaměřovala spíše na úsilí rozvést se se svojí ženou Theutbergou a eventuálně si vzít svojí milenku Waldradu. To zároveň ovlivňovalo jeho vztahy s jeho strýci, Ludvíkem II. Němcem a Karlem Holým, kteří měli o území Lotharingie zájem. Lothar totiž měl jediného nelegitimního syna Huga a pouze sňatek s Waldradou mohl z Huga udělat právoplatného dědice trůnu. Když však konečně jeho původní žena Teutberga roku 869 svolila s rozvodem, Lothar II. záhy umírá na chřipku a jeho syn je Karlem Holým i Ludvíkem Němcem prohlášen za nelegitimního dědice a celá Lotharingie je smlouvou z Meersenu roku 870 rozdělena mezi Východofranskou a Západofranskou říši. Hugo pak byl následně odškodněn rozsáhlými statky v Alsasku.\n"}
{"id": "329487", "url": "https://cs.wikipedia.org/wiki?curid=329487", "title": "Vláda Spojeného království", "text": "Vláda Spojeného království\n\nVláda Spojeného království (Her/His Majesty's Government) je formální institucí tvořenou nejstaršími ministry vybranými jejím předsedou. Většina členů vlády je zároveň i politickými vedoucími jednotlivých vládních ministerstev. Členové vlády musí být členy Dolní sněmovny nebo Sněmovny lordů. Vláda je klíčovým orgánem výkonné moci Spojeného království.\n\nVláda jako orgán se vyvinula z orgánu státní rady, úzké skupiny poradců panovníka. Od doby Jiřího I. se vláda stala hlavní silou výkonné moci. Jiří I. i jeho následník Jiří II. nepocházeli z anglického prostředí, neorientovali se příliš v britském politickém systému a tak byli závislí na skupině poradců.\n\nModerní organizace struktury vlády, s úřadem vlády, sekretariátem a strukturou vládních výborů, byla vytvořena v období premiéra Davida Lloyda George v letech 1916 až 1922. Tato organizační struktura nabyla důležitosti v době první světové války, která přinesla nutnost rychlé koordinace činností ministerstev.\n\nPrávo pověřit jakéhokoli poslance sestavením vlády má panovník. Podle zvyklostí jím bývá předseda strany, která má nejsilnější zastoupení v dolní komoře parlamentu. Počet ministrů, jejichž plat je financován státním rozpočtem je 22, i když počet členů vlády bývá v rozmezí 21 až 24. Je zvykem, aby všichni členové vlády byli poslanci dolní komory parlamentu, s výjimkou Vůdce Sněmovny lordů, což je člen této sněmovny zodpovědný za předkládání a obhajobu vládních návrhů zákonů v horní komoře.\n\nVe vztahu k parlamentu se uplatňují dvě zvyklosti – kolektivní odpovědnost a odpovědnost jednotlivého ministra. Tyto skutečnosti odpovídají tomu, že každý ministr je také členem parlamentu a tak je mu, jako svrchované organizaci, zodpovědný. Kolektivní zodpovědnost vychází z toho, že rozhodnutí vlády jsou přijímána kolektivně. Pokud tedy vláda neuspěje v hlasování o důvěře předpokládá se, že všichni ministři budou rezignovat na svou vládní pozici. A totéž se předpokládá, pokud jednotlivý ministr nesouhlasí s kolektivním rozhodnutím vlády (například rezignace Robina Cooka roku 2003, který nesouhlasil s účasti Velké Británie ve válce v Iráku).\n\nDotazy na ministry nebo předsedu vlády mohou vznášet obě komory parlamentu. Mohou být jak ústní tak i v písemné podobě a ministr je povinen je zodpovědět. Parlament nemůže odvolat nebo vyjádřit nedůvěru jednotlivému ministrovi ale pouze celé vládě. Pokud se tak stane je řešením buď pokus o obnovu důvěry vládě, nebo nové všeobecné volby.\n\n\n"}
{"id": "329489", "url": "https://cs.wikipedia.org/wiki?curid=329489", "title": "Ludvík III. Mladý", "text": "Ludvík III. Mladý\n\nLudvík III. Mladý (835 – 20. leden 882) byl východofranský král, druhý syn Ludvíka II. Němce.\n\nOd roku 848 se účastnil otcových tažení proti Slovanům. Při dělení říše po smrti svého otce (876) získal Franky, Durynsko a Sasko (saský král), v letech 880 zdědil území po svém starším batru Karlomanovi (bavorský král) s výjimkou území Arnulfa Korutanského. Po jeho smrti vládl na celém východofranském území Karel III. Tlustý.\n\nJako literární postava vystupuje Ludvík III. ve starofrancouzském eposu \"Le roi Louis\" (Král Ludvík) ze 14. století, řazený mezi \"chansons de geste\". Z písně je zachován pouze zlomek o jeho vítězství nad Normany roku 881 v bitvě u Sanscourte. \n"}
{"id": "329492", "url": "https://cs.wikipedia.org/wiki?curid=329492", "title": "Školní rok", "text": "Školní rok\n\nŠkolní rok je rozdělení jednoho kalendářního roku na dobu studia a dobu volna na základních, středních, vysokých školách, univerzitách i učilištích. Školní rok se může dělit na čtvrtiny, trimestry, pololetí nebo semestry v závislosti na systému v dané zemi.\n\nVe většině zemí školní rok začíná na podzim a končí v létě následujícího roku a to z důvodů volného času během léta, historicky z důvodu účasti žáků na polních pracích, dnes především na rodinné dovolené.\n\nTéměř všude v Austrálii a na Novém Zélandu trvá školní rok od konce ledna do začátku prosince, a je rozdělen do čtyř období. Skládá se ze dvou 20týdenních semestrů, každý semestr je ještě rozdělen do tří trimestrů. Velké letní prázdniny připadají na prosinec a leden, kratší dvoutýdenní prázdniny zakončují jednotlivé trimestry studia. Vyučování začíná obvykle v 9 h a končí v 15:30.\n\nV České republice začíná školní rok 1. září a končí 31. srpna následujícího kalendářního roku (dle školského zákona). Školní rok se člení na dvě období (pololetí): zimní období trvá od 1. září do 31. ledna, letní období trvá od 1. února do 31. srpna.<ref name=\"561/2004\"></ref> Školní rok se člení na období školního vyučování, které trvá 10 měsíců (do 30. června), a období školních prázdnin – poslední dva měsíce školního roku (červenec a srpen) jsou tzv. hlavní letní prázdniny. Poslední dva týdny v srpnu pak mohou probíhat některé zkoušky, typicky reparátní apod. Ve školách se vyučuje v pětidenním vyučovacím týdnu. Délka výuky se liší dle studované školy, ale pro většinu je společná začátkem a to od 8:00 a končí nejčastěji mezi 13. a 14. hodinou.\n\nV České republice v případě studia na vysokých školách se jedná o akademický rok (dle vysokoškolského zákona), který trvá 12 kalendářních měsíců a jehož začátek stanoví rektor. Studium je členěno zejména na semestry, ročníky nebo bloky. Každý semestr, ročník nebo blok sestává z období výuky a zkoušek a z období prázdnin.<ref name=\"111/1998\"></ref> Začátek akademického roku může být rektorem oficiálně stanovován např. na 1. září, konec pak v tomto případě na 31. srpen následujícího kalendářního roku. Období výuky může začínat i o něco později, např. ve 3. týdnu měsíce září, a může trvat do měsíce prosince (13 týdnů). Zkušební období pak může začínat hned po novém kalendářním roce a trvat do třetího týdne měsíce února (7 týdnů), čímž může končit semestr zimní. Následně pak může začínat semestr letní, který zpravidla opět může trvat 13 týdnů, do třetího týdne měsíce května, a může být následován zkušebním obdobím (do 30. června). Od 1. července pak může začínat období prázdnin, které většinou může oficiálně trvat do poloviny srpna, poslední 2 týdny v srpnu pak mohou být stanoveny jako období zkušební.\n\nVe Finsku začíná školní rok vždy v polovině srpna a končí koncem května či začátkem června. Během školního roku mají děti také prázdniny podzimní (říjen), vánoční (prosinec), zimní (únor), velikonoční (duben).\n"}
{"id": "329496", "url": "https://cs.wikipedia.org/wiki?curid=329496", "title": "Volný sloupec", "text": "Volný sloupec\n\nVolný sloupec je v šachu sloupec na šachovnici, na kterém již není žádný pěšec. Na diagramu je sloupec e volným sloupcem. Obecně platí, že takový volný sloupec je výhodné obsadit vlastní věží nebo dámou, neboť může velmi dobře posloužit jako vhodné místo pro útok. Nejčastějším cílem útoku bývá soupeřova druhá nebo první řada (pokud je bílý) resp. sedmá nebo osmá řada (pokud je černý). Kontrola nepřátelské druhé řady je výhodou, neboť se na ní obvykle nacházejí nechránění nebo špatně chránění pěšci.\n"}
{"id": "329498", "url": "https://cs.wikipedia.org/wiki?curid=329498", "title": "Theoderich I.", "text": "Theoderich I.\n\nTheodorich I. († 534) byl druhý franský král, byl nejstarším synem krále Chlodvíka I. a jeho milenky. Theodorich roku 531 zničil říši Durynků a poté připravoval spolu se svým synem Theodebertem, bratrem Chlotharem I. a spojeneckými Sasy útok na Durynky. Problém představovali Langobardi, jejichž král Wacho měl za manželku Hermenefredovu, sestru krále Durynků. Zasnoubení Theodeberta s Wachonovou dcerou Wisigardou. Durynkové vykopali jámy a zamaskovali je, což Theodorichova jízda neprohlédla a dostala se do problémů. Frankové přesto zvítězili, Durynky zahnali do řeky a zde je zmasakrovali. Poražený Hermenefred uprchl do odlehlých částí svého království, kde sbíral síly k odvetě. Roku 533-534 jej Theoderich I. pod záminkou diplomatických jednání vylákal do Zülpichu a zde svrhl z hradeb (píseň o Nibelunzích).\n\nNásledníkem se stal syn Theudebert I..\n"}
{"id": "329501", "url": "https://cs.wikipedia.org/wiki?curid=329501", "title": "Chlodomer", "text": "Chlodomer\n\nChlodomer († 524) byl druhý ze čtyř synů Chlodvika I., po otcově smrti zdědil Orléans. Padl v bitvě proti Burgundskému království.\n\nJeho nezletilí synové Chlodovald (* 520) Gunthar (* 521) a Theudovald (* 524), byli po jeho smrti v péči své babičky Chlotildy (vdova po Chlodvíkovi). S královnou vdovou Guntheukou se oženil Chlodomerův bratr Chlothar I..\n\nChildebert s Chlotharem se dohodli, že se zmocní říše svého mrtvého bratra Chlodomera a rozdělí si ji mezi sebe. V cestě jim však stále stála jejich matka královna Chlotilda, která hájila dědické nároky Chlodomerových synů. Synovce na matce vylákali pod záminkou pozdvižení na krále. Childebert je navrhoval pouze ostříhat (francký král musel mít dlouhé vlasy) a poslat do kláštera, ale Chlothar je vlastnoručně zavraždil nožem. Poslední z bratrů Chlodoval byl šlechtici zachráněn a ukryt v klášteře, kde jako klerik prožil zbytek života.\n\n"}
{"id": "329502", "url": "https://cs.wikipedia.org/wiki?curid=329502", "title": "Volný čas", "text": "Volný čas\n\nVolný čas je definován velkým množstvím odborníků, jejichž názory se určitým způsobem prolínají a překrývají, ale do jisté míry se i odlišují. První vymezení volného času pochází z období starověkého Řecka a to filosofem Aristotelem, který chápe volný čas jako čas na rozumování, čtení veršů, setkávání se s přáteli a poslouchání hudby, nemá nic společného s lenošením a nicneděláním.\n\n„Ve středověku byl volný čas vnímán jako časový úsek, který je věnován rozjímání a modlitbám, ale také různým zábavám, hrám a tancům.“ (Hodaň, Dohnal, 2005, 53). V době renesance bylo množství volného času minimalizováno, byla preferována práce a zahálka (volný čas) neměla v tehdejší společnosti svůj význam.\n\nKarel Marx „chápe volný čas jako sféru lidské svobody, svobodného rozhodování a svobodné činnosti. Práci charakterizuje jako říši nutnosti, volný čas jako říši svobody“.\n\nVýznamný francouzský sociolog volného času Joffre Dumazedier říká, že „volný čas představuje jen určitou část mimopracovní doby, do které dále patří osobní potřeby a povinnosti – biologické potřeby (strava, hygiena, spánek) a povinnosti rodinné (vaření, úklid, nákup, péče o děti).“ V. Spousta (1996) „chápe volný čas jako zbytkový, který zbývá po splnění všech povinností – pracovních, studijních, rodinných i po uspokojení všech fyziologických potřeb.“ M. Pásková a J. Zelenka (2002) „považují za volný čas ten, kde lidé nevykonávají činnosti pod tlakem pracovních závazků či rodinného systému.“ Obecně je potom volný čas definován jako „čas, v němž člověk nevykonává činnost pod tlakem závazků plynoucích ze společenské dělby práce, nebo z nutnosti zachování biofyziologického či rodinného systému“ (Velký sociologický slovník, 156).\n\n\nVolný čas lze v souhrnu definovat jako dobu, časový prostor, v němž jedinec nemá žádné povinnosti vůči sobě a ni druhým lidem a v němž se pouze na základě svého vlastního svobodného rozhodnutí věnuje vybraným činnostem. Tyto činnosti ho baví, přinášejí mu radost a upokojení a nejsou zdrojem trvalých obav či pocitů úzkosti.\n"}
{"id": "329503", "url": "https://cs.wikipedia.org/wiki?curid=329503", "title": "Nuguš", "text": "Nuguš\n\nNuguš, Velký Nuguš ( , ) je řeka v Baškirské republice v Rusku. Je dlouhá 235 km. Povodí řeky má rozlohu 3 820 km².\n\nPramení v horském hřbetu Jurmatau na Jižním Uralu. Ústí zprava do Belaji (povodí Kamy) na 837 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 194 km od ústí činí přibližně 4 m³/s. Zamrzá v první polovině listopadu a rozmrzá ve druhé polovině dubna.\n\nNa dolním toku je splavná pro vodáky. Byla na ní vybudována přehradní nádrž. V jejím povodí se nachází Přibelská část Baškirské rezervace.\n"}
{"id": "329504", "url": "https://cs.wikipedia.org/wiki?curid=329504", "title": "Theudebert I.", "text": "Theudebert I.\n\nTheudebert I. (cca † 548) byl král v Austrasii z rodu Merovejců od roku 533 do své smrti v roce 548. Byl syn Theudericha I..\n\nJeho strýcové Childebert I. a Chlothar I. se jej snažili po smrti otce zbavit vlády, ale nový panovník získal na svoji stranu pomocí velkých darů šlechtu a trůn se mu podařilo uhájit. Bezdětný strýc Childebert vešel s ním ve spojenectví, adoptoval ho a podstoupil mu část svého území v Burgundsku, které zdědil po bratru Chlodomerovi. Childebert a Theudebert chtěli nyní fyzicky zlikvidovat Chlothara a zahájili proti němu válečné tažení. Jejich spojené vojsko krále neúspěšně obléhalo, ale nakonec bylo vše mírově urovnáno.\n\nZa pomoci Childeberta I. a Chlothara I. porazil burgundského krále. Dobytím Provence zajistil přístup k Středozemnímu moři. Zasnoubil se v Panonii s dcerou krále Langobardů Wacha Visigardou.\n\nPo jeho smrti zdědil jeho území syn Theobald, po smrti Theobalda získal území Chlothar, bratr jeho děda Theudericha I. Chlothar se snažil legalizovat držení země sňatkem s královnou-vdovou Walderadou, dcerou langobardského krále Wacha. Proti tomuto sňatku protestovala církev. Chlothar se sňatku s Walderadou vzdal a postoupil ji svému vazalu, bavorskému vévodovi Garibaldovi I.\n"}
{"id": "329505", "url": "https://cs.wikipedia.org/wiki?curid=329505", "title": "Růžena Valentová", "text": "Růžena Valentová\n\nRůžena Valentová (5. ledna 1909 – 6. listopadu 1944), byla česká partyzánka z Olomouce. \n\nDatum jejího vstupu k partyzánskému oddílu je odhadován na léto 1944. Zahynula při třetím přepadu partyzánů pod Kněhyní, když tito odmítli opustit svůj úkryt. Jednotka byla rozprášena palbou z těžkého kulometu. Společně s ní zahynul Boris Rabenstein z Prahy a další čtyři partyzáni, jejichž jména se nepodařilo zjistit. Všechna těla byla zprvu pohřbena na místě, až po válce exhumována a převezena na ústřední hřbitov do Olomouce.\n\n\n"}
{"id": "329507", "url": "https://cs.wikipedia.org/wiki?curid=329507", "title": "Výjimka", "text": "Výjimka\n\nVýjimka může znamenat:\n\n"}
{"id": "329509", "url": "https://cs.wikipedia.org/wiki?curid=329509", "title": "Názornost", "text": "Názornost\n\nZásada názornosti je úzce spojena se samotným vznikem výchovy a postupně byla rozvíjena až do období antiky. V historickém vývoji ovšem ne vždy nacházela náležité docenění, viz např. scholastická škola, která ji zcela potlačovala. Renesanční myslitelé ovšem tuto zásadu opětovně vyzdvihli a navrátili jí náležitý význam. V dnešním vzdělávání hraje zásada názornosti významnou roli a spolu s dalšími zásadami, tvoří komplex požadavků, jejichž správné uplatňování přispívá k úspěšné realizaci výchovně-vzdělávacího procesu. Pokud je realita vnímána pouze zrakem, pak mluvíme o tzv. vizualizaci.\n\nZásada názornosti vyjadřuje takový požadavek na učitele, aby vedl žáky k vytváření a zobecňování představ bezprostředním vnímáním skutečnosti či jejího zobrazení, nebo při výuce uplatňoval takový výklad, který vyvolá v edukantech již dříve vytvořené představy popisované skutečnosti. Skutečností lze rozumět veškeré přírodní i uměle vytvořené předměty a přírodní a společenské jevy.\n\nZásadu názornosti řadíme mezi didaktické zásady.\n\n\n"}
{"id": "329510", "url": "https://cs.wikipedia.org/wiki?curid=329510", "title": "Motorový vůz 854", "text": "Motorový vůz 854\n\nMotorové vozy řady 854 jsou řada motorových vozů společnosti České dráhy. Vozy vznikly modernizací vozů řad 852 a 853, provedenou společností Pars nova Šumperk. Prototypová modernizace byla provedena v roce 1997 na voze 853.030, který nově získal označení 854.030. Posledním vozem, který prošel modernizací, byl v roce 2006 vůz 853.021 (nově označen 854.021). Spolu s předposledním vozem 854.027 však byly modernizovány pouze částečně a opatřeny historizujícím nátěrem. Po vyřazení z provozu by měly být zachovány jako historická vozidla. Provozní pracovníci každý vůz „pokřtili“ vlastním jménem, které má obvykle napsané nad pravým světlometem na obou koncích, např. Emilka, Vendulka, Edita atd.\n\nHlavním prvkem modernizace vozů se stala náhrada původního zastaralého a nespolehlivého dieselového motoru KS 12 V 170 DR za nový od firmy Caterpillar 3412 E DI-TA. Vozy jsou dále vybaveny mikroprocesorovým řídícím systémem INTELO Maxi 114 firmy Lokel (umožňuje provoz s řídicími vozy řady Bfbrdtn a ABfbrdtn), dosazen byl vlakový zabezpečovač LS 90 a radiostanice Tesla VS 47. Vozy disponují systémem automatické regulace rychlosti. Původní hydrodynamická převodovka ČKD H 750 M byla pouze repasována a původní zůstaly také nápravové převodovky, které jsou častým zdrojem poruch. Maximální rychlost zůstala na hodnotě 120 km/h.\n\nZ pohledu cestujícího se ve voze nachází jeden velkoprostorový oddíl s 48 místy k sezení (nová jednotlivá sedadla s textilním potahem; u vozů 021 a 027 zůstávají původní dvojsedadla, pouze přečalouněná) a zavazadlový oddíl. Vnější dveře jsou řešeny jako předsuvné (kromě vozů 021 a 027). Od 28. modernizovaného vozu bylo dosazováno nové WC s uzavřeným systémem EVAC.\n\nMotorové vozy řady 854.0 brzdí v režimech P a R, motorové vozy řady 854.2 brzdí pouze v režimu P.\n\nO modernizacích motorových vozů řad 852 a 853 uvažovaly ČSD již ve druhé polovině 80. let, kdy ŽOS Šumperk pracovaly na dokumentaci k zástavbě nového motoru ČKD do těchto vozů. Přestože byly zkoušky motoru úspěšné, jeho sériová výroba nebyla zahájena. V první polovině 90. let se objevily další návrhy na modernizaci (včetně přestavby na elektrický vůz). České dráhy se definitivně rozhodly v roce 1996 a v březnu 1997 přistavily na modernizaci do firmy Pars DMN v Šumperku první vůz 853.030. Do zkušebního provozu byl zařazen koncem ledna 1998 pod označením 854.030 (vozy řady 853 mají při rekonstrukcích zachováno původní inventární číslo).\n\nDruhý vůz, 852.016, byl modernizován v roce 1999 a obdržel číslo 854.216 (vozy řady 852 mají původní inventární číslo zvýšené o 200). Sériová modernizace obou řad začala v roce 2001 a do poloviny roku 2006 byly takto přestavěny všechny provozní vozy (celkem 50 ks): 32 vozů řady 853 a 18 řady 852. Všechny vozy jsou v provozu dodnes, a přestože už jsou nejstarší kusy na hranici původně plánované životnosti modernizace, pro pravidelný provoz jsou stále nezbytné. Připravuje se další drobnější modernizace, spočívající především v dosazení chybějících panelů informačního systému a úpravách na řídícím systému vozu.\n\nZ rekonstrukcí byly motorové vozy většinou předávány zpět do dep, odkud byly na ni přistaveny. Vozy tak byly původně dislokovány pouze v depech v Praze-Vršovicích a Trutnově. Postupem času bylo však přistoupeno i k předávání některých vozů jinam, a tak se dostaly na různé tratě – v letech 2005–2012 byly například dislokovány v depu Liberec, odkud vyrážely v čele rychlíků i osobních vlaků na tratě do České Lípy, Děčína a Ústí nad Labem, několik let se objevovaly i na vlacích do Staré Paky. Pět let (2006–2011) si odsloužily i v plzeňském depu, kde byla jejich prací především vozba rychlíků do Mostu a v menší míře i osobních vlaků na trati do Domažlic. Od prosince roku 2006 se začaly některé vozy předávat do depa v Brně-Horních Heršpicích, kde byly postupně soustředěny v počtu dnešních 17 kusů. Největším provozovatelem řady 854 je dnes stále depo Trutnov, které má ve stavu 18 kusů. Tamní depo také je také specializováno na opravy převodovek těchto vozů, a tak sem občas zajíždí i vozy z brněnského depa kvůli opravám. Zbývající vozy jsou přiděleny depu Praha-Vršovice. Využívány jsou různé kombinace s řídicími vozy řad Bfbrdtn (dříve řada 954, pouze v Brně) a ABfbrdtn (dříve řada 954.2, v Brně a Trutnově), dále s vloženými vozy řad Bdtn a Bdtn (dříve 054.2). Mnohými parametry neodpovídají současným požadavkům (nejsou nízkopodlažní, nemají informační systém pro cestující, klimatizaci, část vozů ani uzavřený odpadní systém, vinou použitého přenosu výkonu je horší dynamika jízdy); dopravce za ně ale zatím nemá náhradu.\n\nSeznam tras, ve kterých je řazen vůz řady 854. Nejsou uvedeny trasy, kde jsou tímto vozem vedeny 3 a méně párů vlaků. Stav k 30. červnu 2017.\n\n\n\n\n"}
{"id": "329514", "url": "https://cs.wikipedia.org/wiki?curid=329514", "title": "Učební pomůcka", "text": "Učební pomůcka\n\nUčební pomůcka je libovolný předmět, či myšlenka, která slouží k lepšímu vysvětlení probírané látky. Umožňují při správném metodickém zakomponování do edukačního procesu efektivněji dosahovat vzdělávacích cílů. Je tím umožněno využívat účinnějších metod respektujících harmonický rozvoj edukantů. Edukanti nejsou vedeni k pouhé percepci verbálně exponovaných poznatků, ale mohou manipulovat s reálnými předměty, jejich napodobeninami, zobrazeními a symboly, čímž dochází k žádoucímu propojení vzdělávání s praxí. Mnohdy vhodně aktivizují žáky i tím, že jim umožňují experimentování a bezprostřední cílevědomé zkoumání. Vzdělávání se poté stává v mnoha ohledech atraktivnější, což jistě nemalou měrou přispívá k rozvoji pozitivních postojů ke vzdělávání. Někdy je k prezentaci učebních pomůcek třeba využít didaktickou techniku.\n\nUčební pomůcky úzce souvisejí s uplatňováním zásady názornosti při výuce. Zásada názornosti je z dnešního pohledu jedním ze základních pedagogických principů moderního vzdělávání. Uplatňuje se v nejrozmanitějších formách na všech úrovních vzdělávání.\n\nModerní školství považuje učební pomůcky za integrální součást vzdělávání.\n\n"}
{"id": "329521", "url": "https://cs.wikipedia.org/wiki?curid=329521", "title": "Salabka", "text": "Salabka\n\nSalabka v Praze - Troji je přírodní památkou od roku 1982. Na jejím území se nachází chráněné stepní rostlinné společenstvo vřesovištního typu.\n\nÚzemí má přibližně tvar lichoběžníku o délce 300 a šířce 100 metrů. Rozkládá se na ploše 0,85 hektaru v nadmořské výšce 225 až 260 metrů na strmé stráni skloněné k severozápadu blízko hranice Troji a Bohnic, v těsném sousedství Pražské botanické zahrady. Prochází tudy naučná stezka.\n\nNa podkladu buližníku a břidlice roste řada vzácných rostlin. Kromě vřesu obecného se zde vyskytuje štírovník růžkatý, válečka prapořitá, ovsík vyvýšený, ovsíř luční, metlička křivolaká, hlaváč bledožlutý, kostřava žlábkatá a máčka ladní. V tomto prostředí podobném stepi se daří některým vzácným druhům hmyzu - žije zde například otakárek fenyklový.\n\nExistence těchto rostlin je kromě vhodného podloží a klimatických podmínek závislá i na vnějších podmínkách, zejména spásání porostů a jejich občasném kontrolovaném vypalování. Magistrát hlavního města Prahy proto ve spolupráci s botanickou zahradou nechává území přírodní památky pravidelně spásat kozami a ovcemi.\n\n"}
{"id": "329522", "url": "https://cs.wikipedia.org/wiki?curid=329522", "title": "Peter Herda", "text": "Peter Herda\n\nPeter Herda (*  Jacovce) je bývalý československý fotbalista. Jeho bratrem je Dušan, také úspěšný bývalý československý fotbalista. Oba pocházejí ze stejné obce na Slovensku jako Ladislav Jurkemik, jak jinak než úspěšný bývalý československý fotbalista.\n\nDo Slavie přišel v necelých osmnácti letech ze slovenských Topoľčan, hráč pražské Slavie (1974–1983), Slovanu Batislava (1983–1984) a Rudé Hvězdy Cheb (1984–1987). V sezóně 1981–82 se společně s Vízkem z Dukly, stal v dresu Slavie s 15 brankami nejlepším ligovým střelcem. Je členem Klubu ligových kanonýrů (100. gól vstřelil za RH Cheb).\n\nZa československou reprezentaci odehrál pouze jediný zápas, a to přátelský 23. dubna 1986 proti NDR.\n\n"}
{"id": "329525", "url": "https://cs.wikipedia.org/wiki?curid=329525", "title": "Nefermaat", "text": "Nefermaat\n\nPrinc Nefermaat byl nejstarším synem faraona Snofrua, jeho vezírem a pravděpodobně měl na starosti výstavbu pyramid svého otce. Faraonem se zřejmě nestal jen proto, že zemřel dřív než jeho otec nebo proto, že byl synem faraónovy vedlejší manželky. Patrně z tohoto důvodu se stal zakladatelem vedlejší linie královského rodu, protože po Snofruovi nastoupil na trůn Nefermaatův mladší bratr Chufu, zakladatel hlavní královské linie. Princův syn Hemiunu (kterého zplodil se svou manželkou Atet) byl vezírem svého strýce (popř. bratrance - viz poznámka) Chufua. V Médúmské kapli princezny Atet na zachovalé části reliéfu s malovanou omítkou (známého jako Médúmské husy) můžeme vidět další dva (respektive tři) její syny: \"Serefkaa\" a \"Vehemkaa\", jak pomocí sklápěcí sítě loví výše zmiňované husy. Pod nimi je ještě další menší chlapec (třetí, resp. čtvrtý Atetin syn?), který si hraje s opičkou. Poznámka: Je také možné, že Nefermaat byl synem Huneje, Snofruova otce. \n\n"}
{"id": "329526", "url": "https://cs.wikipedia.org/wiki?curid=329526", "title": "Severní ostrov (Nový Zéland)", "text": "Severní ostrov (Nový Zéland)\n\nSeverní ostrov ( , ) je druhý největší ostrov Nového Zélandu, má rozlohu asi 114 597 km². Leží zde největší město Auckland (1,3 milionu obyv.) a hlavní město Wellington s 300 000 obyvatel. Zeměpisný úřad Nového Zélandu v roce 2013 doporučil stávající neformální anglický název \"North Island\" oficiálně kodifikovat a souběžně s ním i maorský název \"Te Ika-a-Maui\" (\"Velká ryba Mauiho\"); podle maorské mytologie se bůh Maui vydal se svými staršími bratry na lov ryb a i když měl pověst špatného rybáře, ulovil největší rybu.\n\nOstrov má velmi nepravidelné pobřeží s několika poloostrovy. Úrodné nížiny přecházejí v kopce lemované zátokami a písčitými plážemi. Uprostřed Severního ostrova se nachází oblast sopek. Čtyři z nich jsou dosud činné a je zde také mnoho bublajících horkých pramenů a gejzírů. Nejvyšším vrcholem Severního ostrova je jedna ze čtyř sopek, sopka Ruapehu (2797 m), která se nachází v národním parku Tongariro (od roku 1993 světové dědictví UNESCO). Na jihu ostrova se rozeklané kopce svažují a předcházejí v roviny a pobřežní nížiny.\n\n"}
{"id": "329547", "url": "https://cs.wikipedia.org/wiki?curid=329547", "title": "Těšínka", "text": "Těšínka\n\nTěšínky byly lehké jednohlavňové drážkované lovecké pušky malé ráže (6–10 mm) s charakteristickým typem pažby a kolečkovým zámkem s vnějším napínacím pérem. Měly bohatě intarziemi z rohoviny nebo rytých mosazných plíšků a perletí zdobenou pažbu. Vyráběly se od 16. do poloviny 18. století. Název pochází od města Těšína, ale vyráběly se též v dalších městech ve Slezsku i jinde.\n\n"}
{"id": "329551", "url": "https://cs.wikipedia.org/wiki?curid=329551", "title": "Ronald Šiklić", "text": "Ronald Šiklić\n\nRonald Šiklič (*24. listopad 1980, Záhřeb, Chorvatsko) je chorvatský fotbalový obránce.\n\nFotbalově vyrůstal v chorvatském velkoklubu Dinamo Zagreb, kde působil deset let až do roku 2000. Poté přestoupil do konkurenčního HNK Šibenik, kde působil dvě sezony. Od roku 2002 byl poprvé zaměstnán u zahraničního klubu, konkrétně v polském Groclin Grodzisk, kde hrál 4 sezony, poté odešel do dalšího polského klubu, Gornik Leczna. Na rok 2006 se vrátil do chorvatska, a to do týmu Krivoj Rog Krivbas. V létě 2007 byl na testech v českých klubech SK Sigma Olomouc a SK Slavia Praha, ale ani v jednom neuspěl a tak nakonec skončil v týmu Slaven Belupo. Po sezoně se však ukázalo, že Slavia tohoto silného obránce celý rok sledovala a v létě 2008 s ním podepsala čtyřletou smlouvu. V sezoně 2008-2009 získal se Slavií mistrovský titul. V létě 2009 však Slavia oznámila, že s jeho službami nadále nepočítá a může si hledat jiné angažmá. Na konci září 2009 jej získalo Dynamo České Budějovice na půlroční hostování.\n\nAktuální k 2. červnu 2009\n\n\n<noinclude>\n"}
{"id": "329556", "url": "https://cs.wikipedia.org/wiki?curid=329556", "title": "Are You Experienced", "text": "Are You Experienced\n\nAre You Experienced je debutové album skupiny Jimi Hendrix Experience. Bylo vydáno roku 1967, a stalo se prvním LP nové společnosti Track Records. Album je zvýrazněno Hendrixovými základy R&B, psychedelií a hrou na elektrickou kytaru s využitím zpětné vazby, což Hendrixe a jeho skupinu odstartovalo jako nové mezinárodní hvězdy.\n\nJeden z nejúžasnějších debutů v dějinách rocku. Jimi Hendrix zde spojil řadu různých vlivů a vytvořil moderní psychedelický zvuk vycházející z rocku, blues, popu a soulu. Dokázal skvěle skloubit to nejlepší z hudebních tradic na obou stranách Atlantiku – cit pro soul, blues a R&B s britskou kytarovou školou založenou takovými inovátory jako byli Jeff Beck, Pete Townshend nebo Eric Clapton – a povýšil je na novou úroveň. Posluchače samozřejmě v první řadě uchvátí jeho kytarová hra plná zpětných vazeb, elektrizujících riffů i průzračných melodií. Co píseň, to vybroušený klenot. Ať už máme na mysli psychedelické výlety typu \"Foxey Lady\" nebo \"Manic Depression\", instrumentální jam \"Third Stone From the Sun\" nebo bluesovou záležitost \"Red House\", každá z nich dokazuje jeho obrovský hudební, skladatelský i pěvecký talent. Chybou by však bylo připisovat veškeré zásluhy pouze Hendrixovi. Toto album je mimořádné také proto, že se k Hendrixově neoddiskutovatelnému talentu přidala vysoce výkonná rytmická sekce Mitche Mitchella a Noela Reddinga, kteří měli cit pro hudební nápady svého kapelníka a dokázali je skvěle doplnit. Část písní z tohoto alba patří k tomu nejlepšímu, co kdy Hendrix nahrál, a v mnoha ohledech se mu debut nepodařilo nikdy překonat.\n\nAlbum \"Are You Experienced\" je pravidelně citováno jako jedno z největších v rockové historii. Televize VH1 ho roku 2001 umístila jako páté největší album všech dob. Roku 2003 dosáhlo 15. příčky v žebříčku \"500 greatest albums of all time\" od časopisu \"Rolling Stone\". Také je obsaženo v knize \"1001 Albums You Must Hear Before You Die\".\n\nVšechny skladby napsal Jimi Hendrix, krom uvedených výjimek.\n\nPůvodně bylo vydáno jako mono a \"rozšířené stereo\" (falešné stereo německého Polydoru z mono efektu)\n\n\nMono LP byla zmixována původně, stereo mix mělo několik vydání a dodatečné vokály\n\n\n\n\n\n\n"}
{"id": "329560", "url": "https://cs.wikipedia.org/wiki?curid=329560", "title": "Johann Gerhard Oncken", "text": "Johann Gerhard Oncken\n\nJohann Gerhard Oncken (26. ledna 1800 – 2. ledna 1884) byl průkopník, německý baptistický kazatel, nazývaný „otec kontinentálních baptistů“, „otec německých baptistů“ nebo „apoštol evropských baptistů“. J. G. Oncken půl století směroval a vedl rozšíření baptistů přes Německo do značné části Evropy.\n\nJohann Gerhard Oncken se narodil v městečku Varel, v Oldenbursku na severozápadě Německa (Dolní Sasko). Jeho otec byl v politickém exilu, matka mu zemřela a tak se ho ujala jeho babička. Jako dítě byl Oncken pokřtěn u luteránů a konfirmován pak v roce 1814. Stal se učedníkem u skotského obchodníka, odešel do Skotska a pracoval v obchodě. Při svých cestách po Británii se seznámil s probuzeneckým hnutím presbyteriánů, nezávislých a kongregacionalistů. Oncken se obrátil v Great Queen Street Methodist Chapel v roce 1820. Roku 1823 se Oncken vrací do Německa jako zaměstnanec britské \"Společnosti pro šíření náboženského vzdělání na kontinentální Evropě\" (\"Continental Society for the Diffusion of Religious Knowledge over the Continent of Europe\"). V té době byl členem \"Anglické reformované církve\" (\"English Reformed Church\"). První \"Nedělní školu\" v Německu založil Oncken spolu s reverendem Rautenbergem v roce 1825. Roku 1828 přijal Oncken jmenování Edinburské biblické společnosti (Bible Society) a strávil pak půl století rozšiřováním traktátů a Biblí. Do roku 1879 to bylo přes dva miliony Biblí.\n\nOncken se 19. května 1828 oženil v Londýně se Sarah Mannovou a narodilo se jim sedm dětí. Sarah zemřela v roce 1845 a zanechala manžela s pěti přeživšími dětmi. Ten si v roce 1847 vzal vdovu z Yorkshiru, Annu Dogshun. Děti i hamburský sbor ji plně přijali. Anna zemřela bezdětná roku 1873. V roce 1875 se Oncken oženil potřetí, vzal si Jane Clarkovou, členku londýnského Spurgeonova sboru.\n\nAčkoliv žil Oncken ve Skotsku a obrátil se v Londýně, nemáme žádné svědectví o tom, že by se setkal s anglickými baptisty. Přijal zřejmě baptistické důrazy na křest věřících postupně skrze osobní studium Bible. V noci 22. dubna 1834 pokřtil v Labi Onckena, jeho ženu a pět dalších americký baptista profesor Barnas Sears. Příští den Sears ustanovil baptistický sbor v Hamburgu – nejstarší existující baptistický sbor v Evropě. Sbor rychle rostl (v roce 1836 měl už 68 členů), ale pak přišlo pronásledování a růst se zastavil. Po požáru Hamburgu v roce 1842, kdy právě baptisté výrazně pomohli mnohým obyvatelům města, pronásledování ze strany úřadů na čas ustalo. Po roce 1848 získávají němečtí občané náboženskou svobodu a tak je i baptistům umožněno kázat veřejně a otevřeně. Od roku 1849 organizoval Oncken misijní kurzy a v roce 1880 byl v Hamburgu založen čtyřletý Seminář pro vzdělávání kazatelů.\n\nJ. G. Oncken byl vskutku „internacionální“ člověk – obrátil se v Anglii, pokřtěn byl Američanem v Německu, cestoval po celé Evropě, kde kázal a šířil Bible. Dělal misijní cesty na Balkán, do Francie, Maďarska, Pruska, Ruska a Švýcarska, ale navštívil také Británii a USA. J. G. Oncken ustavil 280 baptistických sborů a 1222 kazatelských stanic. Založil 170 církví ve Skandinávii a slovanských zemích. Zformoval 771 nedělních škol v Německu.\n\nOnckenovým heslem bylo „každý baptista misionářem“ (\"Jeder Baptist ein Missionar\").\n"}
{"id": "329569", "url": "https://cs.wikipedia.org/wiki?curid=329569", "title": "Trolejbusová doprava v Greizu", "text": "Trolejbusová doprava v Greizu\n\nJedním z měst v Německu, kde byla v provozu trolejbusová doprava, bylo i durynské město Greiz nacházející se poblíž saského Plavna.\n\nO výstavbě trolejbusové trati v Greizu bylo rozhodnuto během druhé světové války. Práce započaly, ale vzhledem k nedostatku materiálů a pracovních sil byla trať zprovozněna až po skončení války, 21. září 1945. Jednalo se o 3,9 km dlouhý úsek mezi městskými částmi St. Adelheid a Tannendorf. K dispozici byly tři trolejbusy MAN. Již následujícího roku byla jediná greizská trolejbusová trať prodloužena. Nejdříve se tomu tak stalo v létě 1946 (2,4 km tratě do čtvrtě Dölau) a následně na podzim téhož roku (úsek o délce 3,4 km do saského městečka Elsterberg), čímž byl veškerý stavební vývoj trolejbusové sítě v Greizu ukončen. V první polovině 50. let byl vozový park doplněn o dva vozy značky Lowa, ve druhé polovině 50. let byly zakoupeny dva trolejbusy Škoda 8Tr a v polovině 60. let byl vozový park doplněn o jednu Škodu 9Tr a jeden ojetý vůz Lowa z Gery. Protože ale trať již po více jak dvacetiletém používání potřebovala větší opravy, rozhodl se místní dopravní podnik elektrickou nekolejovou trakci v Greizu zrušit. Poslední trolejbusy tak vyjely na linku 11. července 1969, část vozidel byla odprodána jiným provozovatelům.\n\n"}
{"id": "329578", "url": "https://cs.wikipedia.org/wiki?curid=329578", "title": "Loa (voodoo)", "text": "Loa (voodoo)\n\nLoa je termín používaný ve voodoo pro označení božstva, ducha, astrální bytosti. Od slova Loa jsou odvozeny výrazy Mamaloa a Papaloa, které označují kněžku a kněze systému voodoo.\n\n"}
{"id": "329579", "url": "https://cs.wikipedia.org/wiki?curid=329579", "title": "Kanovník vyšehradský", "text": "Kanovník vyšehradský\n\nTzv. Kanovník vyšehradský († 12. století) byl český anonymní kronikář 12. století, jeden z pokračovatelů Kosmových.\n\nAutor byl s největší pravděpodobností Čech. Znal asi spisy církevních otců (Augustina, Cassiodora, Tertulliana). Měl velmi blízko ke knížeti Soběslavovi, který je ústřední postavou jeho díla, byl pravděpodobně jeho kaplan nebo osoba spojená s jeho kanceláří.\n\nBalbín a Pešina označili za autora letopisu pražského kanovníka a strahovského mnicha Jaroslava. Proti jejich názoru se postavili Pelzel s Dobrovským. Konečně Palacký přišel s hypotézou, že autorem je kanovník vyšehradské kapituly. S jeho názorem se ztotožnili W. Wattenbach a Karel Teige, který jej považuje za knížecího kaplana.\n\nLetopis tzv. Kanovníka vyšehradského je dílo navazující na Kosmovu kroniku. Na rozdíl od kroniky Mnicha sázavského však nezasahuje do Kosmova textu, ale přímo na něj navazuje. Obsahuje dějiny vlády knížete Soběslava I. (1125–1140), který byl pro autora vzorem hrdiny a kterému byl bezvýhradně a nekriticky oddán. Text rukopisu z velké většiny zachycuje právě osobu tohoto panovníka a s ním nejdůležitější církevní, politické a veřejné události té doby. Po stránce umělecké nedosahuje úrovně Kosmy, na rozdíl od něj byl však Kanovník vyšehradský přímým účastníkem nebo současníkem popisovaných událostí a jeho zprávy lze označit vesměs za spolehlivé. Jsou tedy důležitým zdrojem poznání stavu středověké české společnosti.\n\nDílo končí počátkem 40. let 12. století podrobným popisem Soběslavovy smrti a jeho rozsáhlým oslavným nekrologem.\n\nDůležitá jsou také kanovníkova pozorování různých astronomických jevů, která byla velice přesně zaznamenávána.\n\nAsi za deset let po skončení letopisu k němu připojil neznámý autor vypsání počátků vlády knížete a pozdějšího krále Vladislava II. (1140–1172), jehož hlavním obsahem je vypravování o odboji znojemského údělného knížete Konráda proti Vladislavovi. Vypravování obsahuje i podrobný popis obléhání hradu Prahy na jaře 1142. Autor měl vztah ke klášteru sv. Jiří na Pražském hradě, možná se jednalo o někoho z kněží.\n\nNa přelomu 13. a 14. století přidal neznámý pořadatel k dílu Kanovníka letopisné záznamy vedené u svatovítského kostela, které chronologicky uspořádal a pokusil se jim dát jednotnou formu. Obsahují události z let 1140–1283 a končí výčtem českých panovníků od Přemysla Oráče až po krále Václava II. Toto dílo je nazýváno jako Druhé pokračování Kosmovo.\n\nDochoval se v pěti rukopisech, z nichž nejstarší, pocházející z počátku 40. let. 14. století, je nazýván Kapitulní rukopis nebo též Kodex dražický. Za pravděpodobné místo vzniku je označována svatovítská kapitula, darován byl biskupu Janu IV. z Dražic a po jeho smrti uložen v augustiniánském klášteře v Roudnici, odkud jej v roce 1597 získala zpět svatovítská kapitula zásluhou probošta Jiřího Bartolda Pontana z Breitenbergu.\n\nVznikl na počátku 15. století (před rokem 1411), za místo vzniku bývá označen roudnický klášter. Poté patřil pražskému klášteru křížovníků s červenou hvězdou, kteří se za husitské revoluce uchýlili do Českých Budějovic, kde byl rukopis v roce 1840 nalezen. Nyní uložen v Národním muzeu v Praze.\n\nSložen ze dvou částí - Kosmovy kroniky a Pokračování. Napsán v 15. století. Místem vzniku je s největší pravděpodobností roudnický klášter. V roce 1826 jej objevil František Palacký. Uložen v Univerzitní knihovně v Praze.\n\nByl napsán asi také v roudnickém klášteře v 15. století. Podobný kapitulnímu rukopisu, ale není jisté zdali byl sepsán podle něj. Osudy rukopisu nejsou známy. V roce 1755 jej vlastnil klášter sv. Apra v Toulonu a v roce 1827 jej věnoval Franz Simon Von Pfaffenhofen fürstenberské knihovně na Křivoklátě.\n\nPochází ze druhé poloviny 16. století. Příbuzný s rukopisem Kapitulním, ale není to přesný opis. Je společně s Roudnickým rukopisem v Univerzitní knihovně v Praze.\n\nSamotný Letopis tzv. Kanovníka Vyšehradského a Druhé pokračování vydal poprvé roce 1752 ve Vídni hrabě Jáchym Krakovský z Kolovrat pod názvem \"Continuatio chronici Bohemici olim conscripti a Cosma, Pragensis ecclesiae decano, nunc e codice MSto Pragensi producta dum, ex jure publice tentaretur ill. dom. Joachimus S. R. I. Krakowsky comes de Kolowrat, Viennae in collegio regio Theresiano nobilium.\"\n\nDalší vydání již byla společná dohromady s Kronikou Mnicha sázavského.\n\n"}
{"id": "329590", "url": "https://cs.wikipedia.org/wiki?curid=329590", "title": "Camelotia", "text": "Camelotia\n\nCamelotia (\"Pocházející z Kamelotu\") byl středně velký prosauropodní nebo sauropodní dinosaurus. V dospělosti dosahoval délky zhruba 9 až 10 metrů a hmotnosti kolem 2500 kilogramů. Žil v období pozdního Triasu na území dnešní Anglie.\n\n\"Camelotia borealis\" byla popsána Galtonem v roce 1985. Dříve popsané dinosauří rody \"Avalonianus\" a \"Gresslyosaurus\" nyní také spadají do toho rodu.\n\n"}
{"id": "329592", "url": "https://cs.wikipedia.org/wiki?curid=329592", "title": "Eris (rozcestník)", "text": "Eris (rozcestník)\n\nEris má více významů:\n\n"}
{"id": "329595", "url": "https://cs.wikipedia.org/wiki?curid=329595", "title": "Pluto (mytologie)", "text": "Pluto (mytologie)\n\nPluto (starořecky Πλούτων \"Ploutón\", latinsky \"Plūtō\") je řecko-římský bůh vládnoucí podsvětí. Splýval také s řeckým bohem bohatství Plútem, latinsky nazývaným \"Plutus\".\n\nV řeckém prostředí jméno Ploutón nahradilo starší Hádes, později užívané spíše pro podsvětí samotné. Na základě svého splývání s Plútem mělo také toto jméno pozitivnější konotace než Hádes. Širokého užívání dosáhlo s eleusinskými mystérii, v kterých byl chápán jako přísný, ale milující, manžel Persefony, nikoliv jako její násilný únosce.\n\nPod latinizovaným jménem Plūtō byl v římském prostředí byl ztotožněn s dalšími podsvětmi bohy jako je Dis Pater a Orcus.\n\n"}
{"id": "329600", "url": "https://cs.wikipedia.org/wiki?curid=329600", "title": "Opozice (šachy)", "text": "Opozice (šachy)\n\nV šachu výraz opozice označuje situaci, kdy dochází k přímému střetu dvou králů. Soupeřící králové se k sobě přibližují na nejbližší možnou vzdálenost a dělí je pouze jediné volné pole. K opozici dochází nejčastěji v koncovce, kdy na šachovnici zůstává pouze několik posledních figur a král vyráží do boje podpořit postup svých pěšců.\nV opozici má obvykle velký význam tempo. Hráč který je donucen opozici opustit a udělat krok zpět nebo úkrok stranou, se obvykle dostává do nevýhodné situace, neboť soupeřův král obsadí důležité pole na šachovnici.\n"}
{"id": "329601", "url": "https://cs.wikipedia.org/wiki?curid=329601", "title": "Inzer", "text": "Inzer\n\nInzer ( , ) je řeka v Baškirské republice v Rusku. Je dlouhá 307 km. Povodí řeky je 5380 km². Nad soutokem s Malým Inzerem se nazývá Velký Inzer ( ).\n\nPramení na západních svazích Jižního Uralu pod jménem \"Velký Inzer\". Na horním toku má charakter horské řeky, zatímco na dolním toku se dolina rozšiřuje a tok řeky je klidnější. Ústí zleva do Simu (povodí Belaji).\nHlavním přítokem je Malý Inzer zprava.\n\nZdrojem vody jsou převážně sněhové srážky. Průměrný roční průtok vody u vesnice Azovo činí přibližně 50,9 m³/s. Zamrzá v polovině listopadu a rozmrzá v polovině dubna.\n\nJe splavná pro vodáky.\n"}
{"id": "329602", "url": "https://cs.wikipedia.org/wiki?curid=329602", "title": "Pluto", "text": "Pluto\n\nPluto má více významů:\n\n"}
{"id": "329608", "url": "https://cs.wikipedia.org/wiki?curid=329608", "title": "Trolejbusová doprava v Drážďanech", "text": "Trolejbusová doprava v Drážďanech\n\nTaké v Drážďany byly jedním z německých měst, kde v minulosti byla v provozu síť trolejbusové dopravy.\n\nPrvní trolejbusová trať byla v dnešních Drážďanech otevřena již v roce 1903. Její stavba proběhla během roku 1902 a pro pravidelný provoz byla otevřena 20. března 1903. Jednalo se o 5,2 km dlouhý úsek, který spojoval tehdy samostatnou obec Klotzsche (od roku 1950 je součástí Drážďan) s Drážďanami, respektive jejich severním okrajem. Trať, kterou postavil a provozoval drážďanský podnikatel Carl Stoll (jehož systém vrchního vedení, který byl poprvé použit právě u Haide-Bahn, byl u trolejbusů používán především před první světovou válkou) začínala u tramvajové vozovny Arsenal a končila v Klotzsche u hostince „Deutschen Eiche“. K dispozici byly původně tři trolejbusy, na podzim 1903 byly dodány další tři vozy. Provoz na této trati byl ukončen 19. března 1904 poté, co firma AEG, hlavní Stollův partner, ukončila smlouvu, čímž se podnikatel dostal do finančních potíží. Trolejbusová linka byla nahrazena omnibusy.\n\nPočátek stavby první tratě „moderních“ trolejbusů se datuje k počátku roku 1947. Práce byly ukončeny na podzim téhož roku a 8. listopadu 1947 byla zprovozněna linka označená písmenem C. Na trati vedoucí mezi technickou univerzitou (\"Münchner Platz\") a čtvrtí Loschwitz o délce přibližně 9 km jezdilo sedm trolejbusů Henschel. Ale již o necelý měsíc později byl koncový úsek mezi \"Fritz-Förster-Platz\" a \"Münchner Platz\" uzavřen a trolejové vedení bylo demontováno. Během roku 1948 byla přeložena střední část tratě mezi \"Zwinglistraße\" \"Dornblüthstraße\" do jiné trasy. Na podzim téhož roku byl zahájen provoz vlečných vozů a také bylo dodáno šest trolejbusů Henschel. Během dalších dvou let bylo uvedeno do provozu několik dalších úseků na obou koncích trati, takže v roce 1950 se jezdilo po 14,4 km dlouhé trase \"Südvorstadt, Fritz-Förster-Platz\" – Loschwitz – \"Grundstraße\" – Bühlau – Weißig. Na podzim 1952 začaly práce na stavbě dalšího prodloužení z \"Fritz-Förster-Platz\" na \"Nürnberger Ei\", provoz na tomto úseku byl zahájen v roce 1958. Během 50. let byl vozový park posílen o trolejbusy značky Lowa (10 ks + 1 ojetý z Postupimi) a 1 vůz Škoda 8Tr.\n\nV roce 1964 bylo zprovozněno další prodloužení. Jednalo se o úsek \"Nürnberger Ei\" – \"Willi-Ermer-Platz\". Od té doby byly v provozu dvě linky, C (na začátku roku 1965 přečíslovaná na 62) s trasou \"Technische Hochschule\" – Weißig a 61 v úseku \"Willi-Ermer-Platz\" – \"Falkensteinplatz\", které se v části \"Technische Hochschule\" – \"Falkensteinplatz\" překrývaly. Obě linky byly sjednoceny do jedné (č. 61) v roce 1966, takže od tohoto roku jezdily trolejbusy průběžně po celé trati. Během 60. let byl vozový park kompletně obnoven dodávkami vozů Škoda 9Tr (celkem 30 kusů).\n\nPrvní úsek trolejbusové tratě byl zrušen v roce 1972 (Bühlau – Weißig) a byl nahrazen autobusovou linkou. Další části byly zrušeny v letech 1974 a 1975, na posledním úseku \"Oehmestraße\" – Bühlau je provoz ukončen 28. listopadu 1975, kdy linku zcela nahradily autobusy. Zbývající trolejbusy byly následně předány do Postupimi a do Gery.\n\n\n"}
{"id": "329611", "url": "https://cs.wikipedia.org/wiki?curid=329611", "title": "Okres Csorna", "text": "Okres Csorna\n\nOkres Csorna ( ) je okres v severním Maďarsku v župě Győr-Moson-Sopron. Jeho správním centrem je město Csorna.\n"}
{"id": "329614", "url": "https://cs.wikipedia.org/wiki?curid=329614", "title": "Willy Rampf", "text": "Willy Rampf\n\nWilli Rampf (* 20. června 1953 v Maria Thalheim) je technický ředitel týmu formule 1, BMW Sauber.\n\nWilli Rampf studoval na odborné vysoké škole v Mnichově, obor inženýrství dopravních vozidel a od roku 1979 byl zaměstnaný u BMW v Mnichově jako inženýr ve vývojovém oddělení. V letech 1989 - 1993 pracoval pro BMW v Jižní Africe, kde se také poprvé setkal s formulí 1. Před tím se Willy zajímal pouze o motorkářské sporty.\n\nPeter Sauber v roce 1993 v Kyalami v Jihoafrické republice debutoval se svým vlastním týmem formule 1. Na tento závod byl pozván taky Willy Rampf, který po půl roce s Peterem Sauberem podepsal smlouvu jako závodní inženýr.\n\nWilly Rampf vykonával tři roky závodního inženýra Heinz-Haraldu Frentzenovi a v sezóně 1997 pro závodníky Nikolu Lariniho, Norberta Fontaniho a Gianniho Morbidelliho. Po čtyřech letech ve formuli 1 se rozhodl vrátit zpět k BMW.\n\nV Mnichově vedl projekt motorkářský projekt BMW pro rally Paříž-Dakar, kde byl taktéž úspěšný: Pilot BMW Richard Sainct vyhrál pouštní rally suverénním způsobem. Koncem roku 1999 nastartoval Willy Rampf svou druhou kariéru v u Sauberu (Sauber-Petronas), kde od 1. dubna 2000 zastává funkci technického ředitele a má na starosti koncepci závodního vozu, konstrukci, vývoj a nasazování vozu na závodech.\n"}
{"id": "329621", "url": "https://cs.wikipedia.org/wiki?curid=329621", "title": "Čepirohy", "text": "Čepirohy\n\nČepirohy () jsou katastrální území a místní část statutárního města Mostu vytvořená ze zaniklé stejnojmenné obce, která byla z velké části zbořena v letech 1968–1972 kvůli těžbě uhlí a její zbytek roku 1976 připojen k Mostu. Čepirohy tvoří jihozápadní okraj města a leží v nadmořské výšce 293 metrů při staré cestě do Žatce (dnes silnice I/27). Rozkládají pod Čepirožskou výšinou na Lučním potoku a mají katastrální výměru 356 hektarů.\n\nPrvní písemná zmínka o Čepirohách pochází z roku 1331, kdy král Jan Lucemburský potvrdil privilegia Přemysla Otakara II., z čehož lze usuzovat, že ves existovala již ve 13. století. V 15. století ves patřila k panství mosteckého hradu. Na počátku 16. století drželo obec více vlastníků. Roku 1505 se vlastníkem jedné části stal Klement z Čepiroh a Rudolic, o dva roky později pak část vsi vlastnil pán na mosteckém hradu Jan z Veitmile. Ve 20. letech 16. století drželi ves bratři Václav, Jiří a Zikmund Freitokové z Čepiroh a paralelně s těmito vlastníky již část obce s největší pravděpodobností připadala městu Mostu. Po odkoupení poplužního dvora Petra Čirna z Čirnu roku 1537 se stala celá obec majetkem města a byla začleněna do jeho panství Kopisty, jehož součástí zůstala až do roku 1848. Obec patřila do farního obvodu Slatinice a do stejné obce chodily i zdejší děti do školy.\n\nOd první poloviny 19. století se v okolí Čepiroh začalo těžit uhlí. Nejprve v menších dolech a až později přibyly doly Bayern (1917) a v roce 1919 důl Čepirohy (později přejmenovaný na důl Hrabák). Už berní rula uvádí v okolí obce malé vinice. Také v současnosti se nad obcí pěstuje vinná réva, která zde byla vysázena v 70. letech 20. století.\n\nPřevážná část původní obce byla zlikvidována v letech 1968–1972 a zbývající část včetně nové výstavby byla v roce 1976 připojena k Mostu.\n\nMístní část Čepirohy leží na katastrálních územích Čepirohy, Slatinice u Mostu a částečně i na k. ú. Hořany.\n\n\nKe dni 30. května 2008 je na území místní části Čepirohy evidováno:\n\nKatastrální území bylo připojeno k Mostu, počty obyvatel jsou poté souhrnné za celý Most.\n\n\n"}
{"id": "329623", "url": "https://cs.wikipedia.org/wiki?curid=329623", "title": "Komořany (Most)", "text": "Komořany (Most)\n\nKomořany () je název zaniklé obce v okrese Most v Ústeckém kraji, která se nacházela asi 5 km západně od starého města Mostu v nadmořské výšce 231 metrů. Její katastrální výměra činila 1130 ha. Obec byla zlikvidována v letech 1986-1987 a její katastr byl 1. ledna 1988 přičleněn k Mostu. Dnes jsou Komořany jednou z osmi místních částí statutárního města Mostu a skládají se ze čtyř základních sídelních jednotek: Dřínov, Ervěnice, Komořany u Mostu a Třebušice. Středem bývalé obce dnes prochází dopravní koridor – silnice I/13 z Mostu do Chomutova a trať 130 Ústí nad Labem-Chomutov. Na území obce se rovněž nachází teplárna a elektrárna společnosti \"United Energy\" a závod \"Krušnohorské strojírny.\"\n\nKomořany se nacházely na břehu Komořanského jezera, Nejstarší písemná zmínka o obci pochází z roku 1250, kdy král Václav I. daroval oseckému klášteru polovinu rybářů a část jezera. Ve 2. polovině 15. století byla ves rozdělena mezi několik majitelů. Část vlastnil osecký klášter, část obce patřila k mosteckému hradu a část náležela k panství Červený Hrádek. Tento díl Komořan koupil v roce 1612 Bohuslav z Michalovic, kterému byl ale v roce 1621 za účast na stavovském odboji zkonfiskován a v následném roce prodán Vilému mladšímu z Lobkovic. Když roku 1595 odkoupilo město Most hrad Hněvín od Rudolfa II., získalo zároveň i část obce Komořany. Město prodalo svůj díl Lobkovicům v roce 1689, kteří celou obec zahrnuli do svého panství Nové Sedlo-Jezeří, jehož součástí zůstala obec až do roku 1848.\n\nObživu obyvatelům Komořan přinášelo především jezero. Postupně se však jezero začalo zanášet bahnem, takže se ve 30. letech 19. století započalo s jeho odvodňováním. Vysušení přispělo k rozvoji zemědělství, z nově vzniklých lokalit se stala úrodná pole a pastviny.\n\nDruhá polovina 19. století znamenala na Mostecku rozmach těžby hnědého uhlí. V okolí obce byl zprovozněn důl \"Jupiter\" (1875), následoval důl \"Germania,\" pozdější \"Fortuna\" (povrchový 1883, hlubinný 1885). Hornictví přispělo k nárůstu počtu obyvatel. Komořany byly od roku 1850 osadou obce Souše, ovšem v této době prudkého rozvoje se osamostatnily.\n\nBěhem druhé světové války bylo kolem Komořan zřízeno několik táborů nucených prací pro dělníky v dolech a průmyslu. V roce 1943 byl severozápadně od obce zahájen provoz v podniku, který sloužil jako ústřední dílny pro uhelné doly. Rovněž se poblíž obce začala stavět elektrárna Komořany. Tyto skutečnosti ovlivnily vývoj obce i po válce.\n\nV roce 1951 byl zahájen provoz ve zdejší elektrárně, ke které v roce 1958 přibyla ještě druhá. V roce 1963 byla postavena teplárna, která dodnes slouží městům Most a Litvínov (původně i Chomutovu). Teplárnu dnes provozuje společnost United Energy. Druhým významným podnikem jsou Krušnohorské strojírny, které vznikly z původní válečné továrny, po válce přeměněné na Ústřední dílny Komořany.\n\nV roce 1986 započala likvidace obce a k 1. lednu 1988 připadl její katastr městu Most. V současnosti jsou Komořany jednou z místních částí Mostu, leží na katastrálních územích Komořany u Mostu, Dřínov u Komořan, Ervěnice a Třebušice.\n\nKe dni 30. května 2008 je na území části obce Komořany evidováno:\n\n\n"}
{"id": "329625", "url": "https://cs.wikipedia.org/wiki?curid=329625", "title": "Replikace DNA", "text": "Replikace DNA\n\nReplikace DNA je proces tvorby kopií molekuly deoxyribonukleové kyseliny (DNA), čímž se genetická informace přenáší z jedné molekuly DNA (templát, matrice) do jiné molekuly stejného typu (tzv. replika). Celý proces je semikonzervativní, tzn. každá nově vzniklá molekula DNA má jeden řetězec z původní molekuly a jeden nový, syntetizovaný. Při replikaci dochází pomocí složité enzymatické mašinérie k řazení deoxyribonukleotidů (nukleových bází, základních stavebních částic DNA) jeden za druhým, a to podle vzorové původní molekuly DNA. Výsledkem tohoto řazení nukleotidů je nakonec kompletní DNA daného organizmu, v podstatě identická kopie původní DNA.\n\nDo tajů tohoto procesu začali vědci blíže pronikat až v 60. a 70. letech minulého století a dodnes byly odhaleny do poměrně velkých podrobností molekulární pochody, jež se při replikaci odehrávají. Je například známo, že u bakterií probíhá replikace poněkud odlišně, než u eukaryotických organizmů, jako je například člověk, rostliny či houby. Praktický význam mají výzkumné metody odvozené od procesu replikace, jako je PCR a sekvenování.\n\nArthur Kornberg objevil v roce 1957 při studiu bakterie \"Escherichia coli\" první DNA polymerázu, jež nese jméno DNA polymeráza I. Ačkoliv je dnes známo, že hlavní roli má v replikaci spíše DNA polymeráza III, i tak je tento objev důležitým milníkem. V roce 1958 bylo zjištěno, že replikace probíhá tzv. semikonzervativně (více viz Meselsonův-Stahlův experiment). V šedesátých letech byl učiněn další krok kupředu, když bylo zjištěno, že každé z vláken původní DNA je replikováno mírně odlišným způsobem, u jednoho z nich dochází vlivem diskontinuální syntézy ke vzniku Okazakiho fragmentů.\n\nNačasování DNA replikace je diametrálně odlišné při srovnávání tohoto jevu u prokaryot a eukaryot. U bakterií a archeí (souhrnně prokaryota) nedochází k replikaci ve speciální fázi buněčného cyklu a nemusí vůbec souviset s buněčným dělením. Zato u eukaryot se obvykle replikace odehrává pouze v tzv. S fázi („S“ podle slova „syntéza“) buněčného cyklu. Mimo S fázi se syntéza DNA omezuje na drobné opravné mechanismy. Ve vzácných výjimkách (především tzv. endoreduplikace) však může i u eukaryot docházet k replikaci DNA bez ohledu na buněčný cyklus. Příkladem jsou slinné žlázy octomilky (\"Drosophila\"), v nichž se mnohonásobně nakopíruje genom, ačkoliv k replikaci nedojde.\n\nChybovost replikace DNA byla (u bakterií) odhadnuta na jednu chybu za 10–10 nukleotidů (po proběhlém proofreadingu a korekci párování bází, tzv. \"mismatch repair\"). Oprava DNA je zřejmě důvod, proč pracuje DNA polymeráza pouze v jednom směru (5'—>3'), v opačném směru by po opravě špatně začleněného nukleotidu nemohla pokračovat elongace řetězce DNA.\n\nRychlost replikace genomu je u \"Escherichia coli\" asi 50 000 bází za minutu, zatímco u eukaryot je mnohem nižší. U pivní kvasinky činí 3 600 bází za minutu, u myši pouze 2 200 bází za minutu. Je tedy vidět, že ačkoliv mají eukaryota více replikačních počátků (kvasinka 400, myš kolem 2 500), je přesto tempo replikace jejich genomu pomalejší. Kdyby byl u eukaryot k dispozici pouze jeden replikační počátek, trvalo by neúnosně dlouho, než by se celý genom replikoval: u člověka totiž rychlost DNA polymerázy činí pouhých 50 nukleotidů za sekundu. Celý lidský genom (~3,2 mld. párů bází = ~3,2 Gb) by se tak z jediného replikačního počátku replikoval ~740 dní.\n\nPři replikaci DNA vznikají v typickém případě z jedné dvoušroubovice DNA dvě tyto dvoušroubovice. Původní DNA se označuje jako \"matrice\" či \"templát\", nově vytvořená DNA je někdy označována jako \"replika\".\n\nReplikace je přitom semikonzervativní, což znamená, že každý nový DNA řetězec se skládá z jednoho původního vlákna a jednoho nového vlákna. Do celého procesu je zapojeno mnoho enzymů, jako je především DNA polymeráza, dále však např. DNA ligáza, DNA primáza, helikáza či topoizomeráza. Každé z vláken původní dvoušroubovice je replikováno odlišným způsobem, což je způsobeno tím, že je molekula DNA tzv. antiparalelní. Zjednodušeně řečeno, skládá se ze dvou vláken, každé však je orientováno opačným směrem. DNA polymeráza však dokáže pracovat pouze v jednom směru (5'—>3'), což je v buňce vyřešeno elegantním způsobem. V každém případě však dochází k tomu, že je podle templátu (původní DNA) vytvářena nová DNA, která je k původnímu řetězci komplementární. To znamená, že když je v původní DNA detekována báze adenin, je do nové DNA přidán nukleotid obsahující thymin (a naopak, A a T k sobě patří). Pokud byl na templátové DNA nalezen například guanin, je do nového řetězce přidán podle pravidel komplementarity cytosinový nukleotid.\n\nReplikace je v základních rysech stejná u všech organizmů a obecně je možné její průběh rozdělit do tří základních kroků:\n\nReplikace nezačíná na náhodném místě genomu, naopak toto místo je přesně určeno a označuje se jako replikační počátek. Některé organizmy těchto počátků mají několik tisíc (a tak vedle sebe při replikaci probíhá několik nezávislých polymerací), jednodušším organizmům s menším genomem stačí někdy pouze jeden replikační počátek.\n\nK replikaci je na počátku potřeba krátká molekula RNA o délce 10–200 nukleotidů, tzv. primer. Tuto sekvenci vytváří speciální enzym RNA-polymerizační označovaný jako primáza. Primer se sice později odstraní a nahradí DNA, ale hraje významnou roli v iniciaci replikace. Celý replikační proces totiž začíná nukleofilní atakou 3'-hydroxylové skupiny tohoto primeru na fosfátovou skupinu prvního deoxyribonukleotidu. Dále se již deoxyribonukleotidy vážou na 3' uhlík předchozího deoxyribonukleotidu a nikoliv na primer; ten tedy slouží jen jednorázově (to se však netýká opožďujícího se řetězce, viz kapitola „elongace“).\n\nVzniku replikační vidlice se účastní hexamerické enzymy helikázy, schopné oddálit obě molekuly dvoušroubovice a vytvořit charakteristickou strukturu ve tvaru písmene Y, aby mezi nimi vznikl prostor pro syntézu DNA. Udržet vlákna rozdělená pak pomáhají proteiny SSB proteiny. Helikázy však sice oddálí obě vlákna, ale dvoušroubovice se na konci replikační vidlice čím dál tím více utahuje a vzniká zde příliš velký tlak. Tento problém řeší topoizomerázy, jež jsou schopné přestřihnout jedno z vláken, uvolnit tlak a posléze ho opět slepit.\n\nPoté, co je rozvinuta DNA a na vlákna přisednou DNA polymerázy, je možné začít samotnou replikaci. Aby v průběhu této činnosti DNA polymeráza pevně držela na svém místě, pomáhají jí k tomu tzv. svorkové proteiny (tvořící posuvnou svorku, DNA clamp).\n\nDůležité je upozornit, že každé z vláken původní templátové DNA je replikováno odlišným způsobem. Důvodem je skutečnost, že je DNA polymeráza schopná pracovat jen ve směru 5'—>3', tedy od pátého uhlíku deoxyribózy. Tento enzym totiž umí připojit nové nukleotidy pouze na 3' uhlík deoxyribózy. Toto omezení poněkud komplikuje celý proces, protože DNA je antiparalelní, tedy jeden řetězec směřuje 5'—>3' směrem, ale druhý 3'—>5' směrem. Buňky však tento problém řeší elegantně. Po jednom řetězci (tzv. vedoucí řetězec, čili angl. \"leading strand\") postupuje DNA polymeráza zcela běžným způsobem. Druhý řetězec, který je orientován ve směru 3'—>5', se označuje jako opožďující se řetězec (angl. \"lagging strand\"). Tento řetězec však musí být kopírován rovněž v 5'—>3' směru (jinak to buňky neumí), a tak DNA polymeráza replikuje tento řetězec po malých částech, tzv. Okazakiho fragmentech o délce asi 100–200 nukleotidů (ale asi 10krát delší jsou tyto fragmenty u prokaryot). Na začátku každého Okazakiho fragmentu se musí pokaždé vytvořit nový RNA primer, ten je později vystřihnut a Okazakiho fragmenty jsou pospojovány DNA ligázou do souvislého vlákna, jež je od vedoucího (\"leading\") řetězce k nerozeznání. Kvůli zvláštní replikaci na zpožďujícím se vlákně se také replikace označuje jako semidiskontinuální.\n\nReplikace končí tehdy, když je zhotovena kopie celé DNA. U bakterií se v tento okamžik sejdou obě replikační vidlice a splynou spolu, u eukaryot splývají replikační vidlice tehdy, když dosyntetizují „svou“ část genomu. Protože jsou však eukaryotické chromozomy lineární, DNA polymerázy nejsou schopné replikovat jejich koncové části, tzv. telomery, a tak je replikovaná DNA nepatrně kratší, než původní. Po určitém počtu buněčných dělení by to začalo vadit (Hayflickův limit); v praxi to však nepředstavuje problém, protože během meiózy se velikost telomer obnovuje pomocí enzymů telomeráz.\n\nReplikace u prokaryot je relativně dobře prozkoumaná, protože bakterie (a jejich menší genom) představují snadnější model než komplexní eukaryotické organizmy. Zásadní pro průběh replikace u prokaryot je skutečnost, že obvykle mají kruhovou molekulu DNA, tzv. nukleoid.\n\nBakterie \"Escherichia coli\" má jediný replikační počátek, a to v genovém lokusu nazvaném oriC. Z tohoto místa se pohybují oběma směry replikační vidlice, v nichž dochází k syntéze nových řetězců DNA podle vzoru původních řetězců. Hlavní polymerázou bakterií je DNA polymeráza III obsahující velké množství různých podjednotek. Polymerázy I a II hrají pouze méně významnou roli.\n\nProtože z lokusu oriC byly vyslány dvě replikační vidlice po kruhové molekule DNA, tyto vidlice se logicky potkají přibližně „na půl cesty“ kolem dokola. Asi 100 kB od tohoto středu se nachází terminační (ukončovací) oblasti o délce 23 párů bází. Tyto terminační sekvence existují celkem čtyři (dvě na každém z vláken dvoušroubovice) a označují se TerA, TerB, TerC a TerD. Tyto sekvence rozeznává protein Tus, schopný ukončit replikaci v momentu, kdy se replikační vidlice dostane k terminačním sekvencím.\n\nReplikace mitochondriální DNA a plastidové DNA vykazuje značnou podobnost s replikací DNA u prokaryot. Zato archebakterie (\"Archaea\"), jež jsou řazeny mezi prokaryota, vykazují poměrně značné rozdíly ve srovnání s replikací bakterií. Zatímco u bakterií replikace probíhá jen z jednoho replikačního počátku, u archeí je těchto míst zpravidla více (podobně jako u eukaryot). Také příslušné DNA polymerázy jsou podobné spíše eukaryotním DNA polymerázám.\n\nEukaryotické genomy jsou obecně větší než prokaryotické, čemuž musí být celý proces replikace přizpůsoben. Na rozdíl od bakterií, jež mají pouze jeden replikační počátek (místo, odkud začíná replikace), mají eukaryota replikačních počátků více. U kvasinky \"Saccharomyces cerevisiae\" se tyto replikační počátky označují ARS a je jich kolem 400 (u obojživelníků však jich je až 15 000). Z těchto replikačních počátků směřují oběma směry replikační vidlice ve tvaru písmene Y. Když se potkají dvě protijdoucí replikační vidlice, jednoduše dojde k jejich splynutí.\n\nV replikaci eukaryotického genomu zřejmě hraje roli větší množství různých proteinů. Příkladem je situace u SSB proteinů: u bakterií jsou tyto „stabilizátory jednovláknové DNA“ složené z jediné podjednotky, u eukaryot se skládají ze tří podjednotek. Situace je také komplikovanější, co se týká počtu DNA polymeráz. U eukaryot jich bylo nalezeno nejméně 15. DNA polymeráza α obsahuje podjednotku, jež funguje jako primáza, a je schopná vytvořit na začátku každého Okazakiho fragmentu RNA primer, načež k němu přidá několik DNA nukleotidů. Poté zřejmě předá místo na 3' konci prodlužujícího se řetězce DNA polymeráze δ. Vedoucí řetězec je zřejmě rovněž načat DNA polymerázou α, ale na rozdíl od opožďujícího se řetězce se zde zřejmě předává vlákno DNA polymeráze ε (ale stále o tom panují diskuse).\n\nViry, které stojí na pomezí živého a neživého, mají poměrně specifický typ replikace DNA, odvíjející se od jejich parazitického způsobu života. Toto se netýká tzv. RNA virů, protože u většiny z nich v jejich rozmnožovacím cyklu molekuly DNA vůbec nefigurují (u těch ostatních, např. u retrovirů, molekula DNA figuruje, ale nedochází k její replikaci DNA polymerázou). Replikace DNA se tedy týká výhradně DNA virů. Některé DNA viry obsahují jednovláknovou DNA, a tak po infekci musí nejprve dojít k syntéze komplementárního vlákna, aby vznikla klasická dvoušroubovice. U virů se vyskytuje poměrně velké množství dalších odchylek od běžného schématu DNA replikace. Co se týče \"Polyomaviru\", jenž infikuje eukaryotické buňky, jeho DNA je replikována téměř stejně jako vlastní eukaryotický genom. Důvod je prostý: viry často zneužívají hostitelské DNA polymerázy a celou jejich enzymatickou mašinérii. Jediný rozdíl spočívá v tom, že u \"Polyomaviru\" musí dojít k navázání tzv. velkého T antigenu (\"large T-antigen\") na replikační počátek.\n\nPřirozený mechanismus replikace DNA využívají mnohé metody moderní molekulární biologie a genetiky. Je na tom založena například polymerázová řetězová reakce (PCR), schopná namnožit (amplifikovat) vzorek DNA. Také mnohé způsoby sekvenování zahrnují replikaci daného vzorku DNA; příkladem je Sangerova metoda či pyrosekvenování.\n\n\n"}
{"id": "329626", "url": "https://cs.wikipedia.org/wiki?curid=329626", "title": "Replikace", "text": "Replikace\n\nReplikace, česky \"obnovení, opětovné uvedení, zmnožení, zdvojení\", může znamenat:\n\n"}
{"id": "329630", "url": "https://cs.wikipedia.org/wiki?curid=329630", "title": "Frederik Peeters", "text": "Frederik Peeters\n\nFrederik Peeters (* 14. srpna, 1974 v Ženevě) je švýcarský tvůrce komiksů.\n\nSoustředí se především na autorský komiks. Jeho nejznámějším dílem je autobiografická kniha Pilules bleues (Modré pilulky, přeložila Hana Zahradníčková, Mot, 2008), ve které autor líčí vztah se svojí HIV pozitivní přítelkyní.\n\n\n"}
{"id": "329632", "url": "https://cs.wikipedia.org/wiki?curid=329632", "title": "Plutoid", "text": "Plutoid\n\nPlutoid je objekt sluneční soustavy, který je podobný planetě a musí splňovat následující kritéria:\n\nPojmenovávány mají být pouze takové plutoidy, které mají absolutní hvězdnou velikost větší než + 1 mag.\n\nTermín plutoid byl pro pojmenování trpasličí planety, která obíhá Slunce za dráhou Neptuna, určen rezolucí IAU0804 výkonného výboru Mezinárodní astronomické unie (IAU) 11. června 2008 v Oslu. Původně byl v roce 2006 navrhován název „pluton“, který však byl nakonec po protestech geologů odmítnut, neboť tento výraz používají pro těleso magmatického původu, nacházející se většinou v hlubinách zemské kůry.\n\nV současnosti (prosinec 2012) jsou známy pouze čtyři objekty, které s jistotou patří do skupiny plutoidů:\n\nZ těchto těles patří tři mezi tělesa Kuiperova pásu, pouze Eris je řazena mezi tělesa rozptýleného disku.\n"}
{"id": "329633", "url": "https://cs.wikipedia.org/wiki?curid=329633", "title": "Gemer", "text": "Gemer\n\nNázev Gemer, maďarsky: Gömör, může znamenat: \n\n\nObce se slovem Gemer v názvu: \n\n\n\n"}
{"id": "329634", "url": "https://cs.wikipedia.org/wiki?curid=329634", "title": "Jiří Pelikán (politik)", "text": "Jiří Pelikán (politik)\n\nJiří Pelikán (7. února 1923 Olomouc – 26. června 1999 Řím) byl český novinář židovského původu, publicista, český komunistický funkcionář a pozdější italský politik, někdejší generální tajemník Mezinárodního svazu studentstva a pozdější Generální ředitel Československé televize, vydavatel exilového časopisu \"Listy\", italský politik a poslanec Evropského parlamentu za Italskou socialistickou stranu, syn sochaře Julia Pelikána.\n\nPocházel z umělecké rodiny a celý život byl levicově orientovaným intelektuálem a reformním komunistou. Za 2. světové války byl 5 měsíců vězněn nacistickým gestapem, po propuštění z vězení se od roku 1941 až do konce války skrýval na neznámém místě (ukrýval se na Kořenci /Boskovicko/, kde má v místním muzeu pamětní síň, zachycující jeho život a působení v této obci). Proto byla uvězněna jeho matka, která zahynula v koncentračním táboře. Po válce se stal aktivním mládežnickým a svazáckým funkcionářem, pracoval jako funkcionář Národní fronty a ÚV KSČ. On sám si později vyčítal, že byl spoluzodpovědný za vyhazování studentů z vysokých škol po únoru 1948, protože stál v čele tzv. vyakčňovací komise, která měla na svědomí vyhození tisíců vysokoškoláků. Jeho aparátnická kariéra vyvrcholila tím, že v letech 1955 až 1963 zastával funkci generálního tajemníka a předsedy prokomunisticky orientovaného Mezinárodního svazu studentstva. Na počátku 60. let 20. století byl jmenován do funkce ústředního ředitele Československé televize, kde v roce 1968 zastával silně reformní postoje. I díky němu televize mnohem svobodněji informovala veřejnost o tehdejším politickém dění. Po invazi vojsk Varšavské smlouvy v roce 1968 byl „odsunut“ do diplomatických služeb a stal se kulturním atašé československého velvyslanectví v Itálii. V roce 1969 se odmítl vrátit do vlasti, za což byl doma zbaven poslaneckého mandátu. V Itálii požádal o politický azyl a hned se zapojil do místního politického dění. V roce 1977 získal italské občanství a od roku 1979 působil po dvě volební období (znovu zvolen 1984) jako poslanec Evropského parlamentu za italskou socialistickou stranu. Po roce 1990 působil krátce jako poradce československého prezidenta Václava Havla.\n\nByly po něm pojmenovány ulice v Římě a Miláně a také v jeho rodné Olomouci (třída Jiřího Pelikána).\n\nV dubnu 2009 byla zveřejněna informace, že na začátku 60. let 20. století spolupracoval se Státní bezpečností (StB). Pomáhal jí vylákat německého představitele studentského hnutí Dietera Konieckého do východního Berlína, kde byl zatčen východoněmeckou policií a tajně dopraven do Prahy. Koniecki byl následně v květnu 1961 v Československu odsouzen v neveřejném procesu k deseti letům vězení za špionáž.\n\nV roce 1974 se jej StB pokusila neúspěšně zabít nebo zranit prostřednictvím výbušné zásilky ve formě fingovaného balíku.\n\n\n"}
{"id": "329635", "url": "https://cs.wikipedia.org/wiki?curid=329635", "title": "Interleukiny", "text": "Interleukiny\n\nInterleukiny jsou skupinou cytokinů, které se podílejí na regulaci imunitních dějů. Z biochemického hlediska se jedná o několik skupin proteinů (např. interleukiny rodiny IL-10 nebo IL-1). Interleukiny byly pojmenovány podle zjištění, že se jedná o látky produkované leukocyty (bílými krvinkami), které regulují jejich vzájemné interakce. Další výzkumy odhalily, že interleukiny nejsou produkované pouze bílými krvinkami, ale celou řadou dalších buněk (např. různé epiteliální buňky). Jednotlivé interleukiny působí různě na mnoho typů buněk a vzájemně se jejich akce doplňují a překrývají.\n\nNěkteré interleukiny můžeme podle souhrnu jimi vyvolaných reakcí označit za prozánětlivé (např. IL-1,2) nebo naopak protizánětlivé (tlumivé - např. IL-10). \n\nPři výzkumu role interleukinů bývá důležité stanovit, zda jednotlivé interleukiny jsou druhově specifické (existuje mezidruhová bariéra a nelze je použít ke studiu na jiných živočišných druzích), nebo druhově nespecifické (bez mezidruhové bariéry). Převážně se zkoumá specifita myších a lidských interleukinů.\n\n\n"}
{"id": "329636", "url": "https://cs.wikipedia.org/wiki?curid=329636", "title": "Věc Makropulos", "text": "Věc Makropulos\n\nVěc Makropulos je divadelní hra českého spisovatele a dramatika Karla Čapka. Tato hra měla premiéru v roce 1922 v Městském divadle na Vinohradech v Praze. Zabývá se otázkou nesmrtelnosti a práva člověka prodlužovat si uměle život.\n\nV prvním dějství objasňuje právní zástupce doktor Kolenatý svůj probíhající případ, který se táhne již po několik generací, nejen divákovi (čtenáři), ale především zpěvačce Emílii Marty, která zná některé podrobnosti z minulosti a ví o důležitých důkazech, jež mohou ozřejmit celý případ. Divák může Emílii považovat za šílence, stejně jako doktor Kolenatý, nebo jí může důvěřovat jako Albert Gregor, jehož případu se tyto údaje týkají.\n\nRozhodně žena působí ještě záhadněji, když se jí popisované dokumenty skutečně najdou tam, kde uvedla. Emílie se nesnaží pomoci vyřešit soudní případ, jak si lze zpočátku oprávněně myslet, stojí pouze o dopisy, které jsou uchovány společně se závětí v Prusově domě. Vyhovuje jí ovšem, že je ostatními (především Gregorem) považována téměř za spasitelku, a blahosklonně přijímá dary, jak je tomu zvyklá ze své pěvecké kariéry a z úspěchů z celé Evropy.\n\nProces „Gregor versus Prus“ (v současné době Albert Gregor proti Josefu Prusovi) je sice na dobré cestě k vyjasnění, zároveň se však ještě více zamotává, neboť je nezbytné prokázat totožnost hlavních účastníků, především vzájemný vztah Ferdinanda Makropula s Ellian Mac Gregor.\n\nDruhé dějství, které se odehrává v divadle po skončení Emíliina koncertu, kde zpěvačka kromě přijímání gratulací k svému dnešnímu výkonu od okouzlených obdivovatelů vyjednává s Prusem a Gregorem o zalepeném dopise určeném „synu Ferdinandovi“, který byl mezi nalezenými dokumenty. Když jí ho nechce vydat Josef Prus, snaží se jej vymámit na jeho synu Jankovi, kterého rovněž zasáhlo zpěvaččino kouzlo. Kromě Josefa a Janka Prusových se zde setkáváme opět s Kristinou (milou Janka Pruse a dcerou solicitátora Vítka z advokátní kanceláře doktora Kolenatého, která se touží stát výtečnou a uznávanou zpěvačkou a Emílii bezmezně obdivuje po profesionální stránce), dále s Albertem Gregorem, s Vítkem a nově s Hauk-Šendorfem, který Emílii považuje za španělskou zpěvačku a Eugenii Montez. Celkovou atmosféru divadla po představení dokreslují postavy poklízečky a strojníka.\n\nTřetí dějství začíná ránem v hotelovém pokoji, kde Prus předává Emílii obálku, kterou jí slíbil vydat, když s ním stráví noc. Tím tak předešel i tomu, aby mu Janek obálku pro Emílii ukradl. Ovšem zapříčiní tím, že se mladík ze žárlivosti zastřelí. Protože se podpis Ellian Mac Gregor na vlastnoručním prohlášení o tom, že je matkou Ferdinanda Gregora, příliš podobá podpisu Emílie Marty na fotografii, kterou obdarovala svou obdivovatelku Kristinu, přicházejí všichni ostatní a žádají od zpěvačky vysvětlení. Částečně opilá Emílie v absurdně zinscenovaném procesu prozradí, že je dcerou rudolfínského lékaře, který pro svého císaře objevil elixír mládí na 300 let a vyzkoušel ho právě na ní. Elina Makropulos, což je Emíliino pravé jméno, se dožívá 337 let a ačkoli ji život nudí, nejvíce ze všeho se bojí smrti. Proto chce získat dopis, ve kterém je návod na přípravu elixíru. Během procesu si však sama uvědomuje, že nelidsky dlouhý život je horší než smrt. I ostatní se nakonec vzdávají plánů s receptem na věčný život a nechávají Kristinu, aby pergamen spálila.\nHlavní postavou je žena působící jako femme fatale, jejíž věk odhadují přítomní zhruba na třicet let, a kterou autor nazývá Emílie Marty. Stejně tak je možné ji však oslovovat Ellian Mac Gregor, Ekaterina Myškin, Elsa Müller, Eugenia Montez nebo jejím původním jménem Elina Makropulos.\n\nDalší postavu představuje strohý a přísný Jaroslav Prus, jeho opakem je Max Hauk-Šendorf s částečně pominuvším jižanským temperamentem, jejž Čapek vystihl i použitím mnohým španělských výrazů v rozhovoru s Emílií jako Eugenií (i ona přechází v dialogu s Maxem do španělštiny).\n\nSymbolem nerozvážného mládí je Janek Prus a oproti němu Kristina, která se stane rozvážnou teprve Jankovou smrtí. Doktor Kolenatý svou pragmatičností ctí zákony a jen tak něčemu nedůvěřuje. Vítek stále nevyrostl z některých ideálů, i když jen málokdy je má možnost projevit. Hodně z charakterových rysů postav se projevuje v poslední části, kde všichni diskutují o nejlepším využití či zpeněžení elixíru života.\n\nHra je formálně rozdělena do tří dějství a Proměny, která nabízí objasnění celé zápletky. Ve všech scénách vystupuje zpěvačka Emílie Marty.\n\nJazyk přímé řeči se snaží vystihnout charakter nebo momentální náladu dotyčné osoby. Patrné je to nejen ve slovech, která volí například Emílie, střídání tykání a vykání (Gregorovi familiérně tyká zatímco on jí ne, Maxovi ale vyká, i když se s ním zná mnohem lépe), tempo děje se zrychluje s použitím španělštiny.\n\n\nNámět Věci Makropulos a především operní verze od Leoše Janáčka se stala předmětem živé filosofické debaty o přitažlivosti nesmrtelnosti. Premisu Janáčkova díla si v 70. letech 20. století vypůjčil britský filosof Bernard Williams ve své eseji nazvané \"Věc Makropulos: Úvahy nad úmorností nesmrtelnosti (The Makropulos Case: Reflections on the Tedium of Immortality).\" V této eseji, Williams obhajuje názor, že nesmrtelný život v jakékoli možné podobě nemůže být žádoucí. Na příkladu Věci Makropulos konkrétně ukazuje, že nekončící život na této zemi by nutně vedl k nekončící nudě.\n\n\n\n\n1975 - Československý rozhlas Praha\n\nOsoby a obsazení: Emilia Marty (Jiřina Švorcová), Jaroslav Prus (Karel Höger), Janek, jeho syn (Viktor Preiss), Albert Gregor (Jiří Klem), Hauk-Sendorf (Eduard Kohout), dr. Kolenatý, advokát (Miloš Nedbal), Solicitátor Vítek (Martin Růžek), Kristina, jeho dcera (Gabriela Vránová), komorná (Drahomíra Fialková), lékař (Oldřich Janovský) a poklízečka (Jaroslava Drmlová)\n\nRozhlasová úprava: Vladimír Procházka\n\nHudební improvizace: Zdeněk Musil\n\nDramaturg: Josef Hlavnička\n\nRežie: Jiří Horčička\n\nDélka audia 1:48:22\n\nhttps://vltava.rozhlas.cz/karel-capek-vec-makropulos-5047722%20?eco=mail&ecmid=4713#volume\n"}
{"id": "329638", "url": "https://cs.wikipedia.org/wiki?curid=329638", "title": "Micrococcus", "text": "Micrococcus\n\nMicrococcus je rod grampozitivních bakterií z kmene Actinobacteria, které mají buňky asi 0,5–3 µm. Jejich kokovité buňky jsou zpravidla uspořádané v tetrádách (po čtyřech). Je pro ně typický velký obsah GC, až 65–75 %. V buňce bývají často přítomné plazmidy.\n\nDruhy rodu \"Micrococcus\" se vyskytují se v různých prostředích, včetně vody, prachu a půdy. Mimo to se však vyskytují na lidské pokožce, v mléčných a jiných živočišných produktech i v pivu. Přestože jsou nesporulující, mohou přežít v nepříznivých podmínkách po delší dobu.\n\nMikrokoky jsou především saprotrofní a komenzálické druhy, ačkoliv některé mohou vyvolávat onemocnění, především u pacientů se sníženou imunitou.\n"}
{"id": "329640", "url": "https://cs.wikipedia.org/wiki?curid=329640", "title": "Omlazovací prostředek", "text": "Omlazovací prostředek\n\nOmlazovací prostředek (v originále \"Monkey Business\") je černobílý film režiséra Howarda Hawkse, uvedený do kin v září 1952. Marilyn Monroe zde hraje postavu Lois Laurel, přítelkyně hlavního hrdiny v podání Caryho Granta, který použije experimentální přípravek, aby omládl. Ve filmu se objevila i Ginger Rogersová.\n\nHlavní postava doktora Barnaby Fultona experimentuje s elixírem mládí, omlazovacím prostředkem, na nátlak svého šéfa. Prostředek testuje nejprve na laboratorním šimpanzovi a později i sám na sobě. V omládlém stavu projevuje sympatie sekretářce svého nadřízeného (hrála ji Marilyn Monroe) a trochu zapomíná na svou manželku. Fultonova manželka (v podání Ginger Rogersové) se o elixíru dozví a také jej vypije, její chování se však změní ještě výrazněji než manželovo. Situace se dále zamotává a příběh končí happy-endem.\n\n\n\n\n"}
{"id": "329641", "url": "https://cs.wikipedia.org/wiki?curid=329641", "title": "Peeters", "text": "Peeters\n\nPeeters [\"pítrs\"] je původně holandské příjmení.\n\n\n"}
{"id": "329643", "url": "https://cs.wikipedia.org/wiki?curid=329643", "title": "Niagara (film)", "text": "Niagara (film)\n\nNiagara je americký barevný film z roku 1953, natočený pod taktovkou režiséra Henryho Hathawaye. Do hlavních rolí byli obsazeni Marilyn Monroe a Joseph Cotten.\n\n\n"}
{"id": "329644", "url": "https://cs.wikipedia.org/wiki?curid=329644", "title": "Páni mají radši blondýnky", "text": "Páni mají radši blondýnky\n\nPáni mají radši blondýnky ( ) je americká filmová komedie z roku 1953 s Marilyn Monroe v hlavní roli.\n\nTento barevný snímek s mnoha písněmi znamenal její vzestup mezi filmové hvězdy. I když honorář tomu neodpovídal, blonďatá kráska tu hrála prim v roli naivně vychytralé Lorelei Lee. Zdatně jí sekundovala Jane Russellová, se kterou nazpívala například \"Little Rock\" a se kterou si otiskly dlaně na pověstném hollywoodském chodníku slávy před čínským divadlem. Z filmu pochází i písně \"Diamonds are girl’s best friend\" či \"Bye bye baby\".\n\nV roce 1955 bylo natočeno pokračování filmu s názvem \"Pánové se žení s brunetkami\" a v hlavních rolích se objevily Jane Russell a Jeanne Crain.\n\n\n\n"}
{"id": "329646", "url": "https://cs.wikipedia.org/wiki?curid=329646", "title": "Summer Isles", "text": "Summer Isles\n\nSouostroví Summer Isles (ve skotké gaelštině \"Na h-Eileanan Samhraidh\") leží severozápadně od městečka Ullapool v kraji Highlands ve Skotsku. Ostrovy se nachází v zálivu Loch Broom. Největším z nich je Tanera Mòr, který je také jediným obydleným. Je zde farma lososů, pošta, která vydává své vlastní originální známky, a malý obchod. Na ostrovech nejsou silnice, dopravu zajišťují lodě.\n\n"}
