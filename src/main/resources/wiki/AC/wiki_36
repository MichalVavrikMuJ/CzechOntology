{"id": "268902", "url": "https://cs.wikipedia.org/wiki?curid=268902", "title": "Ismá‘íl I.", "text": "Ismá‘íl I.\n\nZillulláh Abú-l-Muzaffar Sultán Ismá‘íl Šáh, zkráceně Ismá‘íl I. (persky , ázerbájdžánsky ; 17. července 1487 – 23. května 1524), byl zakladatel safíovské říše a zároveň první novodobý perský šáh (1501–1524). Pocházel z rodu šejcha Safíuddína († 1334), tvůrce súfijského řádu, jeho otcem byl šejch Hajdar Safáví († 1488), matkou Álám Šáh Begúm, dcera sultána akkojunluské říše Uzun Hasana.\n\nIsmá‘íl byl od smrti svého bratra Alího (1494), zabitého v konfliktu s turkitskou dynastií Akkojunlu, vůdcem šíitského súfijského řádu Safávíja, který zvláště od dob šejcha Džunajda (1447–1460) získal v dnešním severozápadním Íránu také politický vliv. Nezletilého Ismá‘íla podporovaly v boji o moc s Akkojunlu turkitské jednotky kizilbašů (neboli červených čepic), jimž se během několika málo let podařilo ovládnout většinu Ázerbájdžánu i s městem Tabrízem – tam přijal zhruba čtrnáctiletý Ismá‘íl v červenci 1501 starobylý perský titul šáhanšáh-e Írán (\"král králů Íránu\"), srovnatelný s titulem císař na západě.\n\nV roce 1503 dobyla Ismá‘ílova vojska Irák, v roce 1508 Fárs (starověkou Persidu) a o dva roky později Chorásán a Herát, čímž byly kontury hranic novověké Persie v hrubých rysech vytyčeny. Tyto úspěchy však zastínila v srpnu 1514 porážka v bitvě na Čaldiránské rovině, v níž nad safíovským jezdectvem triumfovala osmanská artilerie sultána Selima I. (1512–1520). Sám Ismá‘íl musel z bitvy uprchnout a celý jeho harém padl do rukou vítězů; dobyto bylo i sídelní město Tabríz spolu se severním Irákem. Boj s Osmany na západě se měl stát hlavním zahraničněpolitickým problémem téměř všech bezprostředních šáhových nástupců.\n\nZa Ismá‘ílovy vlády se na území Íránu začala přísně prosazovat šíitská forma islámu, která postupně zcela převládla a tvoří dodnes charakteristický rys oblasti. Ismá‘íl I. byl od mládí literárně činný a pod pseudonymem \"Chatáí\" (Chybující) psal mysticko-náboženské básně v perštině a ázerbájdžánštině, často zaměřené na určité cílové skupiny. V nečetných zprávách Evropanů z té doby (Portugalec Antonio Tenreiro) je šáh popisován jako krutý vladař – prý osobně pobíjel mečem zajatce a vyznačoval se i patologickou zálibou v zabíjení zvířat. Říše, kterou vytvořil, nicméně existovala více než dvě stě let a stala se základem moderního íránského národního státu.\n\n\n"}
{"id": "268903", "url": "https://cs.wikipedia.org/wiki?curid=268903", "title": "Carl Friedrich von Weizsäcker", "text": "Carl Friedrich von Weizsäcker\n\nCarl Friedrich von Weizsäcker (28. června 1912 Kiel – 28. dubna 2007 Söcking u Mnichova) byl německý fyzik, filosof a veřejný činitel.\n\nNarodil se v rodině diplomata a se svými rodiči pobýval na různých místech: ve Stuttgartu, v Baselu a od roku 1925 v Kodani, kde se seznámil s W. Heisenbergem, který ho získal pro studium fyziky. V letech 1929 až 1933 studoval fyziku, astronomii a matematiku v Berlíně, v Lipsku a v Göttingen; mezi jeho učiteli byl i Heisenberg a Niels Bohr. Roku 1937 se oženil se švýcarskou historičkou G. Wille a měl s ní čtyři děti.\nV roce 1989 získal Templetonovu cenu.\n\nPo habilitaci v roce 1936 pracoval Weizsäcker ve fyzikálním ústavu v Berlíně a zabýval se hlavně vazební energií atomového jádra a nukleárními procesy, jež probíhají v nitru hvězd. Už před začátkem 2. světové války věděl o možnosti atomové či „uranové“ bomby a spolu s Heisenbergem a s objevitelem štěpení jádra Otto Hahnem o tom diskutovali. Weizsäcker vytvořil teorii plutoniové bomby, dal to na vědomí Ministerstvu války a v roce 1942 podal patentovou přihlášku.\n\nRoku 1941 navštívil spolu s Heisenbergem N. Bohra v tehdy obsazené Kodani. Heisenberg později řekl, že smyslem bylo uzavřít dohodu o tom, že se bomba vyvíjet nebude, Bohr však rozhovor pochopil jako nabídku ke spolupráci na německém projektu a za dobrodružných okolností uprchl do Británie a do USA. Jeho svědectví přispělo k tomu, že vědci v USA naopak vývoj bomby navrhli a uskutečnili. Německé velení však usoudilo, že se musí soustředit jen na projekty, které slibovaly rychlé nasazení (rakety, trysková letadla) a projekt bomby nepodpořilo. Další výzkum pak probíhal v malém měřítku a bez naděje na realizaci, nicméně pokračoval až do roku 1945.\n\nOd roku 1946 vedl Weizsäcker Planckův ústav pro fyziku v Göttingenu, věnoval se však především – jako jiní účastníci vývoje atomové bomby – otázkám odpovědnosti vědců a vědecké etiky. Veřejně vystupoval proti vyzbrojení Německa atomovými zbraněmi a zabýval se otázkami světového míru. Roku 1957 se stal profesorem filosofie v Hamburku a zabýval se otázkami přírody jako celku a filosofickým významem kvantové fyziky. Od roku 1970 vedl společně s filosofem J. Habermasem Ústav pro výzkum životních podmínek vědecko-technického světa ve Starnbergu u Mnichova, kde se věnoval otázkám světového míru, výživy a životního prostředí. Roku 1980 byl emeritován, dále však přednášel a psal, zejména o nebezpečí války a zpustošení světa, proti nimž zastával stanovisko radikálního křesťanského pacifismu.\n\nWeizsäcker byl vyznamenán mnoha cenami a vyznamenáními, od Medaile Maxe Plancka (1957) až po Templetonovu cenu (1989) a medaili Theodora Heusse. Roku 1979 odmítl nabídku kancléře Willy Brandta, aby kandidoval na úřad spolkového presidenta, jímž se o pět let později stal jeho bratr, Richard von Weizsäcker.\n\n\n"}
{"id": "268907", "url": "https://cs.wikipedia.org/wiki?curid=268907", "title": "Koloběh kyslíku", "text": "Koloběh kyslíku\n\nKoloběh kyslíku je biogeochemický cyklus kyslíku, který koluje mezi třemi hlavními rezervoáry tohoto prvku na zemi - zemskou atmosférou, biosférou a litosférou. Hlavní pohonnou silou tohoto cyklu je fotosyntéza, která je rovněž zodpovědná za složení současné zemské atmosféry.\n\nZdaleka největším rezervoárem kyslíku na Zemi jsou oxidy v zemské kůře a zemském plášti (99,5 %). Pouze 0,01 % je volný kyslík v biosféře a 0,36 % v atmosféře. Hlavním zdrojem kyslíku v biosféře a atmosféře je fotosyntéza, při níž se mimo jiné rozkládá voda na kyslík a oxid uhličitý je přeměňován na jednoduchý cukr:\n\nMezi fotosyntetizující (fotoautotrofní) organismy patří zelené rostliny, ale i fytoplankton v oceánech. Drobné sinice rodu Prochlorococcus jsou nejpočetnějšími fotosyntetizujícími organismy - zodpovídají za více než polovinu fotosyntetické aktivity volného oceánu.\n\nKyslík může vznikat i při biologickém zvětrávání. Při tomto procesu některé organismy získávají minerály (živiny) z oxidů a přebytečný kyslík vypouští.\n\nVe stratosféře vzniká kyslík fotolýzou, při němž ultrafialové záření rozkládá molekuly vody a oxidu dusného.\n\nVolné atomy dusíku a vodíku částečně utíkají do vesmíru, zatímco kyslík zůstává v atmosféře.\n\nHlavní ztráty kyslíku z atmosféry způsobuje respirace (dýchání živočichů) a dekompozice (rozklad organických látek). Při těchto dějích živočichové a bakterie pohlcují kyslík a vypouští (spalují ho na) oxid uhličitý.\n\nChemické zvětrávání hornin kyslíkem ale rovněž spotřebuje velké množství kyslíku, jak je vidět z rovnice\n\nKyslík se přenáší také mezi biosférou a litosférou. Mořské organismy v biosféře tvoří schránky z uhličitanu vápenatého (CaCO), který je bohatý na kyslík. Když organismy uhynou, schránky se uloží na dně moře a postupem času tvoří minerál vápenec.\n\n"}
{"id": "268913", "url": "https://cs.wikipedia.org/wiki?curid=268913", "title": "Karl von Weizsäcker", "text": "Karl von Weizsäcker\n\nKarl Hugo von Weizsäcker (25. února 1853, Stuttgart – 2. února 1926, Stuttgart) byl německý politik, syn protestantského kazatele a teologa Karla Heinricha Weizsäckera, kancléře univerzity v Tübingenu.\n\nPo maturitě v roce 1870 sloužil v armádě jako dobrovolník, pak vystudoval práva v Tübingenu a pracoval jako úředník württemberské vlády, v letech 1900 až 1906 byl ministrem kultu a v letech 1906 až 1918 württemberským ministerským předsedou. Roku 1916 byl povýšen do šlechtického stavu.\n"}
{"id": "268916", "url": "https://cs.wikipedia.org/wiki?curid=268916", "title": "Cafeteria systém", "text": "Cafeteria systém\n\nCafeteria systém je systém odměňování zaměstnanců pomocí poukázek, které může daný zaměstnanec směnit za bonus, který si přesně přeje. \n\nTento systém se uplatňuje především v modernějších firmách v západoevropských zemích.\n\nTento systém je motivačně účinnější a vede k vyšší spokojenosti většiny zaměstnanců.\n\nCafeteria systém byl zaveden především proto, že zaměstnanci pocházejí z rozdílných věkových, sociálně či zájmově jinak orientovaných skupin, kde má každý jiné pořadí priorit svých životních potřeb. Další výhodou je, že poukázky jsou mnohem viditelnější a tedy pro zaměstnavatele levnější, než zvýšení měsíčního platu. Například za poukázky v hodnotě 6 000 korun ročně si zaměstnanec pořídí spoustu věcí, má problém jak je utratit. Zvýšení platu o 500 Kč měsíčně by zdaleka tak neocenil.\n\nCafeteria zvyšuje motivaci - Kariéra\n"}
{"id": "268917", "url": "https://cs.wikipedia.org/wiki?curid=268917", "title": "Martin Frič", "text": "Martin Frič\n\nMartin Frič, uměleckým jménem Mac Frič (29. března 1902 Praha – 26. srpna 1968 Praha), byl český filmový scenárista, herec, režisér a pedagog.\n\nByl žákem (a v jednu dobu i blízkým spolupracovníkem) českého režiséra Karla Lamače, režíroval celou řadu legendárních a dodnes velmi oblíbených českých filmů. Jednalo se o velmi komplexní filmovou osobnost, jež prakticky ovládala mnoho filmových profesí, od filmového výtvarníka, tvůrce titulků k němým filmům, filmového laboranta, herce, kameramana, autora námětů, scenáristy až po filmového režiséra a pedagoga. Je pokládán za jednu ze zakladatelských osobností moderního českého filmu.\n\nMartin Frič byl laureátem Národní ceny (1940) za režii filmu \"Muzikantská liduška\" , Státní ceny (1951), nositelem Řádu republiky (1955), v roce 1962 se stal zasloužilým umělcem a v roce 1965 byl jmenován národním umělcem.\n\nJeho manželkou byla herečka Suzanne Marwille, jeho nevlastními dcerami pak herečka Marta Fričová a Eva Fričová, obě dcery Suzanne Marwille z předchozího manželství.\n\nPo sňatku se Suzanne Marwille nechal postavit v Praze-Hodkovičkách (ulice Na Lysinách 9/430) funkcionalistickou vilu, navrženou architektem Ladislavem Žákem a vybavenou nábytkem bytového architekta Josefa Hesouna. Fričova vila byla po roce 2000 rekonstruována a je dnes chráněnou kulturní památkou.\n\nPod dojmem sovětské okupace Československa 21. srpna 1968, podle některých zdrojů dobrovolně, ukončil svůj život. Dle jiných údajů však sebevraždu nespáchal; jeho nevlastní dcera Marta Fričová uvedla, že 21. srpna byl již v nemocnici a zemřel tam na rakovinu. Je pohřben na hřbitově u kostela sv. Máří Magdaleny v Přední Kopanině.\n\nByl vnukem Vojtěcha Friče (jehož bratr Václav Frič se zajímal o světlotisk) a synovcem Alberto Vojtěcha Friče (etnograf).\n\n\n"}
{"id": "268919", "url": "https://cs.wikipedia.org/wiki?curid=268919", "title": "Dobroněga Kyjevská", "text": "Dobroněga Kyjevská\n\nMarie Dobroněga Kyjevská (1010/1016 – 1087) byla polská kněžna pocházející z rodu Rurikovců, manželka Kazimíra Obnovitele.\n\nDobroněga byla dcerou Vladimíra Kyjevského Velikého, panovníka Kyjevské Rusi. Podle všeho její matkou nebyla Anna Porfirogenetka, ale jiná manželka Vladimíra Kyjevského, která zemřela po roce 1018 roku. Historici Aleksander Brückner a Stanisław Kętrzyński přišli dokonce s hypotézou, že nebyla sestrou, ale dcerou Jaroslava Moudrého.\n\nKe svatbě s Kazimírem Obnovitelem došlo kolem roku 1041 a během manželství se narodilo pět dětí:\n"}
{"id": "268926", "url": "https://cs.wikipedia.org/wiki?curid=268926", "title": "Open de Nice Côte d’Azur", "text": "Open de Nice Côte d’Azur\n\nOpen de Nice Côte d’Azur, známý také pod názvem ATP Nice Open, byl profesionální tenisový turnaj mužů hraný ve francouzském Nice, ležícím na francouzské riviéře. Na okruhu ATP World Tour patřil v sezónách 2010–2016 do kategorie ATP World Tour 250. Probíhal v areálu Nice Lawn Tennis Club na otevřených antukových dvorcích.\n\nTurnaj, který se konal v květnovém termínu, byl založen v roce 1971. Následně se odehrával do roku 1995, kdy byl poprvé zrušen. K obnovení došlo v sezóně 2010, když v mužském kalendáři nahradil událost Interwetten Austrian Open Kitzbühel v rakouském alpském letovisku Kitzbühel. K druhému ukončení došlo po odehrání ročníku 2016. V kalendáří ATP World Tour 2017 jej pak v témže termínu nahradil lyonský Open Parc Auvergne-Rhône-Alpes Lyon.\n\nV letech 1990–1995 nesl turnaj název Phillips Open a v období 1970–1989 byl součástí okruhu Grand Prix. Do soutěže dvouhry nastupovalo dvacet osm hráčů a čtyřhry se účastnilo šestnáct párů. Celková dotace v sezóně 2016 činila 520 070 eur. Po dvou singlových titulech si připsali bývalé světové jedničky Rumun Ilie Năstase, Švéd Björn Borg a také Francouz Henri Leconte a španělský antukář Nicolás Almagro. Český tenista Jan Kodeš se třikrát probojoval do finále, ze kterého odešel vždy poražen.\n\nV roce 1988 proběhl jediný ročník ženského turnaje hraný v kategorii WTA Tier V, a to na tvrdém halovém povrchu. Ve dvouhře si titul přpsala Italka Sandra Cecchiniová po finálové výhře nad francouzskou hráčkou Nathalií Tauziatovou. \n\n\n"}
{"id": "268927", "url": "https://cs.wikipedia.org/wiki?curid=268927", "title": "Swiss Indoors", "text": "Swiss Indoors\n\nSwiss Indoors je profesionální tenisový turnaj mužů každoročně hraný jako halové mistrovství Švýcarska v Basileji. V rámci ATP World Tour se řadí do kategorie ATP World Tour 500. Založen byl v roce 1970 a do roku 1989 se jednalo o součást okruhu Grand Prix. Od sezóny 1995 se koná v St. Jakobshalle na krytých dvorcích s tvrdým povrchem. Centrální kurt má kapacitu 9 tisíc diváků.\n\nProbíhá v říjnovém či raně listopadovém termínu, jako jedna z posledních událostí mužské tenisové sezóny. V minulosti byly hlavními sponzory firmy Ebel a Davidoff.\n\nDo soutěže dvouhry nastupuje třicet dva tenistů a čtyřhry se účastní šestnáct párů. Nejvíce, sedm singlových titulů, získal basilejský rodák Roger Federer. Dvanácti finálovými účastmi také překonal předešlý nejlepší výsledek pěti finálových utkání Švéda Stefana Edberga. Federer se stal prvním mužským tenistou otevřené éry tenisu, který se jedenáctkrát probojoval do finále konkrétního turnaje – Swiss Indoors, čímž se odpoutal od deseti účastí Argentince Guillerma Vilase. Při postupu do finále vždy objednal pizzu sběračům míčků. K této tradici Federer po zisku šestého titulu poznamenal: „\"Dělám to tak pokaždé, ať prohraju, nebo vyhraju. Když jsem byl malý, jezdil jsem sem pokaždé na kole, měl jsem to tak deset minut. Dělal jsem sběrače míčků a pozoroval ty nejlepší hráče planety. Dobře si na to období pamatuji\".“ \n\n\n"}
{"id": "268928", "url": "https://cs.wikipedia.org/wiki?curid=268928", "title": "Ernst von Weizsäcker", "text": "Ernst von Weizsäcker\n\nErnst von Weizsäcker (25. května 1882, Stuttgart – 4. srpna 1951, Lindau na Bodamském jezeře) byl německý diplomat, státní tajemník Zahraničního úřadu (ministerstva zahraničí) a válečný zločinec.\n\nNarodil se v rodině budoucího württemberského ministerského předsedy, po maturitě sloužil jako kadet válečného námořnictva a vypracoval se až na kapitána (1918). Přestože nedosáhl vysokoškolského vzdělání, byl roku 1920 přijat do Zahraničního úřadu - německého ministerstva zahraničí. V letech 1931 až 1933 byl vyslancem v Norsku a následně do roku 1936 ve Švýcarsku; roku 1938 nahradil Hanse Georga von Mackensena ve funkci státního tajemníka Zahraničního úřadu.\n\nV létě 1938 nesouhlasil s plánem kancléře Adolfa Hitlera vojensky zaútočit na Československo, a začal se stýkat s podobně smýšlejícími důstojníky a politiky. Dohodli se, že pokud by byl rozkaz k útoku opravdu vydán, provedou státní převrat a Hitlera sesadí. K válce ani převratu nedošlo, protože se Československá vláda 30. září 1938 rozhodla přijmout podmínky Mnichovské dohody.\n\nCoby státní tajemník Zahraničního úřadu se podílel mj. na vyjednávání Hitlerova paktu se Stalinem (Pakt Ribbentrop-Molotov). Jako člen NSDAP a SS byl Weizsäcker také členem štábu H. Himmlera. V letech 1943 až 1945 byl vyslancem ve Vatikánu.\n\nRoku 1947 byl zatčen a následně spojeneckým soudem odsouzen k 5 letům odnětí svobody jako hlavní obviněný v procesu s představiteli Zahraničního úřadu a dalších státních úřadů (\"Wilhelmstrassen-Prozess\") za podíl na zločinech proti lidskosti, především na deportacích francouzských Židů do Osvětimi. Po 18 měsících byl na amnestii propuštěn, vydal paměti, v nichž obhajoval svoji činnost, a roku 1951 zemřel. Jeho syn Richard von Weizsäcker byl v letech 1984 - 1994 německým spolkovým prezidentem.\n"}
{"id": "268930", "url": "https://cs.wikipedia.org/wiki?curid=268930", "title": "Třída Andrea Doria (vrtulníkový křižník)", "text": "Třída Andrea Doria (vrtulníkový křižník)\n\nTřída Andrea Doria byla třída vrtulníkových křižníků italského námořnictva. Celkem byly postaveny dvě jednotky této třídy. Ve službě byly v letech 1964–1992. Byly to první italské vrtulníkové křižníky. Zároveň to byly první italské válečné lodě vybavené automatizovaným bojovým informačním systémem. Dalším rozvinutím jejich koncepce vznikl ještě vrtulníkový křižník \"Vittorio Veneto\".\n\nItálie se řadila ke státům poraženým ve druhé světové válce, přičemž mírové smlouvy jí zakazovaly provozování letounů s pevnými křídly z palub lodí. Při obnově italského námořnictva, která započala v 50. letech se tedy země zaměřila na stavbu vrtulníkových nosičů. Dva nové křižníky byly součástí stavebního programu z let 1957–1958. Jejich hlavním úkolem byla protiponorková a protiletadlová obrana a vedení operačních svazů a konvojů.\n\nCelkem byly postaveny dvě jednotky této třídy, které byly pojmenovány \"Andrea Doria\" (C553) a \"Caio Duilio\" (C554). Jejich kýly byly založeny roku 1958 v loděnici Castellammare di Stabia. Oba křižníky byly do služby přijaty roku 1964. Uvažovalo se o stavbě třetí jednotky této třídy, pojmenované \"Enrico Dandolo\" (C555), místo ní ale byla postavena loď nového typu s univerzálnější výzbrojí, pojmenovaná \"Vittorio Veneto\".\n\nJednotky třídy \"Andrea Doria\":\n\nKoncepce lodí byla vyřešena tak, že přední polovinu trupu tvořily nástavby se zbraňovými systémy a v jeho zadní třetině se nacházel hangár a letová paluba o rozměrech 30x16 metrů pro provoz vrtulníků. Senzorové vybavení tvořil vyhledávací radar SPS-12, vzdušný vyhledávací radar SPS-39A, vyhledávací a navigační radar SPQ-2D a sonar SQS-23 (druhá jednotja SQS-39). Pro řízení palby střel Terrier sloužily dva střelecké radary SPG-55 (druhá jednotka SPG-55A). Kanóny využívaly italské systémy řízení palby Argo NA-9 Orion se čtyřmi střeleckými radary RTN-10X. Instalován byl rovněž automatizovaný bojový informační systém SADOC. Obranu posilovaly 24násobné vrhače klamných cílů Breda SCLAR.\n\nPřepravováno bylo 4–6 vrtulníků různých typů. Původně plánované vrtulníky Sea King se ukázaly příliš velké, proto byly obvykle provozovány čtyři protiponorkové vrtulníky AB 212ASW. Výzbroj křižníků představovalo osm 76,2mm/62 kanónů, dvojité odpalovací zařízení Mk.10 pro protiletadlové řízené střely RIM-2 Terrier se zásobou 40 střel a dva trojhlavńové 324mm protiponorkové torpédomety. Pohonný systém tvořily čtyři kotle Foster-Wheeler a dvě sady převodových turbín o výkonu 60 000 hp, pohánějí dva lodní šrouby. Sestavy jedné turbíny a dvou kotlů byly umístěny do dvou oddělených bloků. Nejvyšší rychlost dosahovala 30 uzlů. Dosah byl 5000 námořních mil při rychlosti 17 uzlů.\n\n\"Caio Duilio\" (1976–1978) a \"Andrea Doria\" (1979–1980) prodělaly modernizaci, při které střely Terrier nahradil modernější systém Standard SM-1 ER se stejným počtem střel. Modernizována byla rovněž elektronika.\n\nOd rpku 1980 sloužil křižník \"Caio Duilio\" jako cvičná loď. Ubytovací a výcvikové prostory byly umístěny do hangárů, přičemž menší hangár pro dva stroje byly vybudován na části přistávací paluby. Rovněž byly demontován jeden pár 76mm kanónů.\n"}
{"id": "268936", "url": "https://cs.wikipedia.org/wiki?curid=268936", "title": "Lubomír Kostelka", "text": "Lubomír Kostelka\n\nLubomír Kostelka (31. března 1927 Přerov – 28. listopadu 2018 Praha) byl český herec.\n\nSvoji hereckou kariéru začínal po studiích na JAMU v Divadle v Českém Těšíně, později si také zahrál v Divadle bratří Mrštíků v Brně, hrál i u Jana Wericha v Divadle ABC , v pražské Laterně magice či v Hudebním divadle v Karlíně. Jeho celoživotním osobním přítelem byl od dob studií český herec Vladimír Menšík. V českém filmu a televizi ztvárnil mnoho menších rolí. V České televizi uváděl dětský pořad \"Kouzelná školka\".\n\n\nByl dvakrát ženatý, podruhé ovdověl. Z druhého manželství měl syna, kterým je dětský kardiochirurg, profesor Martin Kostelka (* 1958).\n\nKe konci života žil na své chalupě v Kamberku 32.\n\n26. listopadu 2018 po náhlé srdeční příhodě skončil ve vážném stavu ve Fakultní nemocnici v Motole. Zemřel po dvou dnech, když jeho stav zhoršil zápal plic.\n\n"}
{"id": "268938", "url": "https://cs.wikipedia.org/wiki?curid=268938", "title": "Haploskupina C (mtDNA)", "text": "Haploskupina C (mtDNA)\n\nHaploskupina C je haploskupina lidské mitochondriální DNA.\n\nHaploskupina C se vyčlenila zhruba před 60 000 lety z haploskupiny M a to na území Asie. Vyskytuje se na severovýchodu Asie (včetně Sibiře) a je jednou z pěti haploskupin nalezených mezi původními obyvateli amerického kontinentu.\n\nBryan Sykes použil ve své knize Sedm dcer Eviných pro zakladatelku haploskupiny C jméno \"Chochmingwu\".\n\n"}
{"id": "268939", "url": "https://cs.wikipedia.org/wiki?curid=268939", "title": "Ostřice jarní", "text": "Ostřice jarní\n\nOstřice jarní (\"Carex caryophyllea\", syn.: \"Carex verna\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-50 cm. Je vytrvalá a pouze řídce trsnatá, z oddenku vyrážejí vystoupavé výběžky. Listy jsou střídavé, přisedlé, s listovými pochvami. Lodyha je tupě trojhranná, delší než listy. Čepele jsou asi 1,5-3 mm široké, drsné, světle zelené. Bazální pochvy jsou světle hnědé až hnědé, síťnatě rozpadavé. Ostřice jarní patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze jeden, samičí jsou většinou 1-2, vzácněji až 3. Listeny jsou štětinovité nebo bezčepelné s krátkými pochvami na bázi. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2-3 mm dlouhá, zelenavá, za zralosti až zelenohnědá, pýřitá, bezžilná, zobánek je krátký, na vrcholu jen mělce vykrojený. Každá mošnička je podepřená plevou, která je rezavě hnědá se zeleným středním žebrem, lesklá, někdy osinkatá. Kvete nejčastěji v březnu až v květnu. Počet chromozómů: 2n=62, 64, 66 nebo 68.\n\nOstřice jarní roste hlavně ve velké části Evropy, chybí na úplném jihu, jako je jižní Španělsko nebo jižní Řecko, na sever sahá její areál po jižní Švédsko. Na východ je rozšířena až po jihozápadní Sibiř. Byla zavlečena i do Severní Ameriky. Mapka rozšíření viz zde: .\n\nV ČR roste dosti často od nížin do podhůří. Nejčastěji roste v různých trávnících, někdy i ve světlých lesích, např. doubravách.\n\n\n \n"}
{"id": "268942", "url": "https://cs.wikipedia.org/wiki?curid=268942", "title": "Vyhledávací operátory", "text": "Vyhledávací operátory\n\nVyhledávací operátory jsou klíčová slova a symboly operátorů ze syntaxe řídicích struktur dotazovacího jazyka sloužící k přesnému formulování vyhledávacího dotazu. Jejich význam, příp. přednastavení se může v jednotlivých vyhledávacích strojích lišit. Vyhledávací operátory vycházejí z teorie množin.\n\nPomocí booleovských operátorů lze ve vyhledávacím řetězci definovat logické vztahy mezi jednotlivými slovy (operandy), a dosáhnout tak rozšíření či zúžení rešeršního dotazu. \n\n\nNOT/AND NOT\n- např. \"inteligence NOT umělá\" \n- vyjadřuje logickou negaci (NE): vyhledaný záznam \"nesmí obsahovat\" slovo uvedené za operátorem\n- zužuje rešeršní dotaz\n- vhodný např. k eliminaci homonym vyhledávaného výrazu\n\n\nAND\n- např. \"digitální AND knihovna\"\n- vyjadřuje logický součin (A): vyhledaný záznam \"musí obsahovat všechna\" (obvykle maximálně 15-16) slova uvedená v řetězci\n- zužuje rešeršní dotaz\n- vhodný např. ke spojení významově odlišných pojmů\n- většinou je ve vyhledávacích strojích předem nastavený (výchozí), není tedy potřeba ho zadávat – vyhledávací stroje zobrazí záznamy obsahující všechna uvedená slova dříve než ty záznamy, které je neobsahují\nOR\n- např. \"Egon Bondy OR Zbyněk Fišer\" \n- vyjadřuje logický součet (NEBO): vyhledaný záznam \"musí obsahovat alespoň jedno\" ze zadaných slov\n- rozšiřuje rešeršní dotaz\n- vhodný např. k vyhledání výrazu a jeho synonym, akronymů, zkratek, příbuzných slov a různých pravopisných forem\nXOR \n- vylučovací NEBO: vyhledaný záznam \"musí obsahovat pouze jedno\" ze zadaných slov\n\n- např. \"+molekulární +biologie\" (bude vyhledán pouze záznam obsahující obě slova)\n- vyhledaný záznam \"musí obsahovat\" zadané slovo\n- např. \"−horské kolo\" (bude vyhledán záznam obsahující slovo \"kolo\" a neobsahující slovo \"horské\")\n- vyhledaný záznam \"nesmí obsahovat\" zadané slovo\n\nSpecifikují posloupnost a vzdálenost mezi dvěma vyhledávanými výrazy. Umisťují se mezi jednotlivá slova ve vyhledávacím řetězci. Jsou tvořeny písmenem a číslem vyjadřujícím vzdálenost (např. N5: budou vyhledány záznamy, jež obsahují daná slova ve vzdálenosti maximálně pěti slov). Jejich použití je vhodné např. při hledání vlastních jmen, názvů nebo frází.\n\nNEAR (N\"n\")\n- např. \"banka NEAR úvěr\"\n- vyhledaný záznam bude obsahovat daná slova \"vzdálená určitým počtem (\"n\") slov bez ohledu na pořadí\", ve kterém se vyskytují\n\nWITHIN (W) \n- vyhledaný záznam bude obsahovat daná slova \"vzdálená určitým počtem (\"n\") slov v pořadí, v jakém byla zapsána\"\n\nNOT WITHIN (NOT W) \n- daná slova nesmí být blíž než je zadaný počet slov\n\nADJACENT (ADJ, A) \n- např. \"lesní ADJ borovice\" \n- daná slova budou ve vyhledaném záznamu \"sousedit bez ohledu na pořadí, v jakém byla zapsána\"\n\nPRECEDE BY (PRE) \n- první zadané slovo musí ve vyhledaném záznamu předcházet o nejméně \"n\" slov\n\nFOLLOWED BY \n- vyhledaný záznam bude obsahovat daná slova \"v pořadí, v jakém byla zapsána\"\n\n(L) \n- daná slova se budou ve vyhledaném záznamu vyskytovat \"ve stejné logické jednotce (poli)\"\n\nSENTENCE (S) \n- daná slova se budou ve vyhledaném záznamu vyskytovat \"ve stejné větě uvnitř téhož pole\"\n\nPARAGRAPH\n- daná slova se budou ve vyhledaném záznamu vyskytovat \"ve stejném odstavci\"\n\nObdobné operátory\n- např. \"\"slovní fráze\"; slovo - slovo\"\n- daná slova se budou ve vyhledaném záznamu vyskytovat přesně v tomto tvaru a pořadí\n\nUmožňují vyhledat pomocí jednoho příkazu různé varianty zadaného slova; jejich použití je tedy vhodné zejména tehdy, je-li rešeršní požadavek velmi specifický. Mohou být použity na pravém či levém konci či uprostřed termínu a nahrazují různý počet znaků. Dokonalejší vyhledávací systémy umožňují nastavit počet rozšíření na konkrétní či neomezený počet znaků. Nutnost použití některých z těchto znaků je u moderních vyhledávacích strojů eliminována např. pomocí funkce stemming.\n- např. \"m?tochondrie\" \n- nahrazuje jeden znak \n- uvnitř (příp. na začátku a na konci) slova\n- např. \"pamětihodn*\"\n- nahrazuje 0 až libovolný počet znaků\n- na začátku či na konci výrazu\n- pokud nahrazuje jeden znak, je možné jej použít i vícekrát (náhrada za více symbolů)\n- např. \"col##r\"\n- nahrazuje jeden/žádný znak \n- na konci či uprostřed slova\n- je možné jej použít i vícekrát (náhrada za více symbolů)\n\n> slovo\n- záznam obsahující toto slovo bude řazen na začátek výsledků vyhledávání\n\n< / ~ slovo\n- záznam obsahující toto slovo bude řazen na konec výsledků vyhledávání\n\noperátor ( )\n- slouží k vytváření složitých výrazů – operátor se bude vztahovat na všechna slova v závorce\n- závorky lze vnořovat\n\n\n"}
{"id": "268943", "url": "https://cs.wikipedia.org/wiki?curid=268943", "title": "Haploskupina Z (mtDNA)", "text": "Haploskupina Z (mtDNA)\n\nHaploskupina Z je haploskupina lidské mitochondriální DNA.\n\nHaploskupina Z vznikla na území Střední Asie. Její předchůdkyní byla haploskupina M.\n\nJejí největší variabilita byla nalezena v Koreji, na severu Číny a ve Střední Asii. Nejrozšířenější je však v Rusku a mezi Laponci na severu Skandinávie.\n\n"}
{"id": "268944", "url": "https://cs.wikipedia.org/wiki?curid=268944", "title": "Haploskupina L7 (mtDNA)", "text": "Haploskupina L7 (mtDNA)\n\nHaploskupina L7 je haploskupina lidské mitochondriální DNA.\n\nHaploskupina L7 patří mezi malou africkou haploskupinu.\n\n"}
{"id": "268945", "url": "https://cs.wikipedia.org/wiki?curid=268945", "title": "Haploskupina L6 (mtDNA)", "text": "Haploskupina L6 (mtDNA)\n\nHaploskupina L6 je haploskupina lidské mitochondriální DNA.\n\nHaploskupina L6 patří mezi malou africkou haploskupinu.\n"}
{"id": "268946", "url": "https://cs.wikipedia.org/wiki?curid=268946", "title": "Haploskupina L5 (mtDNA)", "text": "Haploskupina L5 (mtDNA)\n\nHaploskupina L5 je haploskupina lidské mitochondriální DNA.\n\nHaploskupina L5 patří mezi malé africké haploskupiny.\n\n"}
{"id": "268947", "url": "https://cs.wikipedia.org/wiki?curid=268947", "title": "Haploskupina L4 (mtDNA)", "text": "Haploskupina L4 (mtDNA)\n\nHaploskupina L4 je haploskupina lidské mitochondriální DNA.\n\nHaploskupina L4 patří mezi malé africké haploskupiny.\n\n"}
{"id": "268948", "url": "https://cs.wikipedia.org/wiki?curid=268948", "title": "Haploskupina L2 (mtDNA)", "text": "Haploskupina L2 (mtDNA)\n\nHaploskupina L2 je haploskupina lidské mitochondriální DNA.\n\nDomovskou oblastí haploskupiny L2 je subsaharská Afrika, kde je jejím nositelem zhruba třetina všech obyvatel. Předpokládá se, že se vyčlenila před zhruba 70 000 lety z haploskupiny L1.\n\nHaploskupina L2 má čtyři hlavní poskupiny: L2a, L2b, L2c a L2d.\n\nJedná se o nejběžnější podskupinu, nejčastější je i mezi Američany afrického původu.\n\n"}
{"id": "268949", "url": "https://cs.wikipedia.org/wiki?curid=268949", "title": "Haploskupina A (mtDNA)", "text": "Haploskupina A (mtDNA)\n\nHaploskupina A je haploskupina lidské mitochondriální DNA.\n\nHaploskupina A vznikla před zhruba 60 000 lety v Asii. Její předhůdkyní byla haploskupina N.\n\nHaploskupina A se vyskytuje napříč celou Asií. Její podskupina A1 se nalézá v Severní a Střední Asii, podskupina A2 pak na Sibiři a je jednou z pěti haploskupin nalezených mezi původními obyvateli amerického kontinentu.\n\nBryan Sykes použil ve své knize Sedm dcer Eviných pro zakladatelku haploskupiny A jméno \"Aiyana\".\n\n"}
{"id": "268951", "url": "https://cs.wikipedia.org/wiki?curid=268951", "title": "Haploskupina I (mtDNA)", "text": "Haploskupina I (mtDNA)\n\nHaploskupina I je haploskupina lidské mitochondriální DNA.\n\nHaploskupina I se vyskytuje v malém množství napříč Evropou a také na Blízkém Východě. Vznikla před zhruba 30 000 lety kdesi v Eurasii a byla jednou z prvních haploskupin, které pronikly na území Evropy. Analýza mateřských linií DNA zjistila, že Rusíni mají nejvyšší výskyt haploskupiny I nalezený k tomuto datu ve světě. Druhá nejvyšší populace je v Dánsku a na Islandu.\n\nJejí předchůdkyní byla haploskupina N.\n\n"}
{"id": "268954", "url": "https://cs.wikipedia.org/wiki?curid=268954", "title": "Haploskupina B (mtDNA)", "text": "Haploskupina B (mtDNA)\n\nHaploskupina B je haploskupina lidské mitochondriální DNA.\n\nHaploskupina B vznikla před zhruba 50 000 lety na území Asie. Její předchůdkyní byla haploskupina R.\n\nHaploskupina B se vyskytuje na území celé Asie. Její podskupina B2 je jednou z pěti haploskupin nalezených mezi původními obyvateli amerického kontinentu.\n\nPřestože modely migrace obyvatel na území amerického kontinentu považují za původce migrace obyvatele Sibiře, je překvapivé, že haploskupina B je jedinou haploskupinou původních Američanů, která se nenachází zároveň u současné severosibiřské populace. Byla však nalezena v jižních oblastech Sibiře, a to mezi Tuvany, Altaji a Burjaty. Tato haploskupina se dále vyskytuje u Mongolů, Tibeťanů, Korejců, Japonců, obyvatel Střední Číny, Tchaj-wanu, Indonésie, Polynésie a Mikronésie.\n\nBryan Sykes použil ve své knize Sedm dcer Eviných pro zakladatelku haploskupiny B jméno \"Ina\".\n\n"}
{"id": "268955", "url": "https://cs.wikipedia.org/wiki?curid=268955", "title": "Haploskupina F (mtDNA)", "text": "Haploskupina F (mtDNA)\n\nHaploskupina F je haploskupina lidské mitochondriální DNA.\n\nHaploskupina F se vyskytuje v Asii, zvláště ve Východní Číně a Japonsku. Její předchůdkyní je haploskupina R.\n\n"}
{"id": "268958", "url": "https://cs.wikipedia.org/wiki?curid=268958", "title": "Haploskupina S (mtDNA)", "text": "Haploskupina S (mtDNA)\n\nHaploskupina S je haploskupina lidské mitochondriální DNA.\n\nHaploskupina S se vyčlenila z haploskupiny N. Nachází se u domorodých Australanů.\n\n"}
{"id": "268959", "url": "https://cs.wikipedia.org/wiki?curid=268959", "title": "Haploskupina UK (mtDNA)", "text": "Haploskupina UK (mtDNA)\n\nHaploskupina UK je haploskupina lidské mitochondriální DNA.\n\nHaploskupina UK je rodičovskou haploskupinou haploskupin U a K.\n\n"}
{"id": "268960", "url": "https://cs.wikipedia.org/wiki?curid=268960", "title": "Haploskupina pre-JT (mtDNA)", "text": "Haploskupina pre-JT (mtDNA)\n\nHaploskupina pre-JT je haploskupina lidské mitochondriální DNA.\n\n"}
{"id": "268961", "url": "https://cs.wikipedia.org/wiki?curid=268961", "title": "Haploskupina JT (mtDNA)", "text": "Haploskupina JT (mtDNA)\n\nHaploskupina JT je haploskupina lidské mitochondriální DNA.\n\nHaploskupina JT se vyčlenila z haploskupiny R. Je předchůdkyní haploskupin J a T.\n\n"}
{"id": "268962", "url": "https://cs.wikipedia.org/wiki?curid=268962", "title": "Austromarxismus", "text": "Austromarxismus\n\nAustromarxismus byl především rakouský směr marxismu z konce 19. a počátku 20. století, reprezentovaný jmény jako Victor Adler, Otto Bauer, Karl Renner a Max Adler. Mimo jiné prosazoval personální princip, tedy oddělené socialistické strany pro jednotlivé národnosti na území Rakousko-Uherska, díky čemuž vznikla samostatná česká sociální demokracie, nezávislá na rakouské. Někdy se za austromarxismus považuje pouze učení Otto Bauera a jeho následovníků, zformulované až počátkem 20. století.\n\nMezi českými socialistickými politiky byl zastáncem austromarxismu (až do vzniku samostatného Československa) především Bohumír Šmeral, pozdější zakladatel KSČ.\n"}
{"id": "268963", "url": "https://cs.wikipedia.org/wiki?curid=268963", "title": "Koloběh uhlíku", "text": "Koloběh uhlíku\n\nKoloběh uhlíku je biogeochemický cyklus, při němž se uhlík, který lze považovat za základní stavební kámen veškerých organických sloučenin, vyměňuje mezi biosférou, litosférou, hydrosférou a atmosférou.\n\nUhlík se vyskytuje na Zemi téměř všude, v živé i neživé přírodě. Nejvíce je ho zastoupeno v minerálech, zejména tedy v uhličitanech, v schránkách mořských živočichů, kterými jsou tvořeny i současné kontinentální horniny, dále je vázán například v nerostném bohatství (ropa, zemní plyn…), ve formě CO2 je zastoupen i v atmosféře.\n\nMezi zemské rezervoáry uhlíku patří:\n\nUhlík existuje v atmosféře hlavně jako plyn oxid uhličitý. Přestože tvoří velmi malý podíl atmosféry (asi 0,04 %), je zásadní pro život na Zemi. K ostatním atmosférickým plynům, které obsahující uhlík, patří methan a antropogenní chlor-fluorované uhlovodíky.\n\nMezi nejvýznamnější toky uhlíku patří oboustranná výměna mezi biosférou (i v půdě) a atmosférou o velikosti zhruba 120 gigatun za rok. Dále vzájemná výměna mezi hydrosférou a atmosférou (100 gigatun za rok). Člověk uvolňuje již 10 Gt ročně (častěji se udává hmotnost vzniklého CO, ta je 3,67x větší).\n\nUhlík se z atmosféry dostává pryč několika způsoby:\n\n\nUhlík se do atmosféry dostává několika způsoby:\n\nRozlišují se dva typy uhlíkového cyklu: biologický a geochemický. Základní hnací silou biologického cyklu je fotosyntéza rostlin a dýchání živočichů. Jedna molekula v tímto cyklem projde za zhruba dvacet let. Geochemický cyklus je značně pomalejší a může funguje v závislosti na cyklu biologickém. Uhlíkový cyklus je složitým koloběhem, ve kterém se uhlík vyskytuje ve více formách, největší důležitost se však přikládá oxidu uhličitému. Uhlíkový cyklus je ovlivňován geochemickými procesy a také klimatem, člověk do něj významně zasahuje emisí právě oxidu uhličitého. Zhruba platí, že polovina člověkem vyprodukovaného CO zůstává v atmosféře, druhá polovina skončí v oceánech a na pevnině. Zjistit podíl uhlíku v atmosféře je díky moderní technice snadné, avšak zatím nelze přesně určit jeho množství v půdě a oceánech. Největším problémem je však určit množství uhlíku v ekosystémech.\n\nVšechny živé organizmy v sobě vážou uhlík. Nejjednoduššími jsou bakterie, žijící na základě chemosyntézy, které získávají uhlík jednoduchými reakcemi anorganických látek. Zelené rostliny spotřebovávají CO při fotosyntéze a přeměňují ho na kyslík, avšak stejně jako živočichové kyslík dýchají a přeměňují ho na oxid uhličitý. Po smrti živých organizmů dochází k rozkládání jejich těl, čímž vynikají uhlíkaté sloučeniny, ze kterých se později vytváří uhličitany, případně fosilní paliva. Stejně exkrecí organismů vzniká organický odpad, z něhož vznikají opět organické sloučeniny. Spalováním fosilních paliv poté vede ke zvýšení obsahu CO v atmosféře. V atmosféře zůstává cca polovina CO, zbytek se dostává na pevninu a do oceánů, kde vytvářejí hydrogenuhličitany, uhličitany a CO obsažené ve vodě (CO je ve vodě rozpustné). Zvyšování podílu oxidu uhličitého v atmosféře se podílí na skleníkovém efektu, který zvyšuje teplotu vzduchu na Zemi, což znovu ovlivňuje živé organismy. Do uhlíkového cyklu je možné zahrnout potravní řetězec.\n\n\n"}
{"id": "268964", "url": "https://cs.wikipedia.org/wiki?curid=268964", "title": "Porto Santo", "text": "Porto Santo\n\nPorto Santo je portugalský ostrov ležící v Atlantském oceánu asi 43 km severovýchodně od ostrova Madeira. Má protáhlý tvar (na délku 11 km, největší šířka 6 km) a rozlohu 42,17 km². Nejvyšším vrchem je Pico do Facho (516 m). V roce 2004 zde žilo 4388 stálých obyvatel. Hlavním městem je Vila Baleira (3000 obyvatel). Ostrov je součástí portugalské autonomní oblasti Madeira.\n\nOstrov objevili v roku 1418 Portugalci João Gonçalves Zarco, Tristão Vaz Teixeira a Bartolomeu Perestrelo, když sem jejich lodě zanesla bouře. Malou zátoku na jižním pobřeží, kde v bouři přistáli, nazvali Porto Santo (svatý přístav). Bartolomeu Perestrelo dostal ostrov od prince Jindřicha Mořeplavce do léna (po zřízení kapitánií darovacím dopisem z roku 1445). Perestrelova dcera se později provdala za Kryštofa Kolumba.\n\nPrvní století osídlování provázely obtíže způsobené nedostatkem vody pro zavlažování a častými útoky pirátů. Osídlenci ostrov zbavili původního, převážně suchomilného nízkého porostu, porazili stromy a dovezli králíky a dobytek. Začala eroze půdy. Pohromou pro místní zemědělství a vinice pak byly kobylky v polovině 19. století. Až počátkem 20. století začaly pokusy o nové zalesnění. Na náhorní plošině se pěstovalo obilí, které se zde pomocí větrných mlýnů i zpracovávalo (kdysi zde bylo 36 mlýnů). Ránu místnímu zemědělství dala výstavba letiště NATO, které zabralo značnou rozlohu půdy. Letiště bylo dáno do provozu roku 1960 a délka rozjezdové dráhy je více než 4000 metrů.\n\nOstrov Porto Santo, stejně jako všechny ostrovy Makaronézie, vznikl vulkanickou činností. Přesto zdejší 9 km dlouhá zlatá pláž (Praia Dourada) má žlutý, až bílý písek. Ten je tvořen rozdrolenými skořápkami korálů. V jednotlivých etapách vulkanické činnosti bylo zdviženo do výše mořské dno s koloniemi korálů. Jejich erozí vzniklý písek je sfoukáván na závětrnou, tedy jižní stranu ostrova. Písek má léčivé účinky, na ostrově fungují i léčebná zařízení, která jej využívají. Malou světlou písečnou pláž najdeme i na východním pobřeží v zátoce Calhau da Serra de Fora.\n\nZa jasného počasí lze z kopců na ostrově vidět v dálce ostrov Madeira a ostrovy Desertas. Dnes na Porto Santo prosperuje především turistický průmysl a částečně i vinařství. Existuje zde golfové hřiště. Teplota se celoročně pohybuje mezi 18 až 27 stupni Celsia.\n\nOstrov má každodenní lodní spojení s ostrovem Madeira. Původně zde bylo jen 102 metry dlouhé molo vyčnívající do moře. Koncem 20. století byl vybudován chráněný přístav.\n\nLetecké spojení z Madeiry trvá asi 20 minut.\n"}
{"id": "268971", "url": "https://cs.wikipedia.org/wiki?curid=268971", "title": "Reálný socialismus", "text": "Reálný socialismus\n\nReálný socialismus byl politický a ekonomický režim států řízených leninistickými komunistickými stranami, tedy Sovětského svazu a jeho satelitů. Termín se používal pro odlišení fakticky existujících režimů od ideálního socialismu teoretiků či od západoevropské socialistické tradice. \n\n"}
{"id": "268972", "url": "https://cs.wikipedia.org/wiki?curid=268972", "title": "Léon Fairmaire", "text": "Léon Fairmaire\n\nLéon Marc Herminie Fairmaire (29. července 1820 Paříž – 1. dubna 1906 tamtéž) byl francouzský entomolog. Byl specialistou na brouky, i neevropské. Shromáždil rozsáhlou sbírku, srovnatelnou s kolekcí hraběte Dejeana, která je uložena v Muséum national d'histoire naturelle v Paříži. Vydal asi 450 odborných publikací.\n\nV roce 1854 a poté v roce 1891 byl prezidentem Société entomologique de France a v roce 1902, po 60 letech členství se stal jejím čestným prezidentem.\n"}
{"id": "268973", "url": "https://cs.wikipedia.org/wiki?curid=268973", "title": "Ilhas Selvagens", "text": "Ilhas Selvagens\n\nOstrovy Selvagens (Divoké ostrovy), náležející Portugalsku, jsou součástí autonomní oblasti Madeira a jsou spravovány z Funchalu. Leží 250 km jižně od Funchalu, asi 250 km západně od afrického pobřeží, 165 km severně od španělských Kanárských ostrovů a asi 1000 km od evropského kontinentu. Jsou tedy nejjižnějším bodem Portugalska.\n\nJedná se o dvě skupinky malých ostrovů a skalek sopečného původu, oddělené průlivem o šířce asi 15 km, přičemž některé části pevniny jsou patrné jen při odlivu. Celková plocha pevniny je 2,73 km².\n\nSeverovýchodní skupina:\n\nJihozápadní skupina:\n\nOstrovy jsou neobydlené, protože jsou kvůli mnoha okolním útesům a mělčinám špatně dostupné (lodě mohou přistát jen na několika málo místech) a není zde zdroj pitné vody. Přebývají tu pouze strážci přírodní rezervace, pravidelně zde hlídkují lodě portugalského námořnictva, které kontroluje i majáky.\nDivoké ostrovy objevil pro Portugalsko roku 1438 Diogo Gomes de Sintra ve službách Jindřicha Mořeplavce. Gomes de Sintra také jako první popsal největší ostrov Selvagem Grande.\nOd 16. století byly ostrovy soukromým majetkem madeirských rodin. V roce 1959 je koupila portugalská vláda. 29. října 1971 bylo celé souostroví vyhlášeno přírodní rezervací, protože hostí vzácné endemity a na většinu z útesů nebyly zavlečeny invazní druhy flóry a fauny. V roce 1989 byly ostrovy začleněny do přírodního parku Madeira.\n\nOstrovy leží v cestě lodím plujícím z Evropy na Kanárské ostrovy. Proto o ně jevilo zájem i Španělsko. Portugalsko vyjádřilo svoji suverenitu nad ostrovy vyhlášením přírodní rezervace v roce 1971. Jisté napětí mezi Španělskem a Portugalskem v souvislostí s ostrovy Selvagens stále trvá (při posledním incidentu v červnu 2007 španělské stíhačky prolétly nad ostrovy v malé výšce).\n\nPodle legendy je na ostrovech ukryt velký poklad anglického piráta Williama Kidda (1645–1701). V minulosti zde proto pátrala řada dobrodruhů, zatím však bez úspěchu.\n\nNa ostrovech žije 11 endemických rostlin a živočichů. Největší význam mají ostrovy pro hnízdění mnoha druhů ptáků. Pravidelně zde vyvádí mladé buřňák šedý (\"Calonectris diomedea\"), který na ostrovech tvoří druhou největší kolonii svého druhu na světě. Dále tu hnízdí buřňák Bulwerův (\"Bulweria bulwerii\"), buřňák menší (\"Puffinus assimilis\"), buřňáček madeirský (\"Oceanodroma castro\"), buřňáček běločelý (\"Pelagodroma marina\"), linduška kanárská (\"Anthus berthelotii canariensis\"), rybák rajský (\"Sterna dougallii\") a rybák obecný (\"Sterna hirundo\").\n\nOstrovy jsou také jedním z posledních útočišť téměř vyhubeného tuleně středomořského (\"Monachus monachus\"), vyskytuje se na nich i endemická ještěrka madeirská (\"Teira dugesii\") a gekon kanárský (\"Tarentola boettgeri\"). Důležitá je taktéž populace ryb a mořských živočichů v okolních vodách.\n\nZ rostlin se na ostrovech vyskytují \"Scilla madarensis var. melliodora\", \"Argyranthemum thalassophilum\", tařice přímořská (\"Lobularia maritime var. Rosulaventi\"), \"Euphorbia desfolliata\" a další.\n\nPřístup na ostrovy je proto značně omezen a umožněn je jen se zvláštním povolením.\n"}
{"id": "268975", "url": "https://cs.wikipedia.org/wiki?curid=268975", "title": "Birnbaum", "text": "Birnbaum\n\nBirnbaum, Birnbaumová je německé vlastní jméno\n\n"}
{"id": "268976", "url": "https://cs.wikipedia.org/wiki?curid=268976", "title": "Inteligence (třída)", "text": "Inteligence (třída)\n\nInteligence ve smyslu sociální třídy znamená skupinu lidí, kteří se živí myšlenkovou a tvůrčí prací. Patří sem intelektuálové v užším smyslu (vědci, literáti apod.), dále umělci, učitelé, inženýři a podobné profese. Termín se začal používat v Sovětském svazu, později se jeho použití rozšířilo i mimo marxistický diskurz.\n"}
{"id": "268977", "url": "https://cs.wikipedia.org/wiki?curid=268977", "title": "Lodenice", "text": "Lodenice\n\nLodenice (j. č., tedy: \"ta Lodenice, do Lodenice, v Lodenici\") je vesnice na samém východě okresu Rakovník, která se nachází při jihovýchodním okraji přírodního parku Džbán v malebném údolí potoka Loděnice, lidově zvaného \"Kačák\". Vesnice představuje jednu ze dvou místních částí obce Mšecké Žehrovice. V roce 2011 zde trvale žilo 125 obyvatel.\n\nNejstarší zmínka o vsi (\"Lodinnice\") se vztahuje k roku 1224, obec založena po r. 1224 dekretem Přemysla Otakara I. Od svého založení byla součástí žehrovického panství a majetkem břevnovského kláštera. K dalším významným majitelům obce nebo její části patřili páni z Kolovrat, ze Štampachu, Fürstenberkové a Schwarzenberkové. \n\nDominantou vesnice je Lodenický rybník. Byl založen pravděpodobně ke konci 18. či v první polovině 19. století jako součást již existující rybniční soustavy na horním toku potoka ve Mšeci (Kornhaus). V obci není kostel ani hřbitov. V obci na návsi je barokní kaple se zvoničkou a jedním zvonem, v bočních stěnách po jednom okně ve tvaru volského oka. Na návsi je rovněž zrenovovaný pomník padlým v první světové válce. V současnosti je v obci jeden hostinec. Obec čítá cca 60 domů, z nichž většina stojí podél hlavní silnice, jež obcí vede. Tyto domy byly povětšinou postaveny v druhé polovině 20. století, za nimi, sousedící s okolními poli jsou stavení a hospodářské statky, které jsou o až o století starší. Na periferii vesnice vyrůstají kolonie novodobých rodinných domů ve stylu podnikatelského baroka.\n\n\n"}
{"id": "268980", "url": "https://cs.wikipedia.org/wiki?curid=268980", "title": "Ernest Marie Louis Bedel", "text": "Ernest Marie Louis Bedel\n\nErnest Marie Louis Bedel (16. května 1849 Nantes – 26. ledna 1922 Paříž) byl francouzský entomolog.\nStudoval v Nantes a Paříži, kde byl spolužákem budoucího entomologa Maurice Sédillota. Díky svému otci poznal některé z vědců jako Alcida Dessalines d'Orbigny, Henry Le Chateliera nebo Pierra Émile Gounella.\n\nPřed svým studiem na právech se roku 1870 zúčastnil prusko-francouzské války.\nBedel napsal asi 300 publikací zabývající se převážně brouky. Jeho sbírka hmyzu je uložena v Muséum national d'histoire naturelle v Paříži.\n"}
{"id": "268983", "url": "https://cs.wikipedia.org/wiki?curid=268983", "title": "Východoněmecké povstání", "text": "Východoněmecké povstání\n\nVýchodoněmecké povstání roku 1953 (německy \"Aufstand des 17. Juni\") bylo povstání východoněmeckého obyvatelstva proti východoněmecké vládě. Začalo v Berlíně 16. června stávkou stavebních dělníků a rozvinulo se následujícího dne v široké protesty proti východoněmecké vládě. Bylo brzy násilně potlačeno sovětskými okupačními vojsky a východoněmeckou policií. Poslední protestní akce nespokojených občanů však byly zaznamenány ještě v červenci a došlo k nim v celkem asi 500 městech a obcích.\n\nOd konce druhé světové války po celá čtyřicátá a padesátá léta se území budoucí NDR nacházelo v permanentní krizi. Rozbombardovaná města neposkytovala dostatek bytů, přičemž situace byla ještě zhoršena přílivem uprchlíků z polského záboru Německa. Metody sovětské okupační správy se řídily stalinským modelem, z čehož plynul tuhý centralismus, který nedovoloval soukromou ekonomickou iniciativu a tak vládl nedostatek jídla, nedostatek věcí denní potřeby a nedostatek paliv. Východní Němci byli také nuceni odvádět reparace a jejich průmyslové stroje byly demontovány a odvezeny do Sovětského svazu. Sílu této krize ukazuje počet emigrantů - v roce 1951 na západ uprchlo 166 000 lidí, v roce 1952 182 000 lidí a v roce 1953 více než 225 000.\n\nEkonomické problémy se loutková východoněmecká vláda snažila vyřešit \"stachanovským\" systémem, kdy na jednotlivce vznášela požadavky na překračování výrobního plánu.\nUž v roce 1952 v Magdeburku vypukla první dělnická stávka a v dubnu 1953 stávkovali dělníci za zlepšení špatných životních podmínek a proti oficiálně šířeným lžím o údajně rostoucí životní úrovni. Pokus politbyra utišit protesty \"novým kurzem\" přišel příliš pozdě.\nTvrdošíjné zvyšování norem, nejistota po smrti Stalina a dlouho zadržované rozhořčení dělnictva vyústilo v povstání.\n\nDopoledne 16. června se na staveništi 40. bloku východoberlínské Stalinalee shromáždil průvod demonstrantů. S transparentem \"Konec zvyšování norem!\" zahájilo asi tři sta stavebních dělníků svůj pochod. Bezprostředním iniciátorem pochodu bylo oznámení vlády, že hodlá zvýšit pracovní normy o 10 %, avšak při zachování stejného platu. Postupně se k nim připojilo dalších sedmnáct set lidí a tento dvoutisícový průvod se přesunul ke spolkovému předsednictvu FDGB (Svobodný německý odborový svaz) ve Wallstrasse. Když narazili na zavřené dveře, pochodovali demonstranti k budovám ministerstev na Leipziger Strasse. Rozhořčení davu, který se mezitím zpětinásobil, se ještě zvýšilo, když se s nimi nikdo nechtěl bavit. Nakonec se před nimi objevil ministr průmyslu Fritz Selbmann, pokusil se k nim promluvit, ale byl překřičen. Masy začaly požadovat odstoupení vlády.\n\n17. června ulicemi Berlína pochodovalo 12 000 dělníků z oceláren v Hennigsdorfu, 16 000 dělníků z Reichsbahnbauunion. Na dvacet tisíc dělníků ze stavebnictví se shromáždilo na Strausberger Platz. Během dopoledne vstoupili do stávky dělníci nejdůležitějších průmyslových gigantů jako např. AEG, Kabelwerk Oberspree nebo elektrárny Klingenberg. V jedenáct hodin byl zastaven provoz tramvají. Protesty vyvrcholily masovou demonstrací 15 000 henningsdorfských a východoberlínských kovodělníků na stadionu Waltera Ulbrichta.\n\nDělníci začali organizovat stávkové výbory, které společně vznesly svůj hlavní politický požadavek - sjednocení Německa prostřednictvím transparentních a demokratických voleb.\n\nVe 13 hodin vyhlásil sovětský velitel města generálmajor Dibrov výjimečný stav. Sovětské tanky obsadily střed Berlína. Proti nim neozbrojení demonstranti nic nezmohli a tak se ulice vylidnily. Od 21:00 byl zákaz vycházení a situace se postupně uklidňovala.\n\n18. června vypukly stávky mimo Berlín a brzy zachvátily celou zemi. Celkově se na stávce podílelo na 600 podniků s půl milionem dělníků. Proběhlo asi 560 místních demonstrací, manifestací, stávek a násilných činů proti úředním osobám.\n\nSovětské úřady přiznaly, že během povstání bylo zastřeleno sedm osob, ale ve skutečnosti jich bylo asi dvacet nebo čtyřicet.\n\nPo rozdrcení povstání sovětskými jednotkami sáhla centrální vláda k tvrdým opatřením. V průběhu masivní vlny zatýkání bylo jen v Berlíně zadrženo 1744 osob včetně členů stávkových výborů. 23. června bylo ve východoněmeckých věznicích drženo na více než 6000 osob, k 1. červenci už počet dosahoval k deseti tisícům. Odsouzeno bylo 1500 obžalovaných, dva k trestu smrti.\n\nSporadické stávky a pasivní odpor pokračovaly až do 24. června, kdy Ministerstvo státní bezpečnosti vydalo tiskovou zprávu, že v zemi je už klid.\n\nKonečné odhady počtu mrtvých na straně protestujících se pohybují mezi 55 a asi 500, přičemž jde jak o lidi zabité střelbou na ulicích, tak o vůdce povstalců potrestané smrtí. Odhadem 1200 lidí dostalo po potlačeném povstání tresty v celkové délce 6000 let nucených prací.\n\nBertolt Brecht po povstání napsal slavnou báseň:\n\n\n"}
{"id": "268985", "url": "https://cs.wikipedia.org/wiki?curid=268985", "title": "Baker Gurvitz Army", "text": "Baker Gurvitz Army\n\nBaker Gurvitz Army byla anglická rocková skupina, která na hudební scéně působila krátkou dobu.\nV průběhu let 1974-1976 vydali celkem tři alba, ale pro neúspěch ve Spojených státech a osobní neshody se skupina rozpadla.\n\nPaul Gurvitz a Adrian Gurvitz, bývalí členové skupin The Gun a Three Man Army, spojili v roce 1974 své síly s bubeníkem Gingerem Bakerem (ex-Cream a Ginger Baker's Air Force). Gingeru Bakerovi se od rozpadu jeho vlastní skupiny Ginger Baker's Air Force moc nedařilo.\nBratři Gurvitzové také hledali nové cesty po rozpadu jejich dříve celkem úspěšné skupiny The Gun.\n\nKdyž se v roce 1968 rozpadli Cream, Ginger Baker byl pozván, aby se připojil k superskupině Blind Faith, která se formovala hned následující rok. Tento podnik však nebyl úspěšný a tak se po jeho rozpadu Ginger rozhodl dát v roce 1970 dohromady svou vlastní neobyčejnou skupinu Ginger Baker's Air Force. Tuto velkou skupinu doplnili mnozí z jeho přátel, oblíbení hudebníci jako Graham Bond, Phil Seaman, Denny Laine a Steve Winwood. Skupina nahrála dvě 'živá' alba, avšak došli k závěru, že celý projekt se stává příliš nákladným.\nV roce 1974 chtěl Ginger Baker uplatnit svůj talent ve skupině Baker Gurvitz Army. Jejich stejnojmenné debutové album bylo směsí hard rocku a Bakerovou bezchybnou hrou na bicí. Skupina vydala ještě další dvě alba, Elysian Encounter a Hearts Of Fire.\nPo rozpadu skupiny ještě v roce vydání posledního alba, Ginger krátce vedl skupinu nazvanou Energy, později ještě působil ve skupinách Atomic Rooster a Hawkwind.\n\nBaker Gurvitz Army (album) (1974)\nElysian Encounter (1975)\nHearts On Fire (1976)\nFlying In and Out of Stardom (2003)\n\nGinger Baker bicí\nAdrian Gurvitz kytara, zpěv\nPaul Gurvitz baskytara, doprovodný zpěv\n\n"}
{"id": "268986", "url": "https://cs.wikipedia.org/wiki?curid=268986", "title": "Humanum Genus", "text": "Humanum Genus\n\nEncyklika Humanum Genus (česky Pokolení lidské) je encyklika papeže Lva XIII. vydaná dne 20. dubna 1884. Papež v této encyklice odsoudil naturalismus, resp. svobodné zednářství a podobné sekty, které vedou k herezi gnosticismu a deismu.\n"}
{"id": "268987", "url": "https://cs.wikipedia.org/wiki?curid=268987", "title": "Bezděkov (Bouzov)", "text": "Bezděkov (Bouzov)\n\nBezděkov je malá vesnice v kopci na levém břehu Třebůvky. V současnosti patří pod obec Bouzov.\n\nBezděkov se poprvé připomíná v pramenech z roku 1350, kdy patřila k panství hradu Vraní Hora. Poté je ale uváděna jako majetek pánů z Bouzova až do roku 1720, kdy ji Kryštof Bernard Skrbenský z Hříště prodává panství žadlovickému, kde zůstala do roku 1848. Poté byla začleněna do okresu Zábřeh, a teprve v roce 1960 došlo k jejímu připojení k Bouzovu. Než zde byla v roce 1913 otevřena vlastní škola, býval Bezděkov přiškolen i přifařen k Bouzovu.\n\nV roce 1913 byla v obci otevřena školní budova, dříve museli děti chodit do Bouzova.\n\nObyvatelé se živili většinou zemědělskou výrobou, z řemeslníků byli v obci stolaři, tesaři, zedníci a kovář, a kromě toho pracovali někteří jako zaměstnanci v místním mlýně a pile. Mlýn je zde doložen již roku 1398. Po roce 1948 došlo k znárodnění pily a mlýna. Hospodaří zde Severomoravské dřevařské závody, které provoz pily modernizují. V mlýně se v 50. letech přestávalo mlít. Po roce 1989 byly pila i mlýn vráceny původním majitelům a pila je dodnes v provozu.\nPo 2. světové válce odešla řada rodin do nově osídleného pohraničí. V roce 1957 bylo v obci založeno JZD, ve kterém pracovala většina obyvatel Bezděkova. Předsedou byl Jaroslav Vašek. Výroba zde byla zaměřena na chov skotu a sadařství. V roce 1960 se v rámci slučování stalo součástí JZD Bouzov.\n\nDo roku 1960 byl Bezděkov samostatný, spadal pod okres Zábřeh, v tomto roce byl převeden pod Bouzov a tím pádem pod okres Olomouc.\n\nPostupně dochází k úbytku stálých obyvatel Bezděkova. Mladí se stěhují do měst, kde mají více pracovních příležitostí i kulturního a společenského vyžití, a opuštěné domy v obci jsou prodávány chalupářům k rekreaci, jejich zásluhou jsou udržovány v dobrém stavu.\n\nV roce 2005 byla opravena kaplička a vysázeno stromořadí kolem místní komunikace. Také byla provedena rekonstrukce veřejného osvětlení.\n\nVývoj počtu obyvatel za celou obec i  za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. \n\nUprostřed obce stojí lípa srdčitá s obvodem kmene téměř 4 metry.\n\n"}
{"id": "268993", "url": "https://cs.wikipedia.org/wiki?curid=268993", "title": "Twist", "text": "Twist\n\nTwist (anglicky „kroutit se“) je tanec, který vznikl ve Spojených státech amerických v 60. letech 20. století. Je provozován sólově, partneři se při něm nedrží a většinou stojí proti sobě. Nemá žádná přesně daná pravidla, ale obvykle se skládá z rychlých kroutivých pohybů pánve a rukou ze strany na stranu; nohy jsou rozkročeny a téměř se nepohybují, dochází jen k přenášení váhy z nohy na nohu, sestup do dřepu, následné vyskočení se zatleskáním apod. Twist se často tančí na rock'n'rollové skladby.\n\nSvobodný tanec twist byl prvotní změnou tzv. éry květinových dětí. Startovalo hippies a děti se chtěly bavit, být free a cool. Je to hudba plná dobré nálady. Její vznik se datuje do 60. let 20. století ve Spojených státech amerických.\n\nMelodie je jednoduchá, zpěvák zpívá hlavní linku a v akordových intervalech ho doprovázejí vokalisté. Někdy se i v názvu písniček objevuje twist. Twist and shout od Beatles nebo The twist z repertoáru Chubbyho Checkera.\n\nHudba twistu je velmi podobná rock’n'rollu. Rychlá, spojená s bicím, elektrickou kytarou, ze začátku klavírem nebo basou. Basa twistu dodává rytmus, posunuje ho dopředu a přímo vybízí k tanci, a tak vzniká typický taneční styl, tzv. kroucení se.\n\nTanečníci přenášejí váhu ze strany na stranu, kroutí přitom pánví a ještě jakoby sestupují do dřepu. Mohou i vyskočit a zatleskat na závěr. I ve skladbách je slyšet potlesk mladých a nespoutaných hudebníků, plných nadšení. Např. v písni \"Do you love me\", která byla slyšet i v prvním dílu \"Hříšného tance\", od skupiny The Contours.\n\nTwist si své místo mezi tanci určitě zaslouží, je živý, originální a svérázný.\n\n"}
{"id": "268995", "url": "https://cs.wikipedia.org/wiki?curid=268995", "title": "Haploskupina J (mtDNA)", "text": "Haploskupina J (mtDNA)\n\nHaploskupina J je haploskupina lidské mitochondriální DNA.\n\nHaploskupina J se stejně jako haploskupina T vyčlenila z haploskupiny JT.\n\nBryan Sykes použil ve své knize Sedm dcer Eviných pro zakladatelku haploskupiny J jméno \"Jasmína\".\n\nPřed zhruba 45 000 lety se v DNA ženy žijící v oblasti Malé Asie nebo Kavkazu vyskytla náhodná mutace. Později se vyskytly i další mutace a díky tomu lze stopovat i dílčí podskupiny J1a1 (mutace před 27 000 lety), J2a (před 19 000 lety), J2b2 (před 16 000 lety), J2b3 (před 5 800 lety) atd. Haploskupina J (spolu s ‘T’) je spojena s rozvojem zemědělství a pastevectví na území Evropy v době neolitu (před 8 000 až 10 000 lety). Všechny ostatní skupiny s původem v Západní Eurasii (H, V, U, K, W, I, X) byli lovci a sběrači.\n\nNejčastěji se vyskytuje na Blízkém Východě (12 % populace). Následuje Evropa (11 %), Kavkaz (8 %) a Severní Afrika (6 %). Ze dvou hlavních podskupin patří J1 čtyři pětiny s výskytem po celém kontinentu, zatímco J2 je koncentrovanější. Nachází se ve Středomoří, zvláště Turecku, Řecku, Itálii/Sardinii a Španělsku. Překvapivý je výskyt haploskupiny J2 (10 %) mezi Mansy v údolí řeky Ob. To naznačuje neolitickou expanzi této haploskupiny směrem k Uralu. Na východ od Kavkazu se haploskupina J2 vyskytuje v severním Íránu (5 %), Ázerbájdžánu a Turkmenistánu (shodně po 3 %). V Pákistánu, kde se v populaci některých etnických skupin vyskytuje až 50 % obyvatel s původem v Západní Eurasii, dosahuje J1 průměrně okolo 5 %, zatímco J2 je zde ojedinělá. Zvláštností je 9% výskyt mezi Kalachy, malým etnikem, obývajícím pákistánské pohoří Hindúkuš.\n\nPřehled oblastí s výskytem vyšším než jsou 2 % populace:\n\nJ* = Irsko – 12 %, Anglie-Wales – 11 %, Skotsko – 9 %, Orkneje – 8 %, Německo – 7 %, Rusko (evropská část) – 7 %, Island – 7 %, Bulharsko-Turecko – 6 %, Rakousko-Švýcarsko – 5 %, Finsko-Estonsko – 5 %, Španělsko-Portugalsko – 4 %, Francie-Itálie – 3 %\n\nJ1 = Bulharsko-Turecko – 5 %\n\nJ1a = Rakousko-Švýcarsko – 3 %\n\nJ1b1 = Skotsko – 4 %\n\nJ2 = Bulharsko-Turecko – 3 %, Francie-Itálie – 2 %\n\nJ2a = Rovnoměrně po celé Evropě. Chybí u národů v okolí Kavkazu.\n\nJ2b1 = V Evropě se prakticky nevyskytuje. V různých formách nalezena na Blízkém Východě.\n\n"}
{"id": "268999", "url": "https://cs.wikipedia.org/wiki?curid=268999", "title": "Haploskupina K (mtDNA)", "text": "Haploskupina K (mtDNA)\n\nHaploskupina K je haploskupina lidské mitochondriální DNA.\n\nHaploskupina K se vyčlenila před zhruba 50 000 lety z haploskupiny R. Sestává z několika podskupin, které osídlily různé kouty světa. Dávný vznik se odrazil na jejím značném rozšíření, které zahrnuje Evropu, Severní Afriku, Indii, Arábii, severní oblasti Kavkazu a Blízký Východ. Zatímco někteří členové zamířili severně do Skandinávie nebo jižně do Severní Afriky, většina skupiny překročila Kavkaz a usídlila se ve stepích okolo Černého moře. Haploskupinu K sdílí dle odhadů přes 3 mil. lidí.\n\nPřibližně 32 % osob patřících do linie židů východního ritu jsou nositeli haploskupiny K.\n\nAnalýzou mtDNA Ötziho, zmrzlé mumie z doby 3300 př. n. l., nalezené na rakousko-italské hranici, se zjistilo, že Ötzi patří k podskupině K1. Nelze jej však zařadit do žádné ze tří v současnosti známých větví této podskupiny.\n\nBryan Sykes použil ve své knize Sedm dcer Eviných pro zakladatelku haploskupiny K jméno \"Kateřina\".\n\n"}
{"id": "269000", "url": "https://cs.wikipedia.org/wiki?curid=269000", "title": "Haploskupina P (mtDNA)", "text": "Haploskupina P (mtDNA)\n\nHaploskupina P je haploskupina lidské mitochondriální DNA.\n\nHaploskupina P se vyskytuje v jižní Oceánii, zvláště v Nové Guineji, Melanésii a mezi domorodými kmeny v Austrálii. Vyčlenila se z haploskupiny R.\n\n"}
{"id": "269005", "url": "https://cs.wikipedia.org/wiki?curid=269005", "title": "Asociace dopravních, spedičních a servisních společností Středních Čech", "text": "Asociace dopravních, spedičních a servisních společností Středních Čech\n\nAsociace dopravních, spedičních a servisních společností Středních Čech (zkratkou ADSSS) patří mezi významnější česká dobrovolná sdružení dopravců v osobní i nákladní dopravě. Kolem roku 1992 byla ustavena jako platforma pro spolupráci firem, které vznikly transformací krajských podniků ČSAD ve Středočeském kraji a v Praze. \n\nSídlí v Praze v budově autobusového nádraží Florenc. \n\nAsociace si, shodně s jinými podobnými sdruženími dopravců, klade za cíl hájit profesní i specifické zájmy členů a podílet se na tvorbě právních předpisů souvisejících s podnikáním v silniční dopravě. Výrazně velkou pozornost přitom věnuje veřejné osobní dopravě. Valných hromad ADSSS se pravidelně účastní zástupci Středočeského kraje, ministerstva dopravy, organizace ROPID, často i magistrátu hl. m. Prahy. Přestože ADSSS zůstala v původním krajském vymezení působnosti (na členy, kteří podnikají zejména na území Středočeského kraje a hlavního města Prahy), významem a aktivitou je téměř srovnatelná s asociací ADSSF, která podobným způsobem vznikla v Jihomoravském kraji a má dnes celostátní působnost. \n\nV čele asociace stojí prezident a dále čtyři viceprezidenti, kteří řídí odborné sekce. V roce 2007 byl prezidentem asociace František Neterda. Od roku 2012 je prezidentem Daniel Adamka. \n\nAsociace spolupracuje s orgány veřejné správy včetně Středočeského kraje i s dalšími významnými dopravními sdruženími. Má zastoupení v představenstvu Svazu dopravy České republiky.\n\n\n\n"}
{"id": "269008", "url": "https://cs.wikipedia.org/wiki?curid=269008", "title": "Útvar rychlého nasazení", "text": "Útvar rychlého nasazení\n\nÚtvar rychlého nasazení (zkracováno jako ÚRN či URNA) je specifickou součástí Policie České republiky a je určen zejména pro boj proti terorismu. Jedná se o jeden ze servisních útvarů s celostátní působností. \nÚtvar rychlého nasazení je určen zejména k ozbrojeným zásahům proti teroristům, při únosech osob a dopravních prostředků, při zásazích proti nebezpečným pachatelům či při zadržování rukojmích. Útvar je podřízen náměstkovi policejního prezidenta, který se souhlasem ministra vnitra rozhoduje o vysílání útvaru. O konkrétním nasazení pak rozhoduje velitel oprávněný nařídit provedení zákroku pod jednotným velením. Příslušníci jsou vybíráni z řad policistů ve vícestupňovém výběrovém řízení a dále jsou podrobeni dalšímu zvláštnímu fyzickému a odbornému výcviku.\n\nZvláštní jednotka určená k provádění specifických ozbrojených zásahů proti nebezpečným osobám původně vznikla v roce 1981 v rámci tehdejšího Sboru národní bezpečnosti (SNB) jako Útvar zvláštního určení (ÚZU) SNB, od roku 1985 Odbor zvláštního určení (OZU) Správy vojsk Ministerstva vnitra. Jednotka původně vznikla jako reakce na vlnu terorismu a únosů letadel ve světě i u nás. Do roku 1989 byla v rámci několika reorganizací administrativně zařazena pod různými součástmi SNB. Po roce 1989 byla jednotka administrativně vyčleněna jako policejní útvar s celostátní působností. Po roce 1989 se jednotka pojetím výcviku a svou specializací postupně řadila mezi podobné speciální jednotky fungující v Evropě. Útvar se kupříkladu v roce 1998 podílel na zatčení a rozprášení Bulharského mafiánského gangu, který obchodoval s drogami, zbraněmi a prostitucí, nebo kupř. v roce 1999 útvar zatkl bosse Albánské mezinárodní mafie hledaného Interpolem a Norskou policií, dále např. v roce 2000 URNA provedla zatčení Jiřího Kajínka, který utekl z Věznice Mírov. V současné době zajišťuje útvar mimo jiné ochranu diplomatů v Iráku a Pákistánu. URNA udržuje pravidelné kontakty např. s anglickou 22 SAS, francouzskou GIGN a RAID, belgickou SIE, italskou NOCS a GIS, švédskou CTU, slovenskou ÚOU a dalšími speciálními jednotkami v Evropě či USA.\n\nÚtvar rychlého nasazení je rozdělen do tří sekcí:\n\nTento celorepublikový útvar má svého ředitele, v současné době jím je: brig. gen. JUDr. Libor Lochman.\n\nJeště než se jedinec rozhodne pro službu u ÚRN, musí napřed splňovat základní podmínky:\n\nJakmile jedinec splní základní předpoklady může se zúčastnit výběrového řízení, které se skládá ze 3 fází.\n\nPrvní fáze je univerzální a má prověřit jak psychiku jedince, tak i fyzickou stránku. Uchazeč musí projít komplexním lékařským vyšetřením (provádí ZÚSS MVČR), zda je vůbec schopen zvládat nadměrnou fyzickou zátěž. Dále účastníka čeká 6 až 8 hodin psychických testů, které prověří veškeré aspekty, jako je například odolnost vůči stresu, či schopnost pracovat v týmu a testy tělesné zdatnosti.\n\nTest tělesné zdatnosti obsahuje:\n\nStejně jako první fáze, tak i druhá fáze je univerzální a snaží se zhodnotit vliv extrémní fyzické a psychické zátěže při delším působení. Jedná se o šestidenní pochod s batohem, který prověří uchazečovu motivaci a schopnost vydržet. Uchazeči během těchto šesti dnů téměř vůbec nespí a nejí a jsou nuceni provádět často důležitá rozhodnutí. Jediné, na co se dává velký důraz, je pitný režim. Zakončení druhé fáze se koná u mostu, ze kterého se uchazeči musejí zhoupnout v postroji.\n\nPoslední fází výběrového řízení je pohovor před komisí, která klade osobní otázky. Komise se snaží například zjistit vaši motivaci k nástupu do Útvaru rychlého nasazení. Po úspěšném absolvování poslední fáze a výběru čeká adepta výcvik.\n\nVýcvik URNA je zaměřen tak, aby splnil požadavky vycházející ze základních úkolů jednotky v oblasti boje proti terorismu, poskytování služeb pro jiné výkonné útvary PČR, zejména při zatýkání nebezpečných pachatelů. Jádrem výcviku jsou taktické postupy zásahů na letadlo, budovy, vlaky, autobusy a metro. Součástí výcviku jsou i postupy při zadržení pachatelů, ochraně VIP a ozbrojených doprovodech.\n\n\nV podpůrné přípravě je zahrnuta: spojovací příprava, výsadková příprava, topografická příprava, zdravotní příprava, obsluha speciální techniky, psychologická příprava, proškolování služebních předpisů a norem, základní ženijní příprava, speciální ženijní příprava, příprava odstřelovačů, příprava potápěčů či příprava řidičů.\n\n\n"}
{"id": "269009", "url": "https://cs.wikipedia.org/wiki?curid=269009", "title": "Starý paleolit", "text": "Starý paleolit\n\nStarý paleolit je období pravěku datované přibližně mezi 1 000 000 až 300 000 lety před současností. Na jeho přelomu s nejstarším paleotitem se lidská společnost rozšířila z Afriky do Asie a Evropy, včetně území dnešní ČR - Bečov, Přezletice, Beroun, Stránská skála. \nNositelem této kultury byl v tomto období člověk vzpřímený a Homo heidelbergensis. Starý paleolit v geologické datování spadá do epochy pleistocénu, respektive do středního pleistocénu - do stupňů Günz/Mindel, Mindel, Mindel/Riss . V jeho mladší fázi došlo k ochlazení v důsledku ledové doby mindel (500 000/340 000 př. n. l.), v tomto období sahal Skandinávský ledovec až do střední Evropy. V jeho morénách se nacházel pazourek na výrobu nástrojů.\n\nLidské pozůstatky z tohoto období jsou nacházeny v celé Evropě. Přítomnost člověka vzpřímeného je v České republice doložena nálezy nástrojů v Praze-Sedlci, v Přezleticích u Prahy, v obci Braškov (u Kladna) a na Stránské skále (u Brna). Nálezy nástrojů jsou v tomto období hojnější.\n\nNejstarší lokality v Evropě se nacházejí ve Španělsku - Orce, v krasové oblasti Atapuerca - Sima del Elefante , Gran Dolina nebo Sima de los Huesos.\n\nVedle starších valounových nástrojů se typickým nástrojem stává pěstní klín. Člověk vzpřímený byl mnohem šikovnější než člověk zručný. Výroba pěstních klínů se šířila z Afriky do Evropy. Dále se vyskytují polyedry, drasadla, příčné sekáče, špičáky, otloukače a škrabadla a úplně ke konci začíná levalloiská technika.\n\nNejznámější kultury pěstních klínů jsou: abbevillien, již vzpomínaný acheuléen a micoquien. Ve východní Africe, Číně a jižní Evropě se zároveň s acheuléenem prosadila drobnotvará industrie. U nás se rozlišují i místní kultury jako jsou Bohemién a Přezleticien.\n\nČlověk sbíral plody a lovil drobnou zvěř, ryby, ptáky a větší savce (koně, jeleny, slony, tury). Větší zvířata naopak lovila člověka. Lidé žili v tlupách na savanách a ve stepích a lesostepích v teplém a mírném pásu, ale ne v chladném. Stavěli si jednoduché příbytky.\n\nKolem roku 500 000 př. n. l. se zvýšil počet lidských druhů v Africe a v Evropě. Objevilo se množství forem s velkou mozkovnou. V této době vznikl kolem roku 400 000 př. n. l.. archaický člověk rozumný (Homo sapiens, 400 000/135 000 př. n. l.)\n"}
{"id": "269011", "url": "https://cs.wikipedia.org/wiki?curid=269011", "title": "Svaz dopravy České republiky", "text": "Svaz dopravy České republiky\n\nSvaz dopravy České republiky (SD ČR, Svaz dopravy ČR, dřívějším názvem Svaz zaměstnavatelů a podnikatelů v dopravě) je dobrovolný a nepolitický zájmový podnikatelský svaz, který vznikl po roce 1989. Od roku 1994 se začlenil pod \"Svaz průmyslu České republiky\", který byl přejmenován na Svaz průmyslu a dopravy České republiky. Svaz dopravy je největším z 25 podnikatelských svazů sdružených ve Svazu průmyslu a dopravy ČR. Je evidován u Ministerstva vnitra ČR. Sídlí v Praze. \n\nSvaz dopravy sdružuje 143 podnikatelských subjektů dopravního zaměření, které zaměstnávají přes 140 tisíc zaměstnanců. \n\nSvaz má 10 odborných sekcí: \n"}
{"id": "269012", "url": "https://cs.wikipedia.org/wiki?curid=269012", "title": "Symfonie č. 2 (Mahler)", "text": "Symfonie č. 2 (Mahler)\n\nSymfonie č. 2 c moll (\"Vzkříšení\") Gustava Mahlera je symfonie v pěti větách pro soprán a alt sólo, smíšený sbor a velký orchestr. Byla komponována v letech 1888-1894 a poprvé provedena roku 1895. Z důvodu použití zpěvních hlasů patří toto dílo do podžánru symfonické kantáty. Tato symfonie bývá příležitostně nazývána \"Vzkříšení\" (\"Auferstehungssinfonie\"), ale toto označení nepochází přímo od skladatele.\n\nDokončení symfonie bylo poznamenáno smrtí a pohřbem Mahlerova přítele, dirigenta Hanse von Bülowa, když se skladateli podle jeho vlastních slov jevil sbor zpěváků na kůru jako andělé, kteří se svým zpěvem dotýkají nebes. Pozoruhodná je rozmanitost a rozsah použitých nástrojů (celá škála hudebních barev: soprán, alt a smíšený sbor, v závěru zní varhany). Skladatel pro symfonii použil a upravil texty Achima von Arnima, Clemense Brentana a Friedricha Klopstocka.\n\nMahler začal na své druhé symfonii pracovat v lednu roku 1888. V té době pracoval jako druhý kapelník opery v Lipsku a měl za sebou pouze jedno významné dílo, kantátu \"Das klagende Lied\" (Žalující píseň), a také úspěšnou rekonstrukci nedokončené opery Carla Marii von Webera \"Tři Pintové\" (\"Die drei Pintos\"). Souběžně s počátkem druhé symfonie psal Mahler svou první symfonii (dokončenou téhož roku). Obě tato díla spojuje počáteční váhání nad formou: své první symfonické dílo Mahler označil nejprve jako symfonickou báseň, teprve roku 1895 ji označil za svou první symfonii. Naopak pozdější druhou symfonii začal od počátku nadpisem „Symfonie c moll, 1. věta“. Ale poté, co 10. září 1888 v Praze dokončil tuto první větu a zaneprázdněnost na novém místě (šéf budapešťské opery) mu nedovolila v práci pokračovat, nadepsal dosavadní skladbu \"Todtenfeier\" (Tryzna) a ponechal ji ve formě symfonické básně. Ze zvoleného názvu se usuzuje na inspiraci cyklem básní polského básníka Adama Mickiewicze \"Dziady\", které právě v té době přeložil do němčiny pod názvem \"Todtenfeier\" Mahlerův přítel Siegfried Lipiner. Poté, co se skladatel stal šéfem opery v Hamburku (1891), seznámil se tam s významným dirigentem Hansem von Bülowem, tehdejším šéfem hamburské filharmonie, kterému také jako prvnímu skladbu přehrál.\n\nDalší dvě věty symfonie vznikly roku 1893 v Steinbachu-am-Attersee poblíž Salcburku. Druhá věta, andante As dur, vznikla rozpracováním dvou témat načrtnutých již roku 1888, třetí věta, scherzo, jako instrumentální zpracování písně s doprovodem klavíru \"Kázání Antonína z Padovy k rybám\", kterou Mahler složil krátce předtím. Druhá věta byla dokončena v červnu a třetí věta koncem roku 1893.\n\nO vzniku poslední věty Mahler v dopise Arthuru Seidlovi z 17. února 1897 napsal:\nJeště v den Bülowova pohřbu začal Mahler první skici poslední části (z níž se staly čtvrtá a pátá věta) a 25. července 1894 dokončil jejich orchestraci, a tím i celou symfonii.\n\nMahler usiloval o provedení symfonie, vzhledem ke značným nárokům na počet hudebníků a zpěváků se však jednalo o náročný projekt, zejména pro dosud málo známého skladatele. Premiéra prvních tří vět (tedy bez nejnáročnějího finále) se konala 4. března 1895 v Berlíně; na program Berlínské filharmonie ji zařadil Richard Strauss a dirigoval sám Mahler, za nízké účasti publika a s celkově nepříznivým kritickým ohlasem. O tři čtvrtě roku později, dne 13. prosince 1895, řídil Mahler rovněž v Berlíně týž orchestr při provedení kompletní symfonie, a to díky příspěvku dvou hamburských mecenášů. Prvními sólistkami ve čtvrté a páté větě Druhé symfonie byly Josephine von Artnerová (soprán) a Hedwig Feldenová (alt). Tentokrát bylo přijetí obecenstvem mnohem příznivější, kritika však setrvala na odmítavém názoru. Teprve pozdější provedení v Mnichově (1900) a v Basileji (1903) dosáhla triumfu a Druhá symfonie se zařadila mezi ta Mahlerova díla, která dosáhla největší popularity již za jeho života.\n\nOrchestr je rozdělen na dvě části: hlavní orchestr a vedlejší orchestr (pouze v 5. větě). Hlavní orchestr se skládá ze 4 fléten (střídajících se s pikolami), 4 hobojů (střídajících se s anglickým rohem), 3 B klarinety (3. též basklarinet), 2 Es klarinety, 4 fagoty (4. střídající se s kontrafagotem), 6 lesních rohů, 6 trubek, 4 pozouny, tuba, varhany, 2 harfy, 6 tympánů (2 hráči), bicí souprava (basový buben, činely, 2 tamtamy, triangl, vířivý buben, zvonkohra, 3 zvony, metlička), smyčce. Menší vedlejší orchestr (podle pokynů skladatele se má nacházet „v co největší vzdálenosti“ od hlavního) sestává ze 4 lesních rohů (hrají též jako 7. - 10. lesní roh v hlavním orchestru), 4 trubek (dvě hrají též jako 5. a 6. trubka v hlavním orchestru), tympán, basový buben, činely a triangl. K tomu přistupují dva sólové lidské hlasy, soprán a alt, jakož i smíšený sbor.\n\nTato symfonie se skládá z pěti velmi odlišných vět:\n\nRozdílný rozsah jednotlivých vět ozřejmuje i počet taktů, který díky tomu, že hlavní tempa jsou zhruba stejná, odráží poměrně věrně i jejich časovou délku: 445, 299, 581, 68 a 784 taktů.\n\nProvedení celého díla trvá asi 85 až 90 minut, což ze symfonie č. 2 činí jednu z nejdelších Mahlerových symfonií.\n\nJiž členění na pět vět ukazuje, že klasické čtyřvěté schéma symfonie, totiž úvodní věta, pomalejší věta, taneční věta a finále, zde nelze bez dalšího použít. První a poslední věta tomuto schématu odpovídají ještě nejvíce, u druhé věty však lze hovořit o pětidílné písňové formě, zatímco scherzo má spíše taneční charakter. Čtvrtá a zdaleka nejkratší věta, nazvaná 'Prasvětlo' ('Urlicht'), slouží současně jako pomalejší věta ve smyslu klasického schématu a jako uklidňující pasáž před vypuknutím finále.\n\nPrvní věta zaujímá mezi větami exponované místo. Mahler poznamenal na konci první věty: „Zde následují přestávka nejméně pěti minut.“\n\nMimo to je zajímavé, že skladatel první větu po dokončení původního znění dne 10. září 1888 nadepsal jako „Symfonie c moll“, tento nadpis potom nahradil nadpisem „Todtenfeier“ („Tryzna“) a ještě 16. března 1896, tři měsíce po premiéře celé symfonie, ji uvedl pouze pod tímto názvem.\n\nAndante moderato. Sehr gemächlich. Nie eilen!\n\nDruhá věta je klidný tanec ländler (sousedská) a působí značným kontrastem jak k první větě, tak ke větám následujícím.\n\n„In ruhig fließender Bewegung“, c moll\n\nTřetí věta symfonie je nepřeslechnutelně propojena s písní \"Des Antonius von Padua Fischpredigt\" (Kázání Antonína z Padovy k rybám) (z Mahlerova písňového cyklu \"Des Knaben Wunderhorn\" – \"Chlapcův kouzelný roh\").\nAčkoli Mahler této větě neurčil žádné výslovné označení, bývá často označována jako scherzo, neboť její tvar odpovídá principům scherza ve formě A-B-A’. Části A a A’ přitom velmi úzce sledují zmíněnou píseň, zatímco část B, tj. trio, je zkomponováno nově.\n\nTato věta vznikla až po složení písně s klavírním doprovodem, která pak působila jako podklad, ale před pozdější orchestrální verzí této písně.\n\nSám Mahler řekl k rozpracování písně s klavírním doprovodem na scherzo Druhé symfonie toto:\n\nČtvrtá věta Mahlerovy Druhé symfonie je orchestrální píseň pro sólo alt a orchestr. Podkladem zpívaného text je báseň \"Urlicht\" (\"Prasvětlo\"), pocházející ze sbírky \"Des Knaben Wunderhorn\" (\"Chlapcův kouzelný roh\"), kterou roku 1805 vydali Achim von Arnim a Clemens Brentano. Mahler využil týž text ještě jednou: je podkladem jedné z písní cyklu \"Des Knaben Wunderhorn\", která se od 4. věty Druhé symfonie nijak výrazně neliší. Kompozici zmíněného písňového cyklu začal Mahler ještě v průběhu práce na Druhé symfonii (1887-1891).\n\nPodle deníku Natalie Bauer-Lechnerové (leden 1896) řekl Mahler o této větě: „‚Prasvětlo‘ je tázání se a zápas duše o Boha a o vlastní božskou existenci za hranicemi tohoto života.“\n\nText zní:\n\n<poem style=\"margin-left:2em;\">\nO Röschen rot!\nDer Mensch liegt in größter Not!\nDer Mensch liegt in größter Pein!\nJe lieber möcht’ ich im Himmel sein!\n\nDa kam ich auf einen breiten Weg;\nDa kam ein Engelein und wollt’ mich abweisen.\nAch nein! Ich ließ mich nicht abweisen!\nIch bin von Gott und will wieder zu Gott!\nDer liebe Gott wird mir ein Lichtchen geben,\nWird leuchten mir bis in das ewig selig Leben!\n</poem>\n\nConstantin Floros přisuzuje této větě klíčové postavení v dramaturgii celé symfonie: Odpovídá na otázky položené v předcházejícím scherzu a uvádí finále, symfonickou kantátu. Toto propojení je zvláště zřejmé při pohledu na konec 4. a začátek 5. věty: zatímco po první větě Mahler předepisuje „pětiminutovou přestávku“ a po druhé větě nenásledují žádné specifické instrukce pro přechod k větě následující, připojuje Mahler na konec notového zápisu třetí a čtvrté věty pokyn: „Následuje bez přerušení.“\n\nPro tuto orchestrální píseň jsou příznačné kontrasty. Lidové prvky, jako je například houslové sólo s doprovodem klarinetu, jsou stavěny proti citlivějším úsekům, které ztělesňuje především sólový alt.\n\n\"Prasvětlo\" vykazuje třídílnou formu uvozenou mottem.\n\nV mottu je zhudebněn první verš básně. Na to navazuje úsek \"Harmonické hudby\" (dřevěné i žesťové dechové nástroje). Přebírá motiv z motta a pokračuje tak v melodické linii ve stylu „lidového chorálu“.\n\nV části A jsou nápadné četné změny taktu. Z 22 taktů této části jich 17 začíná změnou metra. Metro se vždy přizpůsobuje požadavkům textu.\n\nČtvrtá věta je z formálního hlediska uzavřeným tvarem. V taktech 27-30 vychází zpěvní hlas z melodie první trubky v taktech 3-7, a tím je dána spojitost mezi mottem a části A. Takty 59-65 jsou téměř totožné s takty 23-30, a tím ukazují souvislost části A a části A’.\nPůvod motivicko-tematického materiálu části A’ se nachází v části A. „Melodické fráze, jež jsou exponovány na počátku části A, se zhušťují na začátku části A’ v naléhavé motivy:“\n\nPoslední úsek části A’ navíc zavádí do symfonie nový prvek: dramatickou deklamaci v taktech 55-58. Ta rychle ústí opět v chorálový zpěv, použití deklamace ale tak již ve čtvrté větě připravuje na mimořádně důležitý výrazový prostředek finální páté věty.\n\nČást B se od obou krajních částí výrazně odlišuje, a to zřetelně svou melodikou a agogikou (\"Etwas bewegter\" – o něco pohnutěji). Kromě toho rychle mění tóninu od Des dur přes b moll po A dur, a moll a fis moll. Tato pasáž zprostředkovává výraz \"nejněžnější půvabnosti\", andělskou vizi ztělesňují nástroje jako klarinet, zvonkohra, harfa a sólové housle.\n\nIm Tempo des Scherzos. Wild herausfahrend.\n\nSlova se zakládají na básni „Die Auferstehung“ („Vzkříšení“) německého raně romantického básníka Friedricha Gottlieba Klopstocka. Mahler zhudebnil první dvě sloky Klopstockova textu, které dále rozvinul vlastními verši. Text zpívají dvě sólistky, sopranistka a altistka, a sbor.\n\n<poem style=\"margin-left:2em;\">\n\"Sbor a soprán:\"\n\n\"Alt:\"\n\n\"Soprán:\"\n\n\"Sbor:\"\n\n\"Sbor a alt:\"\n\n\"Soprán a alt:\"\n\n\"Sbor:\"\n\n\"Sbor, soprán a alt:\"\n</poem>\n\nMnoho posluchačů vyjadřovalo k Mahlerově Druhé symfonii výhrady. Mahler popsal reakci Hanse von Bülowa takto: „Když jsem mu předehrával svou \"Tryznu\", zmocnilo se ho nervózní zděšení a prohlásil, že Tristan je proti mému dílu haydnovská symfonie, a činil posunky jako šílenec.“ Brahms označil Mahlera na základě této symfonie za „krále revolucionářů“.\n\nExistuje více než 120 nahrávek Druhé symfonie Gustava Mahlera na CD resp. LP. Některé z významných nahrávek a nahrávky s účastí českých umělců jsou uvedeny níže. Pro plnou diskografii viz externí odkazy.\n\n\n"}
{"id": "269014", "url": "https://cs.wikipedia.org/wiki?curid=269014", "title": "Société entomologique de France", "text": "Société entomologique de France\n\nSociété entomologique de France (česky Francouzská entomologická společnost) byla založena osmnácti pařížskými entomology 31. ledna 1832. Vzala si za cíl \"přispět k pokroku a vývoji entomologie ve všech jejích aspektech\".\n\nSpolečnost vydává \"Annales de la Société entomologique de France\" a \"Bulletin de la Société entomologique de France\". Její knihovna obsahuje 15 000 svazků a 1500 titulů časopisů historických i současných, všechny zaměřené na entomologii.\n\nV roce 2017 měla společnost přibližně 530 aktivních členů.\n"}
{"id": "269022", "url": "https://cs.wikipedia.org/wiki?curid=269022", "title": "Šinano (provincie)", "text": "Šinano (provincie)\n\nProvincie Šinano (: 信濃国; \"Šinano no kuni\") byla stará japonská provincie rozkládající se na území dnešní prefektury Nagano. Byla rovněž nazývána Šinšú (信州). Šinano hraničila s provinciemi Ečigo, Eččú, Hida, Kai, Kózuke, Mikawa, Mino, Musaši, Suruga a Tótómi. \n\nStaré hlavní město provincie se nacházelo v blízkosti současného moderního města Macumoto, které se stalo důležitým provinčním městem. \n\nBěhem druhé světové války byla největší letadlová loď té doby pojmenována na počest této provincie \"Šinano\".\n\nV roce 713 (6. rok éry Wadó) byla cesta vedoucí přes Mino a Šinano rozšířena, aby mohla pojmout rostoucí počet cestujících.\n\nBěhem období Sengoku byla Šinano často rozdělená na několik lén a na jejím území bylo vybudováno několik dalších hradních měst, mezi která patřila Komoro, Ina a Ueda. Provincie Šinano byla jedním z hlavních mocenských center Šingena Takedy během jeho válek s Kenšinem Uesugim.\n\nBěhem období Meidži v roce 1871 byly současně se zrušením feudálních panství a vytvořením prefektur (\"Haihan Čiken\") po reformách Meidži z provincie Šinano administrativně vytvořeny prefektury Nagano a Čikuma. Tyto dvě pokusné správní územní jednotky byly opět sloučeny v roce 1876 do současné prefektury Nagano, která zůstala v podstatě nezměněna až do dneška.\n"}
{"id": "269023", "url": "https://cs.wikipedia.org/wiki?curid=269023", "title": "BMW řady 7", "text": "BMW řady 7\n\nBMW 7 je nejvyšší modelová řada německého výrobce BMW. První generace byla představena roku 1977, v současnosti se vyrábí šestá, představená v roce 2015.\n\nHlavním konkurentem je Mercedes-Benz třída S (v generaci E23 jen levnější verze, od E32 je šíře nabídky obou modelů vyrovnaná). Dále to jsou vozy Jaguar, které jsou tak jako BMW sportovně orientované, a Lexus LS; Audi A8, resp. dříve Audi V8, a Volkswagen Phaeton jsou také konkurenty, avšak vyrábí se s pohonem předních nebo všech kol (BMW stejně jako ostatní jmenovaná auta má poháněnou zadní nápravu).\nNádrž : 35l\n\nPrvní generace BMW řady 7 se vyráběla v letech 1977 až 1986. Motory byly různé verze řadového šestiválce M30 - zpočátku ve verzích 728 a 730 s karburátorem Solex, které byly roku 1979 nahrazeny 728i a 730i se vstřikováním, a 733i se vstřikováním Bosch L-Jetronic. Později bylo používáno modernější vstřikování Bosch Motronic. Verze 745i měla přeplňovaný řadový šestiválec (zatím jediný přeplňovaný benzínový motor v této modelové řadě), verze určená pro Jihoafrickou republiku měla místo něj atmosférický řadový šestiválec M88, který poháněl také první generaci M5 a M6.\n\nŘada 7 E23 nabízela na svou dobu řadu pokročilých systémů - palubní počítač, diagnostiku, digitální klimatizaci, ABS nebo airbag řidiče.\n\nNabízené verze:\n\nGenerací E32 se BMW zařadila mezi technologické leadery. Seznam příplatků zahrnoval palubní telefon a fax, chladicí box na víno, vyhřívané dveřní zámky, ohřev vody v tryskách ostřikovačů, systém, který ve vyšších rychlostech zvyšoval tlak stěračů, stabilizační systém nebo dvojitá okenní skla. E32 bylo vybaveno jako první sériový vůz xenonovými světlomety, které od roku 1990 dodávala společnost Hella. E32 je také prvním BMW, které mělo rychlost elektronicky omezenou na 250 km/h (verze 750iL je dle americké prodejní brožury schopna bez omezovače dosáhnout 300 km/h).\n\nMotorová paleta zpočátku zahrnovala dvě verze motoru M30 o objemu 3,0 a 3,4 litru (730i a 735i). Na vrcholu byl nový dvanáctiválcový motor M70 v modelu 750i. V roce 1992 byl představen nový motor V8 M60 o objemu 3,0 nebo 4,0 litru (730i a 740i), který nahradil řadový šestiválec 735i. Šestiválcová 730i se vyráběla i nadále.\n\nNabízené verze:\n\nPřehled motorů\n!Model\n!Motor\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Přeplňování\n!KAT\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"11\" |Zážehové motory\n\n</table>\n\nGenerace E38 znamenala další radikální pokrok. V nabídce se objevily boční airbagy na předních sedadlech, dvouzónová automatická klimatizace, dešťový senzor nebo satelitní navigace. Poprvé byla řada 7 také nabízena s dieselovým motorem. V roce 1998 prošla faceliftem.\n\nToto BMW 7 bylo automobilem hlavního hrdiny ve filmu Kurýr a vozidlem Jamese Bonda ve filmu Zítřek nikdy neumírá.\n\nNabízené verze 1994-1998:\n\nNabízené verze 1998-2001:\n\nGenerace E65 (E66 je označení pro prodlouženou verzi) je prvním BMW, které je navržené v novém designérském stylu Chrise Bangla. Toto inovátorské a extravagantní pojetí bylo terčem kritiky, a to i po faceliftu v roce 2005, kdy byly nejkontroverznější části přepracovány. Interiér E65 byl také prvním svého druhu ve vozech BMW, jeho pojetí bylo postupně převzato do všech dalších modelových řad.\n\nVe voze byla použita první generace uživatelského rozhraní iDrive, dvakrát přeplňovaný dieselový motor a verze Hydrogen7 je prvním vozem na světě, který je schopný v motoru spalovat benzín nebo vodík.\n\nNabízené verze:\n\n"}
{"id": "269024", "url": "https://cs.wikipedia.org/wiki?curid=269024", "title": "John Rawls", "text": "John Rawls\n\nJohn Rawls (21. února 1921 Baltimore, Maryland – 24. listopadu 2002 Lexington, Massachusetts) byl liberální americký politický filosof, profesor Harvardovy univerzity a autor knihy \"Teorie spravedlnosti\" (1971), která jej světově proslavila.\n\nV letech 1939–1943 studoval Rawls filosofii v Princetonu, ve 2. světové válce sloužil u pěchoty v Tichomoří a v Japonsku. Brzy po válce promoval v Princetonu v oboru morální filosofie a začal zde učit. Roku 1952 získal stipendium na univerzitě v Oxfordu, kde jej ovlivnil liberální teoretik Isaiah Berlin a právní filosof H. L. A. Hart. Po návratu přednášel na Cornell University, na MIT a od roku 1964 na Harvardu. Po mrtvici v roce 1995 už pouze psal.\n\nRawls je představitel liberální politické filosofie. Stejně jako Aristotelés pokládá Rawls spravedlnost za základní ctnost společenských institucí. V knize \"Teorie spravedlnosti\" si klade otázku, na jakých principech spravedlnosti se mohou svobodní a rozumní lidé v rovné výchozí situaci ve vlastním zájmu shodnout? Jeho teorie je tedy teorií procedurální spravedlnosti a navazuje na teorie společenské smlouvy (John Locke, Jean-Jacques Rousseau).\n\nV původním postavení (\"original position\") jsou si všichni rovni, mohou a chtějí spolupracovat, nemají vůči sobě žádné závazky a netuší, jaké postavení komu z nich v budoucím uspořádání připadne; to Rawls nazývá „závojem nevědění“ (\"veil of ignorance\"). Tím je zajištěno, že jejich rozhodování bude „férové“.\n\nRawlsova „spravedlnost jako férovost“ je potom určena následujícími pravidly:\n\nPrvní princip má přitom přednost před druhým a 2.1. před 2.2. Nerovnosti tedy nesmějí být na úkor základních svobod a princip diference (zvýhodnění) nesmí být na úkor rovnosti šancí. Tomu Rawls říká „lexikální uspořádání“.\n\nPrvní princip, který téměř doslova přejímá Kantův výměr práva, tedy zajišťuje politickou a právní rovnost a zároveň maximalizuje individuální svobody, především svobodu politickou (volební právo), svobodu slova a shromažďování, nedotknutelnost osoby a právo na majetek. Druhý princip připouští nerovnosti, podmiňuje je ovšem zachováním rovných šancí na vzestup a tím, že zvýhodnění je mohou jen snižovat, nikoli zvětšovat. „Rovnost šancí“ přitom Rawls nechápe jen jako formální rovnost před zákonem, nýbrž jako záruku toho, že lidé se stejným nadáním či předpoklady také skutečně dostanou stejné příležitosti ke vzdělání a vzestupu, a to nezávisle na svém výchozím společenském postavení.\n\nProti tomu Rawlsovi kritikové namítají, že pokud lidé žijí v nouzi, nemohou pro ně být na prvním místě občanské a politické svobody, jež ochotně vymění za lepší hospodářské zajištění. Ani např. volební právo nemá v různých kulturách tak velikou váhu, jak to předpokládá Rawls.\n\nRawlsův princip diference není totéž, co se v ekonomii nazývá Paretův princip. Paretovo optimum je stav, kdy se ničí postavení nemůže zlepšit, aniž by se tím zhoršilo postavení někoho jiného. Podle Rawlse jsou nerovnosti přípustné jen tehdy, pokud se tím se jimi postavení těch nejslabších nezhorší, nýbrž naopak i jim přináší „absolutní“ prospěch.\n\nPřednosti takového uspořádání spočívají v tom, že\n\n\n\n"}
{"id": "269025", "url": "https://cs.wikipedia.org/wiki?curid=269025", "title": "Mladý paleolit", "text": "Mladý paleolit\n\nMladý paleolit (také \"svrchní paleolit\") je období lidských dějin od přibližně 40 000 do 10 000 př. n. l., součást pravěké starší doby kamenné. Začíná se rozvíjet v počínajícím interpleniglaciálu (teplém výkyvu) poslední doby ledové, kdy jsou domorodé populace středopaleolitických neandertálců vytlačovány lidmi moderní anatomické stavby, zcela už podobnými až shodnými s člověkem dnešním (výška 170-180 cm, váha 80 kg). Kolem roku 40.000 př. n. l. byl tak vývoj moderního člověka dokončen (behaviorální modernita). Nový typ člověka rozumného bývá také označován jako kromaňonec. S nimi je spojen rozvoj čepelové techniky a jí odpovídajících jemnějších typů nástrojů.\n\nV předmladopaleolitických obdobích byla Evropa pro moderního člověka neobyvatelná vzhledem k drsnému klimatu. Byla domovem neandrtálců, kteří byli pro toto klima daleko lépe vybaveni. Ke změně došlo asi před 50 až 40 tisíci lety, po dokončení vývoje anatomicky moderního člověka resp. po jeho příchodu. Jeho schopnosti mu umožnily vyrovnat se s evropským klimatem a konkurovat neandrtálcům například výrobou dlouhých čepelí, doložených k cca době před 43 tisíci let.\n\nModerní člověk nyní rychle osídloval neandrtálské oblasti a zhruba 12 tisíciletí s neandrtálci v Evropě koexistoval. Neandrtálci vyhynuli na území Španělska cca před 30 tisíci lety. Příčiny jejich zániku nejsou jasné. Možná byli moderním člověkem vyhubeni, pravděpodobnější je ovšem jejich vytlačení na periferii v důsledku lepší lovecké techniky moderních lidí.\n\nVe starší fázi tohoto období, počínající před cca 43 000 lety na Balkáně, se v Evropě šíří tzv. přechodné kultury, které nesou ještě prvky středního paleolitu, ale část už progresivní prvky paleolitu mladého. Patří k nim kultura chatelperronien, szeletien a bohunicien (lokality Stránská skála nebo Ondratice). Plně mladopaleolitické kultury byly: uluzzien, jerzmanowicien, aurignacien. Nejznámější nástěnné jeskynní malby nalezneme ve Španělsku (Altamira), Francii (Lascaux a Trois Fréres) a v Africe - Namibie (Apollo). Dominantní způsob úpravy kamenné industrie je tzv. čepelová technika.\n\nVe střední fázi mladého paleolitu rozeznáváme kultury gravettien, jehož lokální variantou je moravský pavlovien se světoznámými nalezišti Dolní Věstonice, Pavlov, Willendorf a Předmostí. O něco mladší je kostěnkovsko-avdějevská kultura, maltsko-bureťská kultura, mezinská kultura a středoevropský a středomořský epigravettien. Jeskynní malby jsou typické i pro kulturu solutréen. Nejznámější nástěnné jeskynní malby nalezneme ve Španělsku (Altamira), Francii (Lascaux a Trois Fréres) a v Africe - Namibie (Apollo).\n\nMagdalénien už patří do pozdní fáze mladého paleolitu. K této kultuře v Česku patří nálezy z lokalit Pekárna, Býčí skála nebo Kůlna. Dál rozlišujeme kultury epimagdalénien a hamburgien. Člověk se rozšířil po celém světě na všech kontinentech. Dostal se do Ameriky přes Beringovu úžinu. Začal lovit organizovaně a specializoval se na určitá zvířata. Začíná přechod z pleistocénu na holocén. Dochází ke změně flóry a fauny. Začínají tát ledovce. Člověk využívá čepelovou industrii, obléká se do kožešin, žije většinou ve stanech. Dochází k přirozené dělbě práce mezi mužem a ženou. V tlupách vládne matriarchát. V této době byla s nejvyšší pravděpodobností vytvořena Věstonická venuše. Začala se rozvíjet náboženská oblast, pro kterou je příznačný antropomorfismus, také totemismus či animismus.\n\nV době soužití lidí moudrých a neandrtálců se v Evropě rozvíjely čtyři kultury:\n\nPozdější kultury byly už rozmanitější s regionálními variantami. Stylové (nikoliv funkční) odlišnosti mohou být odrazem tvořících se etnik. Typickými nástroji byly čepele, škrabadla, rydla k úpravě harpun z parohů, šídla a jehly.\n\nHlavním způsobem živobytí byl však stále lov stádní zvěře na tundrách a lesotundrách i přes své drsné podnebí, protože právě v období 18 000/15 000 př. n. l. vrcholila poslední ledová doba. Lidské tlupy postupovaly většinou za zvěří. Jen někdy lidé budovali polostálé základny v exponovaných místech na zvířecích stezkách, např. u brodů. Jiným typem sídliště byla sezónní tábořiště pro specializovaný lov: např. Solutré pro lov koní, Předmostí u Přerova pro lov mamutů.\n\nTábořiště byla s oblibou situována do jeskyň a pod převisy. Při jejich nedostatku si lidé stavěli stany a chatrče z kůží na kostrách z mamutích kostí (doloženo v ukrajinské Mezyriči z cca 18 000 př. n. l.).\n\nNejpůsobivějším rysem evropského mladého paleolitu bylo umění. Nejvýraznějšími zdobenými artefakty jsou ženské plastiky zvané venuše z období cca 25.000/20.000 př. n. l. Nálezy jsou známy z celé Evropy, nám nejbližší jsou venuše věstonická, objevená roku 1925 Karlem Absolonem a willendorfská (z rakouského území). Mohou dokládat jednotný kultovní prvek, kult ženy-matky jako zachovatelky života.\n\nStarším a podobně proslulých druhem umění jsou jeskynní malby. Nejstarší památka ve francouzském Vallon Pont d'Arc v údolí Rhôny byla objevena roku 1994. Jde o malby srstnatých nosorožců, koní a buvolů. Na svůj vrchol se jeskynní malby dostaly v kultuře magdalenienu (17.000/11.000 př. n. l., podle francouzského naleziště Abri de la Madeleine u Tursaku). Proslulé jsou zejména jeskynní malby ve španělské Altamiře a francouzském Lascaux. V této oblasti jihozápadní Francie a severního Španělska byla největší hustota osídlení a koncentrují se zde i projevy jeskynního malířství. Osídlení zde podporovaly výhodné podmínky: lesy se dřevem, chráněná údolí s jeskyněmi a zvířecí stezky. Kromě jeskynních maleb jsou z magdalenienu známy kostěné nástroje, vrhače oštěpů, harpuny, dlouhé čepele a menší umělecké předměty z kostí, paroží, mamutoviny a kamene. Koncem magdalenienu umění mizí.\n\nVýznamná naleziště v České republice jsou: jeskyně Šipka, Předmostí u Přerova, jeskyně Kůlna, Dolní Věstonice, Pavlov, Pekárna a Býčí skála. V Rakousku je nejznámější Willendorf.\n\nK Dolním Věstonicím se váže i zajímavý archeologický nález z roku 1986, pohřeb ženy a dvou mužů s hlavami ozdobenými červeným barvivem, snad jako symbolem života. Vzhledem k nálezu stejného barviva v lůně ženy byla vyslovena domněnka o její graviditě. K pohřbu tak mohlo dojít po neúspěšném porodu a žena byla pochována se svým druhem a neúspěšným porodníkem. O smrti obou mužů si pak můžeme myslet to nejhorší.\n\n"}
{"id": "269026", "url": "https://cs.wikipedia.org/wiki?curid=269026", "title": "Jiří Malec", "text": "Jiří Malec\n\nJiří Malec (* 24. listopadu 1962, Vlastiboř) je bývalý československý skokan na lyžích a olympijský medailista.\n\nSkákat začal v osmi letech. Jeho skokanský styl byl na tu dobu neortodoxní: lyže neměl při skoku rovnoměrně, ale stáčely se mu do tvaru písmene V. Tehdy za tuto „stylovou chybu“ dostávali skokani bodové srážky a V-styl se prosadil až po konci Malecovy kariéry.\n\nPrvní úspěchy přišly v roce 1981, kdy obsadil 3. a 4. místo na Tatranském poháru. V československé reprezentaci však nikdy nepobyl na dlouho, obvykle měl roli náhradníka. V jeho neprospěch údajně hrálo i to, že jeho otce vyloučili v roce 1968 z KSČ. Jak sám uvedl: „V roce 1987 jsem měl jet na mistrovství světa do Oberstdorfu, kde jsem předtím vyhrál na obou můstcích turné Bohemia. Porazil jsem celou českou elitu, a na mistrovství jsem neodjel. Až v roce 1991, kdy jsem oficiálně skončil, mi jeden činovník svazu prozradil, že jsem tehdy neodjel právě kvůli minulosti svého otce.“\n\nProsadil se o rok později. V novoročním závodě světového poháru v Garmisch-Partenkirchenu poprvé nakoukl mezi deset nejlepších závodníků. Na poslední chvíli se nominoval do týmu pro Zimní olympijské hry 1988. Na trénincích skákal dobře a nakonec získal v Calgary na středním můstku nečekanou bronzovou medaili (za kterou dostal odměnu 50 000 Kčs). Porazil jej jen suverén Matti Nykänen a také reprezentační kolega Pavel Ploc. Na velké můstku se Malec umístil na 24. místě a s ostatními Čechoslováky obsadil v závodě družstev čtvrté místo.\n\nDalšího výrazného výsledku se nedočkal, částečně i kvůli bodovým srážkám za V-styl. V polovině 90. let k tomu řekl: „V Garmisch-Partenkirchenu jsem měl jednou čtvrté nejdelší skoky, a přesto jsem skončil až na 27. místě. To byla rána, div že jsem nebrečel. Nebo v Liberci při Světovém poháru jsem se s druhými největšími délkami nedostal ani na bednu a byl až šestý. Kdo chtěl tenkrát vyhrát s véčkem, musel skákat o pět metrů dál než ostatní.“\n\nSportovní kariéru ukončil v roce 1991. Rok poté se oficiálně prosadil V-styl.\n\nPo ukončení kariéry dostudoval Fakultu tělesné výchovy a sportu Univerzity Karlovy, dělal manažera skokanů a byl asistentem trenéra Jiřího Rašky, se kterým ale měl spory. Uvedl: „Máme rozdílné názory i na techniku skoku, on chtěl neustále něco vylepšovat. Neříkám, že to bylo špatně, ale uprostřed rozjeté sezóny na to není čas. Když se potom klukům na můstku něco nevyvedlo, nevěděli najednou, jestli mají skákat ponovu, nebo postaru.“\n\n\nPo ukončení trenérské kariéry sloužil u chemické jednotky v Liberci. Následně byl učitelem na základní škole a obchodní akademii v Tanvaldu a později začal pracovat ve sklářské firmě a poté na Střední zdravotní škole a Vyšší odborné škole zdravotní v Liberci.\n\nMá syna Jiřího, který v roce 2003 vybojoval medaili na dětské olympiádě ve skoku do výšky, a dceru Lucii. Koncem 90. let 20. století se podruhé oženil, s manželkou Olgou, bývalou gymnastkou, spolupracuje s nadací Chrti v nouzi.\n\nV roce 2006 uvedl, že svoji olympijskou medaili prodal před čtyřmi lety na internetu za 150 tisíc korun, aby mohl splácet hypotéky.\n"}
{"id": "269032", "url": "https://cs.wikipedia.org/wiki?curid=269032", "title": "Cytochrom", "text": "Cytochrom\n\nCytochrom je označení pro bílkoviny vázané na membrány a obsahující ve své molekule hemové skupiny, které zajišťují přenos elektronů tak, že se navázané ionty železa střídavě redukují a oxidují z Fe na Fe a zpátky.\n\nVyskytují se buď jako monomerní bílkoviny (např. cytochrom c), nebo jako podjednotky větších enzymatických komplexů, které katalyzují redoxní reakce. Nacházejí se na vnitřní membráně mitochondrií eukaryot, v chloroplastech rostlin, u fotosyntetizujících mikroorganismů a u bakterií.\n\nCytochromy se obvykle dělí podle typu navázané hemové skupiny, nebo podle vlnové délky maximální absorpce.\n"}
{"id": "269034", "url": "https://cs.wikipedia.org/wiki?curid=269034", "title": "Baker Gurvitz Army (album)", "text": "Baker Gurvitz Army (album)\n\nBaker Gurvitz Army je debutové album skupiny Baker Gurvitz Army.\n\n\nGinger Baker bicí\nAdrian Gurvitz kytara, zpěv\nPaul Gurvitz baskytara, doprovoodný zpěv\n"}
{"id": "269042", "url": "https://cs.wikipedia.org/wiki?curid=269042", "title": "Aventicum", "text": "Aventicum\n\nAventicum bylo největší město římského Švýcarska (Helvécie nebo Civitas Helvetiorum). Jeho zbytky leží pod současným městem Avenches.\n\nMěsto bylo pravděpodobně založeno \"ex nihilo\" na začátku 1. století jako hlavní město nedávno dobytého teritoria na cestě postavené Claudiem, která spojovala Itálii s Británií. Za vlády císaře Vespasiána, který zde vyrostl, zažívalo Aventicum zlatý věk. Hradby byly 5,6 kilometrů dlouhé.\n\nV křesťanské éře bylo Aventicum sídlem biskupství. Nejznámějším biskupem byl Marius Aventicensis, jehož kronika popisuje události let 455 až 581 a je jedním z málo zdrojů o Burgundech v 6. století. Po koncilu v Maçonu roku 585 se Maurius přestěhoval do Lausanne a Aventicum rychle upadalo.\n\n\n"}
{"id": "269054", "url": "https://cs.wikipedia.org/wiki?curid=269054", "title": "Chromatofor", "text": "Chromatofor\n\nChromatophory jsou buňky, které obsahují barevné pigmenty a odrážejí světlo. Vyskytují se u obojživelníků, ryb, korýšů a hlavonožců. Jsou zodpovědné za zbarvení kůže a očí u studenokrevných živočichů a tvoří se z nervové lišty během vývoje embrya. Zralé chromatofory se řadí do podtříd podle svého zabarvení pod bílým světlem: xantofory (žluté), erytrofory (červené), iridofory (proměnlivé/duhové), leukofory (bílé), melanofory (černé/hnědé) a cyanofory (modré). Pojem „chromatofor“ se rovněž používá pro označení barevných vezikul vázaných na membrány, které se nacházejí u některých fotosyntetizujících bakterií.\n\nNěkteré druhy živočichů umějí rychle změnit své zbarvení díky mechanismům, které přesouvají pigment a přesměrovávají odrazivé plochy uvnitř chromatoforů. Tato fyziologická změna zbarvení slouží především k maskování. Hlavonožci (např. chobotnice) mají složité chromatoforní orgány, které jsou ovládány pomocí svalů. Obratlovci (např. chameleoni) mění zbarvení pomocí buněčné signalizace. Takovéto signály se přenášejí pomocí hormonů nebo neurotransmiterů a mohou být vyvolány změnou nálady, teploty, stresem nebo viditelnými změnami okolního prostředí.\n\nNa rozdíl od studenokrevných živočichů mají ptáci a savci pouze jedinou třídu buněk podobných chromatoforům – melanocyty.\n"}
{"id": "269056", "url": "https://cs.wikipedia.org/wiki?curid=269056", "title": "William Clothier", "text": "William Clothier\n\nWilliam Jackson Clothier (27. září 1881, Sharon Hill, Pensylvánie – 4. září 1962, Filadelfie) byl americký tenista, vítěz dvouhry na US Open v roce 1906.\n\nV roce 1956 byl uveden do tenisové síně slávy.\n\nOdehrál tři zápasy za daviscupové mužstvo USA, s bilancí 4-1 ve dvouhře.\n"}
{"id": "269057", "url": "https://cs.wikipedia.org/wiki?curid=269057", "title": "Barchov (okres Hradec Králové)", "text": "Barchov (okres Hradec Králové)\n\nBarchov () je vesnice v okrese Hradec Králové, ležící asi 8 km od města Nový Bydžov. V obci žije obyvatel. Katastr obce má rozlohu 592 ha.\n\nPrvní písemná zmínka o obci pochází z roku 1398.\n\n\n"}
{"id": "269059", "url": "https://cs.wikipedia.org/wiki?curid=269059", "title": "Melantrichův dům", "text": "Melantrichův dům\n\nMelantrichův dům (zvaný původně \"U dvou velbloudů\") v Praze na Starém Městě byl významnou renesanční stavební a historickou památkou. V domě sídlil tiskař a humanista Jiří Melantrich z Aventina a jeho tiskárna. Dům byl stržen roku 1893 při asanaci, dochoval se z něj pouze portál a několik kamenických prvků.\n\nDům Jiřího Melantricha z Aventina zvaný \"U dvou velbloudů\" v \"Kunešově ulici\" (nynější \"Melantrichově\") na Starém Městě v Praze byl rozsáhlým a výstavným renesančním, respektive výrazně renesančně přestavěným měšťanským domem. Melantrich jej koupil za značnou sumu 510 kop českých grošů a poté, mezi lety 1563-67 jej nechal zásadně přestavět. Dům byl jak sídlem samotného Melantricha, tak místem působení jeho tiskárny. Ta se do něj přestěhovala roku 1567.\n\nBez velkých přestaveb zůstal dům zachován až do konce 19. století. Protože však příliš zasahoval do uliční čáry, byl roku 1893 demolován a na jeho místě byla záhy postavena novostavba, která přejala též číslo popisné 471. Původní dům je znám pouze z několika historických fotografií, Langweilova modelu Prahy a dochovaných kamenických prvků, které jsou loženy v lapidariu Národního muzea v Praze na Výstavišti. Portál je dnes druhotně použit na zadní fasádě Muzea hlavního města Prahy.\n\nUliční průčelí dvoupatrové, vznosné budovy bylo osazeno mohutným edikulovým portálem s toskánskými sloupy a završeno dvojicí výrazných renesančních štítů. Průčelí bylo přitom díky nepravidelné parcele rozděleno ve dva samostatné bloky, z nichž pravý byl o několik metrů oproti levému ustouplý. Každý blok byl opatřen v prvním i druhém patře trojicí rozměrných oken v kamenných ostěních.\n\nVe dvoře dvoře domu byla ušlechtile tvarovaná třípodlažní arkáda, jejíž parapetní výplně a sokly sloupů byly opatřeny tesanými reliéfy.\n\nMelantrich s rodinou obýval první patro přední části domu. Druhé patro domu pak zaujala tiskárna. V zadní části domu otočené do \"Kožné uličky\" fungoval v přízemí šenk, který Melantrich pronajímal.\nArchitektonicky mimořádný objekt demolovaného Melantrichova domu nemá v pražském prostoru přímou analogii. Z hlediska uměleckých vlivů vykazoval příbuznost se stavbami severské renesance a na druhé straně též určitou podobnost s hornoitalskou renesanční architekturou; určité analogie, například v pojetí nádvorní arkády, lze najít na Letohrádku královny Anny v Královské zahradě Pražského hradu, na Mydlářovském domě v Chrudimi a na dalších stavbách české renesance.\n\nDochovaný portál je nejstarší ukázkou tohoto typu portálu v Čechách a je také důležitou ukázkou a dokladem silných italských uměleckých vlivů.\n\n"}
{"id": "269068", "url": "https://cs.wikipedia.org/wiki?curid=269068", "title": "Pelcner", "text": "Pelcner\n\nPříjmení Pelcner pochází z germánského příjmení Pelzner, které bylo upraveno do češtiny. Pelzner bylo odvozeno z rakouského Pelzein. Bylo to příjmení tehdejší rakouské šlechty.\n\nPříjmení Pelcner není velmi rozšířené. Zveřejnění četnosti všech příjmení živých osob s platným pobytem v ČR podle centrální evidence obyvatel ke dni 28.05.2007 ukázalo, že na území ČR žije 29 mužů s příjmením Pelcner a 28 žen s příjmením Pelcnerová. V roce 2006 to bylo 30 mužů a 29 žen.\n\nPřesné údaje o četnosti příjmeních České republiky najdete na stránkách Ministerstva vnitra ČR .\n\nFrantišek Pelcner (* 04.09.1909) hrál fotbal za Čechii Karlín a později za AC Sparta Praha.\nReprezentoval Československo mezi lety 1931 a 1933\n"}
{"id": "269071", "url": "https://cs.wikipedia.org/wiki?curid=269071", "title": "Volby prezidenta Jižní Koreje 2007", "text": "Volby prezidenta Jižní Koreje 2007\n\nPrezidentské volby, které proběhly 19. prosince 2007, byly 13. volbou hlavy státu v Jižní Koreji. Kandidaturu oznámilo 12 kandidátů, dva z nich však později z voleb odstoupili . Vítěz, kterým se stal Lee Myung-bak, bude zastávat post prezidenta v období let 2008 až 2013.\n\nPrezidentská volba probíhá přímým jednokolovým lidovým hlasováním, volební právo náleží občanům starším dvaceti let. Kandidát musí být starší čtyřiceti let. Volební kampaň trvá tři týdny.\n\n\n"}
{"id": "269075", "url": "https://cs.wikipedia.org/wiki?curid=269075", "title": "Komárov (okres Beroun)", "text": "Komárov (okres Beroun)\n\nMěstys Komárov se nachází v okrese Beroun, kraj Středočeský, 4 km jihozápadně od města Hořovice. Žije zde obyvatel.\n\nPůvod se dá vysvětlit pravděpodobně od množství komárů poletujících přes močály, které zde kdysi bývaly. V knize O. Dvořáka \"Putování bájnou krajinou\" však se však nachází i „keltský“ výraz \"komar\", což je prý označení pro \"soutok\", čímž se zřejmě naráží na polohu Komárova na soutoku tří potoků (Červeného, Rohlovského a Jalového).\n\nPrvní písemná zmínka o obci Komárov pochází z roku 1263, kdy se zde připomíná jakýsi Bohuslav, zřejmě předek rodu Pešíků z Komárova. Pešíkové drželi komárovský statek až do roku 1602. Původní sídlo tohoto rodu stálo na místě budovy dnešní pošty a Železářského muzea. Objekt stržený v roce 1888 měl čtvercový půdorys, v každém rohu pak byla věž. Poslední věž se zřítila roku 1799. Rod Pešíků z Komárova vymřel roku 1712, kdy jako poslední mužský potomek umírá Karel Pešík z Komárova.\n\nZajímavou postavou v komárovské historii byl majitel panství Jindřich Otta z Losu, který byl 21. června 1621 popraven na Staroměstském náměstí v Praze spolu s dalšími vůdci povstání proti Habsburkům.\n\nRoku 1791 zde hrabě Rudolf z Vrbna (1761–1823) založil první železárnu a slévárnu železné litiny v českých zemích , kterou po něm vedl jeho syn, a později Fridrich Wilhelm von Hanau z hesenské větve rodu. Roku 1902 vdova Alžběta, kněžna Hanavská, továrnu prodala C.T.Petzoldovi, který ji roku 1919 proměnil na Akciové železárny. Roku 1917 povýšil císař Karel I. Komárov na městys. Po znárodnění roku 1945 byly akciové železárny přejmenovány na závod Buzuluk.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Komárov u Hořovic \"(1542 obyvatel, poštovní úřad, telegrafní úřad, telefonní úřad, četnická stanice, chudobinec, sbor dobrovolných hasičů)\" byly v roce 1932 evidovány tyto živnosti a obchody: 2 lékaři, biograf Sokol, továrna na cementové zboží, cihelna, 2 cukráři, obchod s cukrovinkami, čalouník, drogerie, elektrotechnický závod, 3 holiči, 6 hostinců, hotel, instalace, kapelník, knihař, kolář, 2 konsumy, 2 kováři, 3 krejčí, obchod s kůžemi, lékárna, malíř, 2 mlýny, 2 modistky obchod s obuví Baťa, 2 obuvníci, 2 pekaři, 2 obchody s lahvovým pivem, pila, pohřební ústav, 2 porodní asistentky, 2 prádelny, 5 řezníků, sedlář, 8 obchodů se smíšeným zbožím, Občanská záložna, 2 stavitelé, obchod se střižním zbožím, 2 švadleny, tesařský mistr, 3 trafiky, 4 truhláři, 2 obchody s uhlím, zahradnictví, zámečník, zubní atelier, Akciové železárny.\n\nObec Komárov se skládá ze dvou částí na dvou katastrálních územích:\n\n\nDopravní síť\nVeřejná doprava 2011\n\n"}
{"id": "269083", "url": "https://cs.wikipedia.org/wiki?curid=269083", "title": "Fehmarn", "text": "Fehmarn\n\nOstrov Fehmarn ležící v Baltském moři je třetím největším ostrovem Německa a součástí spolkové země Šlesvicko-Holštýnsko. Do 3. října 1990 byl největším ostrovem SRN, avšak po znovusjednocení Německa klesl na třetí místo za Rujánu a Usedom.\n\nOstrov má rozlohu 185 km² a od roku 1963 je spojen Fehmarnsundským mostem s poloostrovem Wagrien. Na ostrově žije 14 000 obyvatel. Hlavním městem je Burg (6000 obyvatel). Ostatních 8000 ostrovanů je roztroušeno po různých 42 osadách a vesnicích. V budoucnu by měl být ostrov spojen tunelem pod Fehmarnskou úžinou s dánským ostrovem Lolland.\n\nFehmarn oplývá třemi velkými přírodními rezervacemi, ve kterých hnízdí okolo 170 druhů vodního ptactva. Tyto rezervace nejsou přístupny turistům.\n\nFehmarn má ze všech německých ostrovů nejvíce majáků, a to celkem pět:\n\n"}
{"id": "269086", "url": "https://cs.wikipedia.org/wiki?curid=269086", "title": "Výzkum", "text": "Výzkum\n\nVýzkum je často popisován jako aktivní, vytrvalý a systematický proces bádání s cílem objevit, interpretovat nebo přepracovat fakta. Tento intelektuální proces produkuje velké množství teorií, zákonů, popisů chování a umožňuje jejich praktické využití. Slovo \"výzkum\" může být použito ve významu celé kolekce informací o daném subjektu a je často spojován s vědou a vědeckými metodami.\n\nVýzkum je založen na určité metodě, používá metodologii, v úvodu obsahuje hypotézu, která se výzkumem ověřuje. V závěru doplněném i výsledky výzkumného šetření je výzkumný záměr potvrzen nebo vyvrácen. Pracuje-li s přímo získanými poznatky, jedná se o empirický výzkum. Takovým výzkumem je třeba sběr statistických dat (v České republice jej má na starosti Středisko empirických výzkumů – STEM).\n\n\n"}
{"id": "269089", "url": "https://cs.wikipedia.org/wiki?curid=269089", "title": "Březiněves", "text": "Březiněves\n\nBřeziněves byla do roku 1974 ves severně od Prahy, dnes je katastrálním územím území Prahy tvořícím území městské části Praha-Březiněves v obvodě Praha 8. Je zde evidováno 16 ulic a 235 adres. Žije zde přes jeden tisíc obyvatel.\n\nPrvní zmínky o \"Březnovsi\" (původně \"Březina ves\") pocházejí z 12. století. Historicky bývala obec obvykle majetkem bývalých církevních hodnostářů či soukromníků.\n\nPrvní písemná zmínka o obci se datuje rokem 1140. Obec s polovinou lesa Ládví a s dvorem Hovorčovice patřila komendě křižovníků svatého Jana s bílou hvězdou v Praze (klášter Johanita u Matky Boží u Karlova mostu na Malé Straně). Tento řád uvedl do Čech král Vladislav II. roku 1159 a do začátku mu daroval mnoho statků včetně Březiněvsi.\n\nV husitských válkách přišla obec do rukou světských. Roku 1420 ji měli Marš, řečený Kostečka, patrně společně s Janem Apatykářem. Roku 1436 ji zapsal císař Zikmund Václavu Cvokovi, měšťanu novoměstskému a konšelu v letech 1430-1436 za 200 kop míšeňských grošů. 1454 držel ves Jan Sosnovec. 1455 obec byla prodána Heřmanu Sirotkovi ze Zborce. Roku 1461 ji pak Heřman Sirotek prodal Joštovi, biskupu Vratislavu a nejvyššímu převoru řádu Maltézských křížovníků (Svatomářských).\n\nV bouřích bělohorských se obce zmocnili stavové. Ti ji roku 1620 prodali Janu, nejstaršímu Petráčkovi z Vokounštejna. Po Bělohorské bitvě bez náhrady však musel vše vrátit dotčenému duchovenstvu.\n\nRoku 1630 propadl dvůr řečený „Rejtorský“ s hospodou řečenou „Bílou“, ležící na gruntech kláštera Melitenského, Mikuláši Kekulovi, rytíři ze Stradonic a jeho manželce Markétě Aleně, rozené Vostrovcové z Kralovic. Po vpádu saském byl ve vojenské službě a brzy zemřel. Veškeré jeho jmění mu bylo zabaveno a dvůr Březiněves z poloviny předán Albrechtu z Valdštejna. Druhou polovinu stále až do své smrti vlastnila jeho manželka. Po smrti Albrechta z Valdštejna se Vilém Vratislav, hrabě z Mitrovic, ujal dotčeného dvora zcela a „opomněl“ druhou polovinu vrátit sestře zesnulé Kekulové.\n\nV roce 1691 byla Březiněves vrácena původnímu majiteli, řádu Johanitů. Roku 1788 byla od dvora třetina polí rozprodána. V roce 1785 měla obec podle záznamů 17 domů; v roce 1843 21 domů a 213 obyvatel; roku 1857 pak 20 domů a 209 obyvatel. V roce 1890 měřil katastr obce 508 jiter a 1577 čtverečních sáhů (tj. asi 294 ha), z toho 8 jiter a 689 čtverečních sáhů zahrad (asi 5 ha) a 1289 čtverečních sáhů rybníků (asi 0,5 ha).\n\nNázev je odvozen od „Březina Ves“ neboli „Břízova Ves“. Název prošel mnohými změnami, než se dostal do dnešní podoby:\n\n"}
{"id": "269092", "url": "https://cs.wikipedia.org/wiki?curid=269092", "title": "Počátky", "text": "Počátky\n\nPočátky () jsou město rozkládající se po obou stranách historické česko-moravské zemské hranice, v okrese Pelhřimov v Kraji Vysočina. Žije zde obyvatel. Historické jádro města bylo vyhlášeno městskou památkovou zónou.\n\nV katastru obce byl nalezen stříbrný denár Marka Aurelia. V okolí také procházela Želivská stezka (spojujicí přes nedaleký Strážný kopec Želivský klášter s Rakouskem), zmiňovaná prvně roku 1178.\n\nVe 13. století vlastnili území dnešních Počátek Vítkovci, jejichž území začínalo pod vrchem Lísek. Po rozdělení pohraničního hvozdu, zvaného „Knížectví“, začali pod Lískem budovat osady, bylo to na počátku Čech, ale i na počátku vod, neboť se zde nachází i rozvodí mezi Severním a Černým mořem. A na počátku osídlování byly zajisté i Počátky, odtud si lze vysvětli i název Počátky. Ve starých listinách a mapách se objevuje jméno \"Počzaken, Potschaken, Počzatek, Potschatek.\"\n\nK roku 1273 je zde uváděn kněz Předboř, takže touto dobou zde již stál kostel. První písemná zmínka o obci (původně trhové) pochází z konce 13. století (\"qui apud Pochatek, in domini ducis Austrie\"). Tato zmínka je v listáři Tobiáše z Bechyně, v němž se Počátky udávají mezi místy, která byla zpustošena v bojích mezi králem Václavem II. a přívrženci Záviše z Falkenštejna z rodu Vítkovců. Některé prameny zase udávají, že Počátky náleželi rodu Benešoviců, když roku 1303 věnuje Vítek ze Švábenic Počátky své ženě Brechtě (neboli Perchtě z Krumlova, později z Kralovan, pravděpodobně sestry Záviše z Falkenštejna) za Moravany u Brna (svědčí Dobeš z Bechyně a Vítkovci Jindřich z Rožmberka a Oldřich z Hradce, zmíněn Vítek z Loučky). Z roku 1359 pochází nejstarší zmínka o farním kostele v Počátkách, v té době zde byl v pořadí 20. farářem Mikuláš, pocházející z Dačic.\n\nRoku 1368 daroval Karel IV. Počátky nejvyššímu purkrabímu – hraběti Janu z Hardeku a roku 1389 jej koupili páni z Hradce. Téhož roku město obdrželo jako poddanské město znak své vrchnosti, pánů z Hradce, zlatou pětilistou růži v modrém poli. Název města se pluralizuje od roku 1654 (\"Pocziatky\"). Značí tedy pomnožné číslo (ženského rodu jako například označení Čechy), protože se jedná o tu oblast, ve které jsou počátky toků (podobně Roztoky). Roku 1698 obdržely Počátky polepšený městský znak, který spojil znak pánů z Hradce se znakem Šternberským. Nový znak je gotický štít modré barvy, uprostřed rozštěpený zlatým prutem. V pravém poli je osmicípá zlatá hvězda šternberská a zlatá písmena A. W. (tj. Adolf Wratislav – tehdejší majitel města); v levém poli je zlatá pětilistá růže rodu hradeckého a písmeny A. L. (Anna Lucie – rozená Slavatová, dostala Počátky jako věno, manželka Adolfa Wratislava). Štít je ozdoben hraběcí korunou, již drží dva vzlétající andělé. Od 1. února 1994 obec užívá vlajku založenou na motivech znaku.\n\nPočátky byly město poddanské čili feudální neboli šosovní, tedy pod ochranou. Vrchnost jim byla pánem, dosazovala jim správu, brala od města platy (daně), ochraňovala měšťany a jejich řemesla a udělovala jim práva. Roku 1850 zde byl zřízen okresní soud a soudcem byl jmenován František Sedláček, otec historika Augusta Sedláčka, který zde chodil do školy (od 1850 zřízené v čp. 22). 1. ledna 1884 odevzdána nemocnice plně svému úkolu, když byla vyhlášena za všeobecnou veřejnou nemocnici výnosem min. vnitra.\n\nV Počátkách byly také natočeny některé scény filmů \"Postřižiny\" (1980), \"Jízda\" (1994), \"Když děda miloval Ritu Hayworthovou\" (2001) a televizního seriálu \"Návštěvníci\" (1983). Podle názvu města byla pojmenována planetka č. 14974 Počátky, kterou tak nazval její objevitel a počátecký rodák Miloš Tichý.\n\n\nMěsto je rozčleněno na 6 katastrálních území (zároveň části a ZSJ), jimiž jsou:\n\nJižně od vlastního města prochází hranice mezi Čechami a Moravou. K Čechám patří Heřmaneč, Léskovec a Počátky s výjimkou zemědělsko-lesních pozemků na jihu, na Moravě leží Prostý, Vesce a většina Horní Vilímče.\n\n\n\n\nPodél silnice z Počátek do Kališť je vysázena nejdelší modřínová alej v Česku. Byla založena na počátku 20. století a čítá 280 stromů.\n\n\n"}
{"id": "269145", "url": "https://cs.wikipedia.org/wiki?curid=269145", "title": "COINTELPRO", "text": "COINTELPRO\n\nCOINTELPRO (akronym z Counter Intelligence Program) byl program FBI v letech 1956–1971, zaměřený proti skupinám různého politického zaměření, jež vláda v té době považovala za radikální a nebezpečné. Tato činnost byla ilegální. Metody sahaly od infiltrace, vytváření frakcí, psychologické války, obtěžování pomocí justičního systému až po mimoprávní násilí. Do programu byly zapojeny mimo FBI menší měrou i další zpravodajské služby. Na pomlouvačných kampaních se dobrovolně a významným způsobem podílela i řada významných novinářů. Mezi nejznámější oběti tohoto programu patří Martin Luther King Jr. nebo Albert Einstein.\n"}
{"id": "269151", "url": "https://cs.wikipedia.org/wiki?curid=269151", "title": "Gustave Doré", "text": "Gustave Doré\n\nPaul Gustave Doré (6. ledna 1832, Štrasburk – 23. ledna 1883, Paříž) byl francouzský umělec, rytec a ilustrátor. Doré primárně pracoval také s dřevorytem a ocelorytem.\n\nDoré se narodil ve Štrasburku a v roce 1847 byly vydány jeho první ilustrované příběhy. Nejprve pracoval jako literární ilustrátor v Paříži, kde byl pověřen ilustrovat práce od Françoise Rabelaise, Honorého de Balzaca, Johna Miltona a Danteho Alighieriho. Velký úspěch sklidila nově ilustrovaná \"Anglická bible\" z roku 1866, která byla poprvé vystavena v roce 1867 v Londýně. Doré ilustroval nejrůznější knihy až do své smrti v Paříži v roce 1883. Byl pohřben na hřbitově Père-Lachaise.\n\nZa svůj život ilustroval Doré více než 90 knih či jiných materiálů. Mezi jeho nejvýznamnější patří Danteho \"Božská komedie\" (1861), v roce 1863 \"Don Quijote\" od Miguela de Cervantese nebo v roce 1866 \"Ztracený ráj\" od Johna Miltona.\n\n"}
{"id": "269154", "url": "https://cs.wikipedia.org/wiki?curid=269154", "title": "Kateřina Böhmová", "text": "Kateřina Böhmová\n\nKateřina Böhmová (* 18. listopadu 1986, Ostrava) je česká profesionální tenistka.\n\nV roce 2004 vyhrála čtyřhru juniorek na French Open s partnerkou Michaelou Krajickovou. V témže roce začala hrát na turnajích ženského profesionálního okruhu WTA.\n\nJejí matkou je bývalá československá tenistka Kateřina Böhmová-Skronská (nar. 1958).\n\nV dubnu 2006 agentura AP uvedla, že byla s matkou zadržena v obchodu ve floridském Jacksonville, kde měly odcizit šperky a oblečení v hodnotě 450 dolarů. K události došlo po jejím vyřazení na turnaji v Amelia Island. V prohlášení sdělila, že se jednalo o nedorozumění a obvinění odmítla. U soudního líčení se podle žalobce ke krádeži obě přiznaly a soud je nechal uhradit škodu a zaplatit náklady řízení ve výši 500 dolarů. Mediální zástupkyně tenistky naopak sdělila, že nedošlo k usvědčení, ani odsouzení.\n\nŽádného finále na WTA se neúčastnila.\n\n"}
{"id": "269155", "url": "https://cs.wikipedia.org/wiki?curid=269155", "title": "Pandíón", "text": "Pandíón\n\nPandíón (latinsky \"Pandion\") je v řecké mytologii athénský král, syn krále Erichthonia.\n\nMěl dvě dcery, Prokné a Filomélu. Když Athény válčily s vojsky thébského krále Labdaka, pomohl jim thrácký král Téreus a společně nepřítele odrazili. Za tu pomoc dostal Téreus za manželku královskou dceru Prokné, kterou si odvedl do Thrákie. Porodila mu jediného syna jménem Itys.\n\nPak Prokné zatoužila zatoužila uvidět svou sestru Filomélu a prosila Térea, aby se vydal do Athén a poprosil krále Pandíóna, aby dovolil sestrám shledání. Téreus se vydal na cestu a v Athénách našel Filomélu ještě krásnější než dřív. Vzbudila v něm velkou vášeň a žádost, které nedokázal odolat. Nešťastnou Filomélu znásilnil a protože vyhrožovala, že vše vyzradí otci i sestře, vyřízl jí jazyk. Uvěznil ji v lesním vězení a otci i sestře sdělil, že Filoméla zemřela.\n\nTa však utkala obraz a v něm vzkaz, že je držena v zajetí a proč. Prokné vymyslela krutý trest násilnému manželovi. Jediného syna Itya zabila a připravila z něj hostinu pro Térea. Ten v klidu pojedl a když zjistil, co to bylo, chtěl obě sestry krutě potrestat. Už už je doháněl s mečem v ruce, když bohové vraždě zabránili a všechny tři proměnili v ptáky. Prokné se stala vlaštovkou, Filoméla slavíkem a Téreus dudkem s pyšným chocholem.\n\nKdyž se král Pandíón dozvěděl ty hrozné zprávy, žalem zemřel.\n\n"}
{"id": "269156", "url": "https://cs.wikipedia.org/wiki?curid=269156", "title": "Mikrosporofyl", "text": "Mikrosporofyl\n\nMikrosporofyl (en: microsporophyll) je přetvořený list, který nese pylotvorné váčky tzv. mikrosporangia, například v samčích šišticích cykasů. \n\nJeho protikladem je makrosporofyl (syn.: megasporofyl) v samičích šiškách.\n"}
{"id": "269158", "url": "https://cs.wikipedia.org/wiki?curid=269158", "title": "Prokné", "text": "Prokné\n\nProkné (latinsky \"Procne\") je v řecké mytologii dcerou athénského krále Pandíóna.\n\nKrál Pandíón ji provdal za thráckého krále Térea, spojence ve válce. Prokné porodila jediného syna Itya.\n\nKdyž po několika letech chtěla vidět svou sestru Filomélu, Téreus se pro ni vydal do Athén. Na zpáteční cestě však podlehl svému chtíči a půvabnou Filomélu znásilnil. Ze strachu, aby nevydala svědectví, vyřízl jí jazyk.\n\nFiloméla si však našla cestu, jak ho obžalovat: vetkala zprávu do obrazu. Jakmile se o zločinu dozvěděla Prokné, připravila strašnou pomstu. Svému manželovi předložila k hostině kusy těla jejich syna Itya. Rozběsněný Téreus chtěl obě sestry zabít, ale zabránili tomu bohové a všechny tři proměnili v ptáky. Z Prokné se stala vlaštovka, z Filomély slavík a Téreus se změnil v dudka.\n\nKrál Pandíón z toho žalem zemřel.\n\nTento příběh je ztvárněn v Ovidiových Proměnách, \"Kniha VI. - Prokné a Filoméla\" a také se hojně vyskytuje na mnohých vázových malbách\n\n"}
{"id": "269159", "url": "https://cs.wikipedia.org/wiki?curid=269159", "title": "Filoméla", "text": "Filoméla\n\nFiloméla (řecky \"Φιλομήλα\", latinsky \"Philomela\") je v řecké mytologii dcerou athénského krále Pandíóna.\n\nJejí sestru Prokné král Pandíón provdal za thráckého krále Térea, spojence ve válce. Prokné mu porodila syna Itya.\n\nPo několika letech vyslala Prokné svého manžela do Athén, aby přivedl její sestru. Téreus podlehl Filomélině kráse, znásilnil ji a vyřízl jí jazyk, aby ho nemohla obžalovat. Oznámil, že Filoméla zemřela.\n\nFiloméla si však našla způsob: vetkala zprávu do obrazu. Prokné připravila strašnou pomstu, připravila manželovi hostinu ze zabitého Itya. Téreus chtěl obě sestry zabít, ale zabránili tomu bohové a všechny tři proměnili v ptáky. Z Prokné se stala vlaštovka, z Filomély slavík a Téreus se změnil v dudka.\n\nKrál Pandíón z toho žalem zemřel.\n\nTento příběh je ztvárněn v Ovidiových Proměnách, \"Kniha VI. – Prokné a Filoméla\" a také se hojně vyskytuje na mnohých vázových malbách.\n\n"}
{"id": "269161", "url": "https://cs.wikipedia.org/wiki?curid=269161", "title": "Mikrosporangium", "text": "Mikrosporangium\n\nMikrosporangium (pl. mikrosporangia) je struktura v samčích šišticích některých nahosemenných rostlin, například cykasů či jehličnanů, která produkuje pyl. Má podobu váčků na mikrosporofylech, ze kterých se skládají samčí šištice.\n\nMikrosporangiem u rostlin krytosemenných jsou prašná pouzdra v prašníku, v nichž rovněž probíhá tvorba pylu.\n"}
{"id": "269162", "url": "https://cs.wikipedia.org/wiki?curid=269162", "title": "Július Binder", "text": "Július Binder\n\nJúlius Binder (* 12. září 1931, Bernolákovo, Československo) je bývalý projektant, manažer a poslanec Národní rady Slovenské republiky.\n\nStudoval na Slovenské vysoké škole technické v Bratislavě a potom byl činný jako projektant a hlavní inženýr na různých stavbách. (Spolu)projektoval elektrárny (elektrárna Nováky IV. a elektrárny na Váhu), systémy zásobování vodou, čistírny odpadních vod v Petržalce a pro Slovnaft, také různé ekologické stavby. Zúčastnil se i projektování Gabčíkovské přehrady. \n\nV letech 1991 - (?)1999 byl ředitelem podniku Vodohospodárska výstavba, s.p., který je znám výstavbou vodního díla Gabčíkovo (od roku 1992), při které J. Binder sehrál velmi významnou úlohu. V roce 1993 byl oceněn jako nejlepší manažer Slovenska. \n\nPoslancem Národní rady Slovenské republiky byl zvolen ve volebním období 1998 - 2002 za Hnutí za demokratické Slovensko. V roce 2002 byl neúspěšným kandidátem na primátora Bratislavy za HZDS v komunálních volbách. \n\nSlovenské kreditní bance poskytl budovu patřící v té době podniku Vodohospodárska výstavba stojící na Náměstí SNP v Bratislavě. \n\nDne 16. dubna 1993 byl vyhlášen prvním nositelem ceny Ropák roku za \"\"celoživotní zásluhy na totální náhradě podunajských ekosystémů PŘÍROPOU v podobě výstavby vodního díla Gabčíkovo\"\".\n\nV roce 1995 mu prezident Michal Kováč propůjčil Řád Ľudovíta Štúra I. třídy. Dne 28. října 2015 ho prezident Miloš Zeman vyznamenal medailí Za zásluhy.\n"}
{"id": "269165", "url": "https://cs.wikipedia.org/wiki?curid=269165", "title": "Téreus", "text": "Téreus\n\nTéreus (latinsky \"Tereus\") je v řecké mytologii thrácký král, syn Áreův.\n\nStal se zetěm athénského krále Pandíóna, který mu dal za manželku jednu ze svých dcer, Prokné. Téreus si ji odvedl do Thrákie, kde spolu šťastně žili i se svým jediným synem Ityem.\n\nOsud ze začal naplňovat snad po pěti letech, kdy Prokné zatoužila opět spatřit svou sestru Filomélu, která zůstala na athénském hradě s otcem. Přemluvila manžela, aby sestru přivedl k nim na návštěvu. Téreus se vydal na cestu a když se shledal s Filomélou, shledal ji mnohem krásnější než jakou ji pamatoval a od té chvíle nemyslel na nic jiného, než jak ji získat.\n\nDosáhl toho násilím a když poté Filoméla hrozila, že všechno prozradí, vyřízl jí jazyk. Nechal ji v lesním úkrytu a v Athénách oznámil, že je mrtvá. Filoméla však našla cestu - utkala obraz a do něj vzkaz, že je držena v zajetí a proč.\n\nKdyž to Prokné přečetla, zosnovala krutou pomstu: jediného syna Itya zabila a pokrm z něj připravila Téreovi. Ten se nic netušíc najedl a když zjistil, co snědl, chtěl zabít obě sestry. Zasáhli však bohové a všechny tři proměnili v ptáky. Z Prokné byla vlaštovka, z Filomély slavík a z Térea dudek.\n\nKrál Pandíón z toho žalem zemřel.\n\nTento příběh je ztvárněn v Ovidiových Proměnách, \"Kniha VI. - Prokné a Filoméla\" a také se hojně vyskytuje na mnohých vázových malbách.\n\n"}
{"id": "269173", "url": "https://cs.wikipedia.org/wiki?curid=269173", "title": "Ján Popluhár", "text": "Ján Popluhár\n\nJán Popluhár (12. září 1935 Čeklís – 6. března 2011 Bratislava) byl československý fotbalový reprezentant a slovenský fotbalový obránce a trenér. Figuruje na seznamu UEFA Jubilee 52 Golden Players.\n\nStudoval na gymnáziu v Senci a potom pracoval na Střední zemědělské škole v Bernolákovu. Svoji fotbalovou kariéru začal ve svém rodišti.\n\nV Slovanu Bratislava dostal přezdívku Bimbo. V československé 1. lize dal v 306 zápasech 23 gólů. Se Slovanem Bratislava třikrát zvítězil v Československém poháru. Účastník Mistrovství světa 1958, držitel stříbrné medaile z Mistrovství světa 1962. Československo reprezentoval dvaašedesátkrát a dal 1 gól. Jednou byl vybrán do mužstva světa, dvakrát do mužstva Evropy. Zvolen nejlepším fotbalistou Československa v roce 1965 hned v prvním ročníku této volby. V roce 2002 obdržel od prezidenta Slovenské republiky Řád Ľudovíta Štúra I. třídy. Byl prohlášen nejlepším slovenským fotbalistou 20. století. V roce 1967 také obdržel \"Světovou cenu za fair play\" (World Fair Play Award), a to konkrétně za zastavení hry na Mistrovství světa 1962 po zranění Pelého.\n\n\n"}
{"id": "269175", "url": "https://cs.wikipedia.org/wiki?curid=269175", "title": "Itys", "text": "Itys\n\nItys ( , ) je v řecké mytologii syn Térea, thráckého krále a Prokné, dcery athénského krále.\n\nTéreus byl spojencem krále Pandíóna, pomohl mu ochránit Athény. Stal se poté manželem královské dcery Prokné a ta mu dala jediného syna Itya.\n\nKdyž byl chlapec ještě malý, dopustil se otec zločinu na své švagrové Filoméle, kterou svedl a znásilnil. Chlapcova matka Prokné se mu pomstila tím, že syna Itya zabila a připravila z něj hostinu pro manžela. Když Téreus poznal, co právě snědl, chtěl mečem zabít Prokné i Filomélu.\n\nBohové tomu zabránili a všechny tři proměnili v ptáky. Ityovi nic život nevrátilo. Jeho dědeček, král Pandíón, žalem zemřel.\n\n"}
{"id": "269176", "url": "https://cs.wikipedia.org/wiki?curid=269176", "title": "Elena Lacková", "text": "Elena Lacková\n\nElena Lacková (rozená Elena Doktorová; 22. března 1921, Veľký Šariš, Československo – 1. ledna 2003, Košice, Slovensko) byla slovenská spisovatelka a dramatička, autorka literatury pro děti a mládež romské národnosti.\n\nVzdělání získala ve Velkém Šariši, později v letech 1963–1969 dálkově vystudovala Filosofickou fakultu Karlovy Univerzity v Praze. Stala se první romskou ženou ze Slovenska, která absolvovala vysokoškolské studium, i když studovat začala prakticky až ve věku 42 let. V letech 1949–1951 působila jako osvětová pracovnice romských obyvatel v Prešově, od roku 1961 pracovala v kulturním středisku v Ústí nad Labem v severních Čechách, v letech 1969–1973 působila ve Svazu Cikánů-Romů v Praze, v letech 1976–1980 v kulturním středisku v Lemešanech a od roku 1980 žila v důchodu v Prešově. V roce 2001 jí udělil slovenský prezident Rudolf Schuster \"Řád Ľudovíta Štúra III. třídy\".  \n\nPsala verše, pohádky, povídky a divadelní hry v rómštině, čímž se stala první romskou spisovatelkou na Slovensku.\n\n\n\n\n"}
{"id": "269178", "url": "https://cs.wikipedia.org/wiki?curid=269178", "title": "Spolkový dům", "text": "Spolkový dům\n\nSpolkový dům může být:\n\n"}
{"id": "269179", "url": "https://cs.wikipedia.org/wiki?curid=269179", "title": "Církevní humor", "text": "Církevní humor\n\nCírkevní humor, resp. křesťanský humor je humor, který se dotýká křesťanství, života v církvi, jeho představitelů, křesťanské víry a jejích zásad a průvodních jevů. Od protikřesťanského humoru se odlišuje především tím, že není koncipován jako urážlivý a vyhýbá se formulacím, které by bylo možno vkládat jako rouhání. I tak je ovšem hranice mezi vtipkováním o církvi a proti církvi nejasná a někteří věřící cítí v jeho přítomnosti jisté rozpaky, či ho přímo považují za něco nepatřičného.\n\nHumor má v křesťanství dlouhou tradici, která se pojí s rozšířeným přesvědčením, že křesťanství je radostné náboženství (křesťan má svým životem naplňovat a šířit \"evangelium\" – \"radostnou zvěst\"). Sv. Filip Neri (1515–1595) prohlásil, že \"Svatý smutný je smutný svatý\", tento výrok je dodnes často citován, mezi českými katolíky je pak dlouhodobě oblíbená průpovídka \"smutný křesťan – žádný křesťan\". Podle Neriho \"humor v sobě nese nebeský tón a svou nakažlivou silou učí člověka poznávat svou malost, v níž se však také skrývá jeho pravá velikost.\" \n\nJames Martin tvrdí, že \"každý, kdo skutečně poznal Boha, je veselý\", a vypočítává různé způsoby, kterými muže být věřícím užitečný: evangelizuje, je nástrojem pokory, pomáhá zachytit podstatu věci, říká pravdu mocným, ukazuje křesťanskou odvahu, je projevem pohostinnosti, léčí, napomáhá vnímání a baví.\n\nO humoru v životě křesťanů a křesťanských světců pojednává kniha Josefa Ondoka \"Bereme smích vážně?\", ze světových autorů se církevním humorem ve svých knihách a článcích zabývá např. už zmíněný James Martin.\n\nObliba křesťanského humoru je natolik velká, že i v poměrně bezvěrecké České republice existuje něco, co lze nazvat „křesťanská humorná literatura“. Tvoří ji jednak díla soustřeďující se čistě na křesťanský humor, jednak díla, která se sice zabývají i (resp. i především) jinými tématy, ale jsou křesťanským humorem prosycena.\n\nKřesťanský humor má nepřehlédnutelný podíl na světové literatuře, některá díla tohoto typu byla i přeložena do české literatury. Obvykle však nejde o díla, jichž je humor jediným hlavním cílem, byť i takové existují (např. sbírka anekdot z církevních dějin \"Mezi nebem a zemí\"). Velkou porci sofistikovaného křesťanského humoru obsahují knihy, které formulují životní postřehy a příběhy, jejichž smyslem je rozšířit obzory a obohatit život čtenáře. Příkladem mohou být knihy Roberta Fulghuma a Anthonyho de Mella či \"Rady zkušeného ďábla\" C. S. Lewise. V češtině vyšla též celá humorná série příběhů \"dona Camilla\" od italského novináře a spisovatele Guareschiho, kterou jako svou oblíbenou četbu propagoval i papež Jan XXIII. (ta má mimo samotný humor též charakter a účel ostře protikomunistického díla). Překladu se dočkala i kniha Ballinga \"Bůh má rád veselé lidi\" a další díla.\n\nČeský křesťanský humor je nedílnou součástí křesťanství na internetu i křesťanské literatury. Pomineme-li výše zmíněné překlady z děl v cizích jazycích, existuje i rozsáhlá česká tvorba.\n\nVýznamný podíl na ní hraje tvorba literárně činných katolických kněží a řeholníků, která může mít někdy více (František Lukeš, František Hobizal, Benedikt V. Holota) a někdy méně (Jiří Barhoň) autobiografický charakter. Václav Durych poznamenává, že \"právě tak, jako nejvíc „židovských“ anekdot pochází od židů, tak i většina „kněžských“ vtipů pochází od samotných kněží\".\n\nVznikají i díla, která se za pomoci velké porce humoru snaží popsat či kritizovat nešvary církevního života a přinést tak poučení a nápravu mezi věřící (např. Věroměr Maxe Kašparů). Z nekatolických autorů je známý zejména Pavel Kosorin se svými sbírkami aforismů.\n\nSpolu s literaturou existuje i humor na křesťanském internetu, kde ovšem zpravidla nemá charakter knih, ale spíše sbírek jednotlivých žertů a humorných postřehů. Řada významných křesťanských stránek má pro humor vyhrazené sekce a rubriky. \n\nPříkladem může být rubrika Křesťanský humor v Magazínu ChristNetu, malá sbírka jezuitského humoru na oficiálních stránkách české provincie řádu či sekce humor v nabídce internetového křesťanského knihkupectví Theofil.\n\n\n\n\n"}
{"id": "269180", "url": "https://cs.wikipedia.org/wiki?curid=269180", "title": "Mino (provincie)", "text": "Mino (provincie)\n\nProvincie Mino (: 美濃国; \"Mino no kuni\") byla stará japonská provincie rozkládající se na území jižní části dnešní prefektury Gifu. Byla rovněž nazývána Nóšú (濃州). Mino hraničila s provinciemi Ečizen, Hida, Ise, Mikawa, Ómi, Owari a Šinano. \n\nI když se staré hlavní provinční město nacházelo nedaleko Tarui, hlavním hradním městem bylo Gifu.\n\nV roce 713 (6. rok éry Wadó) byla cesta vedoucí přes Mino a Šinano rozšířena, aby mohla pojmout rostoucí počet cestujících.\n\nBěhem období Sengoku byla Mino jednou z provincií, které původně ovládal Nobunaga Oda a jeho dědicové jí vládli i po převzetí moci Hidejošim Tojotomim.\n\nBitva u Sekigahary se odehrála na západním okraji Mino nedaleko hor, které rozdělují regiony Čúbu a Kinki.\n"}
{"id": "269182", "url": "https://cs.wikipedia.org/wiki?curid=269182", "title": "Babybox", "text": "Babybox\n\nBabybox (čtěte [bejbyboks]) je označení pro zařízení, kam mohou matky anonymně odložit své zpravidla novorozené dítě. Jde o speciálně vybavenou schránku většinou v blízkosti zdravotnického zařízení. O dítě se bezprostředně postará zdravotnický personál a pokud se o něj rodiče již nepřihlásí, bývá nabídnuto k adopci. V České republice bylo v letech 2005–2020 zřízeno 76 babyboxů, do nichž v téže době bylo uloženo 202 dětí.\n\nHistoricky první babyboxy nechal zřídit roku 1198 papež Inocenc III. u bran klášterů na území Papežského státu. Odkládání dítěte, které matka nedokázala uživit, například ve fortně kláštera, bylo obvyklé již dříve, dětí se ujímaly především kláštery špitálních řádů, také milosrdných bratří a sester, kde byla za okénkem fortny nepřetržitá služba /nebo dvířka okénka spojená se zvonkem. První komplexní péči o nalezence poskytoval florentský sirotčinec Ospedale degli Innocenti.\n\nV nové době na tuto tradici navázala \"tajná oddělení\" sanatorií a porodnic. Například již roku 1875 do provozu uvedená Zemská porodnice v Praze \"U Apolináře\" měla takové prostory přístupné zadním vchodem a zaručovala tak matkám anonymitu. Pro tyto děti se vžil termín \"nalezenec\" a byly takto i s udáním místa narození zapisovány do matrik.\n\nTento způsob \"odložení dítěte\" má sice i své odpůrce, nicméně v některých zemích je společensky tolerován jako přijatelnější varianta oproti případům, kdy bezradné matky své děti odkládají na méně příhodných místech nebo dokonce zabíjejí. Záchrana života dítěte se považuje za vyšší právo než například právo být vychováván vlastními rodiči a znát svůj původ. Pro tuto právní a etickou spornost jsou babyboxy předmětem diskusí a nejsou zcela obecně přijímány jako legitimní řešení.\n\nNovodobá vlna zřizování babyboxů nastala ve světě kolem roku 2000. Například v Německu bylo v období 2000–2005 zřízeno 80 takových schránek. V Německu jsou zřizovány od roku 2001, několik jich je v Rakousku, Švýcarsku a na Slovensku,\n\nČeský název \"babybox\" je pseudoanglicismus a neologismus, který vznikl po roce 2005 díky nově zřizovaným schránkám „babybox“ spolku \"Babybox\". Anglicky se schránka nazývá \"baby hatch\", v německy mluvících zemích se nazývá \"Babyklappe\", \"Babyfenster\" nebo \"Babywiege\" a polsky se nazývá \"okno życia\" (okno života).\n\nV zakládání babyboxů v České republice se angažuje \"Nadační fond pro odložené děti Statim\" (IČ 27151115) a zapsaný spolek \"Babybox pro odložené děti – Statim\" (IČ 27006891). Latinské slovo statim se používá na lékařských zprávách a znamená „ihned, okamžitě“. Spolek pomáhá rodičům v tísni také prostřednictvím poradenské telefonní linky. Iniciátory těchto aktivit byli Roman Hanus (advokát) a Ludvík Hess, oba z Prahy. Spolek i fond mají sídlo v Praze–Hájku u Uhříněvsi, v bydlišti předsedy představenstva spolku a zároveň předsedy správní rady nadačního fondu, Ludvíka Hesse. Technikem projektu byl Michal Čumpelík, který babyboxy vyráběl do čísla 46. Druhou generaci babyboxů vyrábí zapsaný spolek Babybox pro odložené děti – STATIM a hlavním subdodavatelem je firma MONTEL Zdeňka Juřici z Náměšti nad Oslavou. Z prvních 39 babyboxů je u 20, tedy více než poloviny, hlavním sponzorem Nadace Komerční banky Jistota.\n\nPůvodní babyboxy jsou schránky o šířce 100 centimetrů, výšce 60 centimetrů a hloubce 50 centimetrů. Váží 150 kilogramů, jejich vnitřek je podle potřeby vytápěný a signalizace oznámí lékařům otevření dvířek.\nDruhá generace babyboxů počínajíc pořadovým číslem 47 je vyrobena z nerezového plechu, má dvoukřídlá dvířka otvírající se automaticky po stisknutí jediného zeleně podsvíceného tlačítka. Po vložení dítěte se dvířka opět samočinně zavřou. Eventuální kolisi s rukama dárce nebo s končetinami děťátka zabrání infrazávora – fotobuňka. Babybox je nejen vytápěn, ale i klimatizován a má řadu dalších vylepšení. Babybox je chráněn ochrannou známkou a užitným vzorem vydaným Úřadem průmyslového vlastnictví. V naprosté většině případů jsou babyboxy zřizovány v nemocnicích, jen ve dvou případech na budově radnice pražské městské části. První babybox mimo zdravotnické zařízení byl zřízen na radnici Prahy 2 na základě podnětu starostky Jany Černochové pohnuté tím, že byl nalezen odložený novorozenec (holčička Terezka) v křoví na Karlově náměstí, a hlavním sponzorem babyboxu je firma, u níž pracovala nálezkyně tohoto dítěte.\n\nLudvík Hess jednal o otevření prvního babyboxu na Gynekologicko-porodnické klinice v Apolinářské ulici v Praze. Záměr podporoval přednosta kliniky Jaroslav Živný, jeho nástupce i řada primářů a dalších vedoucích lékařů, děkan 1. lékařské fakulty Univerzity Karlovy Tomáš Zima. Ředitel nemocnice Jan Bříza však požadoval nejprve dořešit legislativní podmínky a ač stavební povolení již bylo vydáno, smlouvu nakonec nepodepsal. Další ředitelka Dana Jurásková záměr víceméně zamítla.\n\nZprovozněny byly tyto babyboxy:\n\n\nV dlouhodobém plánu je umístění babyboxu do každého okresu, tedy celorepublikově kolem sedmdesáti schránek na odložené děti.\n\nPodle zprávy z 15. prosince 2007 bylo do českých babyboxů vloženo již 10 dětí, z toho 7 do hloubětínského.\n\nDo 8. března 2010 bylo do českých babyboxů vloženo již 30 dětí, z toho 14 do hloubětínského. Do 27. srpna 2010 bylo vloženo 32 dětí. Do 23. prosince 2010 bylo do českých babyboxů vloženo již 40 dětí (25 holčiček a 15 chlapečků), z toho 14 do hloubětínského. Dne 19. června 2011 bylo do mladoboleslavského babyboxu odloženo jubilejní 50. dítě (chlapeček dostal jméno Leoš). Dne 29. února 2012 bylo v Nemocnici Milosrdných bratří v Brně odloženo 67. dítě a dne 10. června 2013 tamtéž 86. dítě. 29. srpna 2015 se již vyšplhal počet odložených dětí na 125, z toho 73 chlapců a 52 děvčat. \n\nDo 5. ledna 2020 bylo v České republice zřízeno 76 babyboxů, do nichž bylo za 15 let uloženo 200 dětí (89 chlapců a 111 dívek). Nejvíce dětí prošlo babyboxem v GynCentru v Praze-Hloubětíně (celkem 28), v Nemocnici Milosrdných bratří v Brně (18) a v nemocnicích v Kladně (7), Pardubicích (7) a Ostravě (7). 20 babyboxů zatím nebylo ani jednou použito.\n\nMinisterstvo zdravotnictví České republiky vystupovalo od začátku proti zřizování babyboxů a první babybox byl zřízen na soukromé klinice v Hloubětíně přes nesouhlas ministerstva. Ministr David Rath později myšlenku babyboxů podpořil, ministr Tomáš Julínek je příliš nepodporoval, ale rozhodně nebyl proti (na rozdíl od jeho mluvčího Tomáše Cikrta). Ministryně Daniela Filipiová babyboxy výslovně podpořila. Hlavním odpůrcem babyboxů je podle Hesse sociální pediatr MUDr. František Schneiberg, který inicioval i jednání Vládního výboru pro práva dítěte a babyboxům zajišťuje stálou publicitu.\n\nProjekt babyboxů podpořilo i mnoho právníků a soudců. Bývalý ředitel Ústavu státu a práva České akademie věd Jaroslav Zachariáš vypracoval posoudek, podle nějž zřízení babyboxů není proti českému ani mezinárodnímu právu a odložení dítěte do babyboxu není trestným činem. Tento názor podporují i soudci Jan Sváček, Monika Vacková (ta v dialogu označila babybox za „kamínek v mozaice možností“) a Markéta Slámová z Městského soudu v Praze, soudci pražských obvodních soudů Libor Vávra, Jana Červinková, Hana Nová, náměstkyně Krajského soudu Středočeského kraje Martina Kasíková, soudce Vrchního soudu v Praze Jiří Stareček a další.\n\nVládní výbor pro práva dítěte projednával (za účastí Ludvíka Hesse jako hosta) 7. září 2007 babyboxy zejména na podnět Františka Schneiberga, podle nějž, krom porušení Úmluvy o právech dítěte, údajně dochází při umístění do babyboxu ke zdravotnímu ohrožení dítěte elektrickým proudem a barvou použitou na povrchovou úpravu. Pan Zikl z Hygienické služby při jednání výboru takové ohrožení vyloučil, rovněž Česká obchodní inspekce v roce 2005 babyboxy prošetřovala z hlediska bezpečnosti a shledala je vyhovujícími. Rovněž stanovisko Ústavu státu a práva babyboxy podpořilo, stejně jako Zuzana Baudyšová a Marie Vodičková. Byly však konstatovány i právní problémy, například právo dítěte znát své biologické rodiče, zástupci ministerstev (MPSV a MZd) vyjádřili potřebu lepší právní úpravy. Ludvík Hess připomněl, že babybox využívají zejména ty matky, které se bojí kontaktu s úřady. Výbor konstatoval, že nebylo prokázáno ohrožení zdraví dětí a že provoz babyboxů není v rozporu s Úmluvou o právech dítěte. Doporučil zahrnout existenci babyboxů a předepsaný postup do věcného záměru zákona o kojeneckých ústavech a dětských centrech.\n\n24. srpna 2010 uspořádal vládní zmocněnec pro lidská práva Michael Kocáb na Úřadu vlády odborné kolokvium babyboxů. Na kolokvium byli údajně pozváni lékaři (pediatři), psychologové, soudci, terénní sociální pracovníci OSPOD a zástupci nevládních organizací (jmenovitý seznam nebyl v závěrečné tiskové zprávě kolokvia zveřejněn), avšak Ludvík Hess ani žádný jiný zástupce spolku Statim pozván nebyl. Tisková zpráva vydaná Michaelem Kocábem, jejíž úvod i závěr vydává názory kolokvia za „stanovisko odborné pediatrické a psychologické veřejnosti“, se vyjadřuje téměř jednoznačně proti babyboxům a konstatuje s nimi spojené etické konflikty. Babyboxy podle ní odporují Úmluvě o právech dítěte, například prioritě zájmů dítěte a právu na úřední standardy péče a ochrany (čl. 3 a 7 Úmluvy), právu dítěte na identitu včetně práva znát své rodiče a právu na jejich péči (čl. 7), degradují plnohodnotného jedince na věc; soukromí dětí je dále narušováno medializací případů nalezených dětí. Na druhou stranu babybox může zachránit život dítěte, chráněný článkem 6 Úmluvy. Závěrečná tisková zpráva kolokvia konstatovala, že vzhledem k velmi vysoké veřejné podpoře babyboxů a stavu veřejné diskuse v několika dotčených zemích „asi nelze babyboxy v ČR zrušit“, tato podpora však podle Kocábovy zprávy „vyplývá z naprosté neinformovanosti veřejnosti o alternativách“. Podle reprodukce závěrů kolokvia redaktorkou MF Dnes babyboxy zakázat nelze, protože zákon tuto problematiku nijak nereguluje.\n\nSpolek Statim ve zprávě podepsané Ludvíkem Hessem vyjádřilo podiv nad Kocábovým zdůvodněním, proč jeho zástupci nebyli na kolokvium pozváni. Rovněž se pozastavilo nad tím, že byli na kolokvium pozváni jen odpůrci babyboxů a nebyli pozváni pediatři žádné z nemocnic, kde již byly babyboxy zřízeny nebo které o jejich zřízení požádaly, ani profesoři a další lékaři, kteří se svými připomínkami podíleli na vzniku a podobě babyboxu (Hess množství těchto nepozvaných lékařů ve zprávě vyjmenovává). Hess vyjádřil pochybnost nad představou, že svět bude krásnější, když vše bude upraveno zákonem nebo vyhláškou a stát bude zasahovat do užitečných soukromých aktivit nežijícím ze státních dotací, a vznesl otázku, zda novorozenec nalezený na autobusové zastávce, ve sklepě nebo na záchodě v nemocnici má zajištěna komfortnější práva než dítě z babyboxu. Pouze jediný účastník kolokvia, Eva Vaníčková, reagoval na Hessovu nabídku a projevil zájem blíže se seznámit s fungováním babyboxů; z ostatních účastníků kolokvia podle Hesse nikdo babybox zblízka ani neviděl.\n\n\n"}
{"id": "269183", "url": "https://cs.wikipedia.org/wiki?curid=269183", "title": "Benetity", "text": "Benetity\n\nBenetity (nebo též Bennettity, \"Bennettitales\", \"Cycadeoides\") jsou vymřelým řádem rostlin, které se poprvé objevily triasu a vymřely v křídě.\n\nByly charakterizovány silnými kmeny a zpeřenými listy. Vzhledově byly velmi podobné cykasům, což komplikuje rozlišování zkamenělin od cykasů.\n\n\n"}
{"id": "269188", "url": "https://cs.wikipedia.org/wiki?curid=269188", "title": "Kostní dřeň", "text": "Kostní dřeň\n\nKostní dřeň (\"medulla ossium\"), lidově morek, je měkká tkáň, která vyplňuje vnitřky kostí savců. Vyplňuje dřeňovou dutinu (\"cavitas medullaris\") dlouhých kostí a prostory mezi trámci houbovité kostní tkáně konců dlouhých kostí, kde se tvoří nové krvinky a krevní destičky (krvetvorba) Je tvořena tzv. hemopoetickou tkání. Krvetvorba probíhá ve všech kostech do 4 až 5 let.\n\nTělo obsahuje asi 2,6 kg kostní dřeně. Existují tři druhy kostní dřeně: červená kostní dřeň (\"medulla ossium rubra\") a žlutá kostní dřeň (\"medulla ossium flava\"). Oba typy obsahují velké množství krevních cév a vlásečnic. Ve stáří vzniká ještě šedá kostní dřeň (\"medulla ossium grisea\"), želatinové konzistence.\n\nČervené krvinky, krevní destičky a většina bílých krvinek vzniká právě v červené kostní dřeni. V okamžiku narození je veškerá kostní dřeň červená. Je složena ze sítě retikulárního vaziva, které je hustě prostoupeno krevními vlásečnicemi. S přibývajícím věkem se v dlouhých kostech mění ve žlutý typ. Zůstává však v plochých kostech (lebka), obratlích, pánvi, žebrech, zápěstních a zánártních kostech, kostech pánevních a v hrudní kosti, v dlouhých kostech se udržuje pouze při kloubních koncích v houbovité kostní tkáni. Tento orgán krvetvorby se vyšetřuje nabodnutím hrudní kosti (sternální punkce). Dárci poskytují kostní dřeň z kosti pánevní.\n\nVzniká z kostní dřeně červené nahrazováním původního retikulárního vaziva vazivem tukovým, proto je charakteristická žlutou barvou; na krvetvorbě se nepodílí. Přibližně od 20. roku věku člověka začíná být podíl červené a žluté kostní dřeně vyrovnaný. V dospělosti se nachází v prostředních částech dlouhých kostí, jako je stehenní, záprstní, nártní, lýtková apod.). Za určitých okolností se může změnit zpět na dřeň červenou.\n\nVzniká ze žluté dřeně ztrátou tuku v pozdním věku. Má průsvitný vzhled a želatinový charakter. Krvetvorba zde není. Změna na šedou dřeň je ireverzibilní.\n\n\n"}
{"id": "269191", "url": "https://cs.wikipedia.org/wiki?curid=269191", "title": "Olga Blahotová", "text": "Olga Blahotová\n\nOlga Blahotová (* 24. ledna 1976) je současná profesionální česká tenistka.\n"}
{"id": "269196", "url": "https://cs.wikipedia.org/wiki?curid=269196", "title": "Antonín Bartušek", "text": "Antonín Bartušek\n\nAntonín Bartušek (11. ledna 1921, Želetava – 24. dubna 1974, Praha případně 22. dubna 1974), užil při vydání básnické sbírky ve Stockholmu pseudonym A.D.Martin, byl český básník, muzeolog, překladatel, výtvarný kritik a historik umění se zaměřením na scénografii.\n\nAntonín Bartušek se narodil do selského stavení v Želetavě, dětsví tak prožíval na usedlosti, ale hospodářství ho netáhlo. Rodiče zvažovali, zda ho dát do učení, ale na doporučení učitelky mu umožnili studovat na gymnáziu. Zde začal mít zájem o literaturu a již od roku 1937 začal publikovat své básně časopisecky.\n\nAntonín Bartušek mezi lety 1933 a 1941 navštěvoval třebíčské gymnázium. Po složení maturitní zkoušky odešel do Prahy, kde byly uzavřeny během 2. sv. války vysoké školy a zde pracoval v letech 1941 – 1945 jako advokátní úředník. Během válečných let spolu s dalšími přáteli (František Toman z Třeště, Jaroslav a Ladislav Točíkovi a Zdena Housová z Jihlavy) začala vydávat cyklostylem množený časopis \"Vítr\", kdy mimo jiné i v tomto časopise vyšly další básně Antonína Bartuška. Po válce spoluzakládá oblastní spolek pro podporu rodáků Vysočina, kdy ve výboru spolku je Vincenc Lesný, Bedřich Fučík a také A. Bartušek. \n\nV letech 1945–1950 studoval dějiny srovnávací literatury, českou literaturu, dějiny výtvarného umění (prof. J. Květ, J. Pešina) a českou historii (prof. V. Chaloupecký) na pražské filozofické fakultě. V roce 1950 obhájil doktorskou práci. Při studiu pracoval mezi lety 1946 a 1948 v literárním oddělení Československého rozhlasu. Po skončení studia byl dva roky bez trvalého zaměstnání, v roce 1952 však nastoupil do Ústavu pro teorii a dějiny umění ČSAV v Praze, zde působil do roku 1955.\n\nOd roku 1956 jako ředitel vedl městské muzeum v Třebíči, od roku 1960 do roku 1961 pak Západomoravské muzeum v Třebíči. V muzeu působil jako reformátor, kdy do města přivedl přítele Cyrila Boudu, který rozpracoval za vedení muzea Antonínem Bartuškem skicu panoramatu města Třebíče pro fresku do budovy zámku v Třebíči. V roce 1961 však byl na nátlak OV KSČ vyštván z vedení třebíčského muzea. V poválečných letech básně moc nepublikoval, i přesto však v roce 1956 pod pseudonymem \"A.D.Martin\" vydal sbírku básní Atomový věk ve Stockholmu. Během působení v třebíčském muzeu vydal knihu \"\"Třebíč, metropole západní Moravy\"\", na kterou o deset let později navázal ceněnou knihou \"\"Umělecké památky Třebíče\"\".\n\nPo svém odchodu z Třebíče pracoval v Praze: v Scénografickém ústavu v Praze (historik a teoretik scénografie, 1961–1964) a poté ve Státním ústavu památkové péče a ochrany přírody (vědecký pracovník, 1964–1974). V letech 1967–1975 vycházely jeho básně knižně i časopisecky v zahraničí (Německo, Anglie). Překládal především angloamerickou poesii (např. Frost, Crane, Cummings). Po roce 1965 opět začíná se věnovat básním a v také se stává součástí skupiny autorů kolem sborníku básní Pevný bod. Během práce ve Scénografickém ústavu publikuje v odborném tisku v oblasti scénografie, dějin divadla, jevištního výtvarnictví a v dalších oblastech (časopis Acta scaenographica).\n\nV Třebíči po něm byla v roce 1990 pojmenována ulice \"Bartuškova\".\n\nPohřben byl v Želetavě.\n\nPoezii se věnovat již v době studiu na gymnáziu, publikoval ve studentském časopis. V roce 1945 vydal první sbírku, později vyšlo ještě několik sbírek jeho básní, některé i v zahraničí.\n\n\n\n\n"}
{"id": "269203", "url": "https://cs.wikipedia.org/wiki?curid=269203", "title": "Joseph Duplessis", "text": "Joseph Duplessis\n\nJoseph-Siffred Duplessis (22. září 1725, Carpentras poblíž Avignonu – 1. dubna 1802, Versailles) byl francouzský malíř, který se proslavil jasností a bezprostředností svých portrétů.\n\nJelikož se Duplessis narodil do rodiny s uměleckým sklonem, byla mu dráha umělce předurčena. První znalosti získal od svého otce, chirurga a nadaného amatéra, později od Joseph-Gabriela Imberta (1666 – 1749), který byl žákem Charlese Le Bruna. Od roku 1744 do roku 1747, možná o něco později, působil Duplessis v Římě, v ateliéru Pierra Subleyrase, který pocházel také z jižní Francie a zemřel v roce 1749. V Itálii se Duplessis seznámil s několika významnými osobnostmi, včetně Josepha Verneta, dalšího Francouze.\n\nV roce 1747 se vrátil do svého rodného města, strávil krátký čas v Lyonu a v roce 1752 odešel do Paříže, kde byl přijat na \"Académie de Saint-Luc\" a kde od roku 1764 začal vystavovat několik ze svých portrétů, které se staly nyní jeho specialitou. Zde však nesklidil nijak velký úspěch a uznání si získal až po vystavení několika portrétů v Pařížském salónu v roce 1769, kde jeho portréty zapůsobily i na Denise Diderota. V Pařížském salónu vystavoval své portréty až do roku 1791, možná i až do roku 1801.\n\nV roce 1771 namaloval úchvatný portrét Marie Antoinetty, který mu pomohl k oficiálními titulu \"královského malíře\" (\"peintre du Roi\") a upevnil jeho slávu: většina z jeho zachovaných portrétů se datuje mezi lety 1770 až 1780. Tento portrét mu zajistil i prestižní možnost vystavovat v \"Galeries du Louvre\". Špatné období přišlo spolu s francouzskou revolucí, konkrétně se začátkem tzv. Velkého teroru, kdy se musel spolu s rodinou skrývat v Carpentrasu, ale v roce 1796 začal již pracovat jako správce nově otevřeného muzea ve Versailles. V tomto muzeu je k vidění i jeho neústupný \"Autoportrét\".\n\nDuplessis musel po revoluci přizpůsobit svůj styl sociálním podmínkám: portrét Charlese-Claudeho, hraběte d'Angiviller a ředitele Bâtiments du Roi je stejně zdánlivý a konvenční jako portrét francouzského krále Ludvíka XVI. zobrazeného v korunovačních šatech. Přesným opakem je realistický a důvěrný portrét operního skladatele Christopha Willibald Glucka (\"Kunsthistorisches Museum\", Vídeň), zobrazující umělce sedícího u klávesnice v momentě inspirace. Podobný je i pronikavý portrét sochaře Christophe Gabriel Allegraina (Louvre), který jej zobrazuje jak právě pokládá dláto; tento portrét mu zajistil velký úspěch a přijetí na Académii.\n\nVelice významný je i jeho portrét Benjamina Franklina zřejmě z roku 1785, který opravuje více jak jiný portrét od Duplessise představu o Franklinovi pro jeho potomstvo.\n\nJeho portrét státníka Jacquese Neckera je nyní k vidění v \"Château de Versailles\" (Versaillském zámku). U tohoto portrétu bylo uděláno několik redukovaných verzí, jedna z nich je vystavena v Louvru.\n\nMnoho z jeho portrétů dostalo širší popularitu jako rytiny.\n"}
{"id": "269210", "url": "https://cs.wikipedia.org/wiki?curid=269210", "title": "Velekrab japonský", "text": "Velekrab japonský\n\nVelekrab japonský (latinsky \"Macrocheira kaempferi\") je největší žijící členovec. Je to mořský tvor, který původně žil v okolí Japonska. Předpokládá se, že se může dožít více než 100 let.\n\nVelekrab japonský žije v Tichém oceánu v okolí Japonských ostrovů v hloubce kolem 600 m. Rád využívá přirozené úkryty jako průduchy, průrvy a díry ve skalách na mořském dně.\n\nVelekrab má kulaté tělo a dlouhé nohy a může připomínat pavouka. Rozpětí jeho nohou může dosahovat až 3,7 m. Délka jeho těla je 60 cm, šířka 37 cm a dosahuje hmotnosti 19 až 20,1 kg (nejvyšší ověřený údaj je asi 13,6 kg). Velekrab patří mezi největší žijící členovce.\n\nVelekrab je všežravec, živí se jak rostlinami tak živočichy. Velekrab je také příležitostný mrchožrout.\n\nV období rozmnožování se krabi přesouvají do nižších hloubek kolem 50 m. Z vajíček se vylíhnou larvy, a až později se přemění v dospělce.\n\nVzhledem k tomu, že velekrab žije ve velkých hloubkách, je obtížné pro rybáře jej ulovit. Díky tomu je považován za vzácnou specialitu.\n\n"}
{"id": "269212", "url": "https://cs.wikipedia.org/wiki?curid=269212", "title": "RS-485", "text": "RS-485\n\nEIA-485 (původně RS-485 nebo RS485) je standard sériové komunikace definovaný v roce 1983 sdružením . Používá se především v průmyslovém prostředí. Standard RS-485 je navržen tak, aby umožňoval vytvoření dvouvodičového poloduplexního vícebodového sériového spoje. Má stejný základ jako standard RS-232, od kterého se liší především jinou definicí napěťových úrovní, nepřítomností modemových signálů, možností vytváření sítí (též sběrnice) sestávající z až 32 zařízení a možností komunikace na vzdálenost až 1 200 m (proti 20 m u RS-232). Výhodou rovněž je, že linku RS-485 je možné vytvořit z široce rozšířeného standardu RS-232 pomocí jednoduchých převodníků úrovně.\n\nRS-485 (stejně tak RS-422) se vyznačuje dvouvodičovým propojením jednotek. Tyto vodiče se označují písmeny A a B, někdy se používá označení „−“ a „+“. V klidovém stavu by na vodiči A (neboli „−“) mělo být menší napětí než na vodiči B (neboli „+“). Maximální délka sběrnice je až 1 200 m, maximální počet uzlů (tj. zařízení vysílajících a přijímajících po lince data) je 32. Při použití opakovačů může být počet uzlů vyšší. Maximální přenosová rychlost je nepřímo úměrná délce vedení. Přenosová rychlost u krátkých spojů (do 10 m) může být až 10 Mib/s. Při komunikaci na vyšší vzdálenosti musí být vedení na obou stranách zakončeno zakončovacími odpory, neboli terminátory. Smyslem „terminátorů“ je zabránit odrazům signálu od konců vedení, rovněž pomáhají zvýšit odolnost linky proti rušivým signálům. Terminátor by měl mít v ideálním případě hodnotu 110 Ω (tzv. obrazová impedance), výsledná impedance linky je pak 55 Ω (110 Ω || 110 Ω).\n\nLogické úrovně (nebo stavy) jsou reprezentovány rozdílovým napětím mezi oběma vodiči. Je to rozdíl oproti RS-232, kde se úrovně stavů vztahují k referenční zemi (značené GND nebo G). Detekce logického stavu založená na rozdílovém napětí mezi oběma vodiči je výhodná zejména kvůli eliminaci indukovaného rušivého signálu, který se většinou přičítá k oběma vodičům stejně. Přijímač rozlišuje logický stav „1“ (také označovaný jako „Mark“) při rozdílu napětí A − B < −200 mV. Logický stav „0“ označovaný jako „Space“ při rozdílu napětí A − B > +200 mV. Vysílač by měl na výstupu při logické 1 (klidový stav linky) generovat na vodiči A napětí −2 V, na vodiči B +2 V, při logické 0 by měl na vodiči A generovat +2 V, na vodiči B −2 V.\n\nI když se pracuje s rozdílovým napětím, při spojení na delší vzdálenosti se musí kromě signálových vodičů (RxTx+ a RxTx−) propojit i země (GND, G) komunikujících zařízení (viz např. specifikace Modbusu). Příčinou je, že ve vzdálených místech mohou existovat značné rozdíly v potenciálu „země“. Proto je často „dvouvodičová“ RS-485 ve skutečnosti spíše třívodičová a „čtyřvodičová“ RS-422 spíše pětivodičová.\n\nPřenos dat se uskutečňuje pomocí 7- nebo 8bitových rámců se startbitem, 1 nebo více stopbity a případně i paritním bitem. Startbit je reprezentován logickou nulou, stopbit a neaktivní stav logickou jedničkou. Na úrovni logických signálů je tedy způsob přenosu znaku stejný jako u linky RS-232.\n\nPojmem RS-485 je nejčastěji myšlena právě „dvouvodičová“ verze RS-485. Přenos je poloduplexní, a proto se vyžaduje řízení přenosu dat (směru komunikace). Pomocí dvouvodičové linky RS-485 je možné vytvořit komunikační sběrnici, na kterou může být připojeno bez opakovače až 32 zařízení. Aby v jednom okamžiku vysílalo nanejvýš jedno zařízení, musí zajistit komunikační protokol, který však není součástí standardu RS-485. Nejjednodušší variantou je konfigurace s jedním trvale připnutým vysílačem a až 31 přijímači. V obvyklé topologii se zařízení ve vysílání střídají.\n\nV některých aplikacích se používá čtyřvodičová verze RS-485, která poskytuje plně duplexní (obousměrnou) komunikaci a odpadá tak nutnost řízení směru přenosu dat. V podstatě jde o dvě dvouvodičové linky. Výhodou je logická kompatibilita se základními signály linky RS-232. Nevýhodou je, že uskutečňované spojení je typu 1:1 (stejně jako u RS-232). V praxi se u čtyřvodičové linky používá i spojení 1:N, což předpokládá, že slave zařízení mají schopnost odpojovat svůj vysílací kanál. Na takové lince je většinou jedno zařízení typu master, které posílá po vysílací lince příkazy a N zařízení typu slave, které přijímají příkazy a vysílají odpovědi. Výhodou je, že master nepotřebuje přepínat směr linky a také u zařízení typu slave jsou časové požadavky na přepínání linky a na vyhodnocování příchozích zpráv mírnější. Současně nehrozí, že by slave zařízení např. v důsledku chyby software mohlo zablokovat „příkazový kanál“ celé sběrnice.\n\nUrčitou „dírou“ ve standardu RS-485 je, že na rozdíl od RS-232 nebyly definovány standardní konektory (a tedy ani standardní zapojení konektorů). Vzhledem k aplikaci v průmyslu, kde se mohou používat v závislosti na prostředí různé systémy konektorů by to bylo pravděpodobně nepraktické. Absence standardizace konektorů pravděpodobně přispěla k tomu, že někteří výrobci chybně přehazují signály A a B.\n\nDalším problémem je, že označení RS-485 a RS-422 bývají kvůli své podobnosti nesprávně používána.\n\nV praxi se u mnoha zařízení setkáme s přehozením značení datových vodičů A a B, které jsou pak opačně než je definuje norma. Je to pravděpodobně dané nesprávným označováním těchto signálů na obvodech budičů sběrnice RS-485, které používají významní výrobci jako Texas Instruments, MAXIM nebo Intersil.\n\nNěkterá zařízení proto raději místo značení A/B používají jednoznačnější (avšak nenormalizované) značení obsahující „−“ pro vodič se zápornou klidovou úrovní a „+“ pro vodič s kladnou klidovou úrovní, např. RxTx−/RxTx+, atp.\n\nVelká podobnost RS-485 a RS-422 vede k tomu, že jsou tyto termíny používány jako synonyma, v lepším případě se na RS-422 pohlíží jako na podmnožinu RS-485. Kompatibilita těchto standardů však není stoprocentní. Komponenty vyhovující RS-485 mohou být většinou bez problémů používány v sítích založených na RS-422, naopak to však neplatí.\n\n\nV sítích RS-485 lze používat komponenty RS-422 pouze jako přijímače, avšak je třeba vzít v úvahu že je při vstupním odporu 4 kΩ je musíme 1 jednotku RS-422 počítat za 3 jednotky RS-485.\n\nPrakticky se většinou používají součástky RS-485 kompatibilní s oběma standardy. Čtyřvodičové linky implementující obousměrnou komunikaci bez vypínání výstupního kanálu bývají označovány jako RS-422, i když mohou vyhovovat současně standardu RS-485. Označení RS-422 se pak nesprávně používá také u čtyřvodičových sběrnic RS-485, používajících v jednom páru vodičů odpojování výstupního kanálu.\n\n\n\nByly použity informace z článku na anglickojazyčné wikipedii.\n"}
{"id": "269215", "url": "https://cs.wikipedia.org/wiki?curid=269215", "title": "Richard Meier", "text": "Richard Meier\n\nRichard Meier (* 12. října 1934 Newark, New Jersey) je americký architekt patřící do skupiny zvané „\"New York Five\"“.\n\nV letech 1953–1957 studuje architekturu na Cornellově Univerzitě v Ithace, New York. Od roku 1958 pracuje v New Yorku nejdříve pro Skidmore, Owings and Merrill, potom na tři roky s Marcelem Breuerem. Svůj vlastní ateliér otvírá v roce 1963 a jeho prvním kompletním projektem byl rodinný dům pro své rodiče v Essex Fells, New Jersey. V roce 1970 získává první velkou veřejnou zakázku – rozvoj v území centra Bronxu v New Yorku. Před světem se zviditelňuje v roce 1972, když vychází knižní publikace FIVE ARCHITECTS popisující práci a projekty skupiny architektů: Richarda Meiera, Petera Eisenmana, Johna Hejduka, Michaela Gravesa a Charlese Gwathmeyho. Roku 1975 přednášel na Univerzitě v Yale, začíná pracovat na Atheneum, New Harmony, Indiana. V roce 1984 byla Meierovi udělená Pritzkerova cena. V tomtéž roce získává prestižní zakázku – navrhnout Getty Centre v Los Angeles, v Kalifornii v hodnotě 1 miliardy amerických dolarů.\n\nMeierová raná tvorba je charakteristická kubistickou kompozicí a komplexem vertikálních sekcí, používá jemnější formy a materiály. V své kompozici se soustřeďuje na hlavní hmotu, ke které přidává a odebírá geometrické části hmoty. V pozdější tvorbě pracuje s vícero hmotami, které se přetínají a prolínají do jedné komplexní skladby.\n\nHlavním znakem Meierových staveb je jejich barva a to bílá. Jeho bílá není nikdy bílá, je subjektem konstantní změny skrz síly přírody: oblohu, počasí, vegetaci, oblaky a samozřejmě světlo. Zřetelně vytváří hmotu budov, založenou na těch samých navrhovacích konceptech a udržuje si vlastní designerskou filozofii. Jak sám hovoří: „\"Mým přáním je vytvořit určitý prostorový lyrismus v rámci zásady čisté formy\"“. Obvykle používá Neo Corbusierovské tvary se smaltovanými panely vloženými do mřížky a velkými plochami skla, které ladí s lineárními rampami a zábradlími. Všechny prvky, i kontrastní tvary, kompozice harmonicky slučuje v celek a utváří jasné proporce. Tři nejdůležitější prvky jeho díla jsou světlo, barva a místo. O bílé barvě tvrdí: „\"Bílá je pro mě nejkrásnější barva, protože se v ní dají poznat všechny barvy duhy... Bílá byla vždy symbolem dokonalosti, čistoty, jasnosti... Na bílém povrchu se dá nejlépe pochopit hra světla a stínu, ploch a zářezů\"“. Bílou barvu zdůrazňuje optický vjem v architektuře a zesiluje moc vizuálních forem.\n\nHlavní myšlenka, na kterou se Richard Meier zaměřuje (jak ji sám nazval): „\"Místovost\"“... „\"Je to, co dělá prostor místem\"“. Bílou barvou dobře odděluje budovu od místa, kde se nachází, zdůrazňuje přítomnost budovy jako nezávislého předmětu.\n\nVšechny tyto projekty získaly národní ocenění od Amerického institutu architektů (AIA).\n\n\n\n\n\n\n"}
{"id": "269216", "url": "https://cs.wikipedia.org/wiki?curid=269216", "title": "Anton Goroděckij", "text": "Anton Goroděckij\n\nAnton Goroděckij je fiktivní postava v knižní sérii \"Hlídka\" ruského spisovatele Sergeje Lukjaněnka. \n\nAnton je Jiný. Má schopnosti, které běžný smrtelník nemá. Umí chodit v \"šeru\", což je další vrstva reality, kde čas plyne pomaleji a svět se zdá býti šedivým. Když se poprvé ocitnul v \"šeru\", jeho mysl byla nakloněna k dobru, a tak se stal Světlým. Objevil ho šéf moskevské pobočky Noční hlídky Boris Ignaťjevič, který se stal se Antonovým patronem.\nAnton v hlídce nejdříve pracoval sedm let jako programátor na analytickém oddělení, poté je nasazen jako \"aktivní pracovník\" se specializací na lov upírů, aby tak dohlížel na dodržování pořádku ze strany Temných. Jeho pracovní zařazení je nejprve mág páté kategorie, později třetí s možností postupu na druhou kategorii. Na konci knižní série je již nejvyšším mágem - mimo kategorie.\n\nJeho ženou se stala Světlana Nazarovová, taktéž Světlá a kouzelnice mimo kategorie. Narodila se jim dcera Naďa, nejmocnější Světlá kouzelnice na světě \"(tzv. nulová)\".\n\n"}
{"id": "269221", "url": "https://cs.wikipedia.org/wiki?curid=269221", "title": "Faerská vlajka", "text": "Faerská vlajka\n\nVlajka Faerských ostrovů má obrácené barvy dánské vlajky, tedy červený kříž na bílém pozadí. Kříž je ale modře lemovaný.\n\nVlajka má norské barvy, ale v jiném seskupení. To připomíná skutečnost, že ostrovy byly kdysi součástí Norska. Vlajka se nazývá Merkið, což může ve faerštině znamenat něco jako vlajka, prapor či značka. \n\nPodle představ tvůrců vlajky z roku 1919 bílá barva symbolizuje šum moře a čisté zářící faerské nebe, zatímco kříž složený ze starých faerských barev červené a modré připomíná vztahy ostrovů k ostatním severským národům Evropy.\n\nVlajka se používá od roku 1931, oficiálně od roku 1948, kdy ostrovy získaly autonomii. V roce 1959 byla modrá barva zesvětlena. Vlajka se může vztyčovat vedle vlajky dánské i na území celého Dánska.\n\n"}
{"id": "269223", "url": "https://cs.wikipedia.org/wiki?curid=269223", "title": "Kaple svatého Petra a Pavla (Třebíč)", "text": "Kaple svatého Petra a Pavla (Třebíč)\n\nKaple svatého Petra a Pavla je drobná stavba zasazená v rohu zdi kapucínského kláštera na Jejkově, nemovité kulturní památky. Zbudována byla v roce 1657 na malém prostranství poblíž brodu přes řeku Jihlavu, spojující Jejkov s Novými Dvory.\n\nKapli svatých Petra a Pavla nechal svým nákladem zbudovat jejkovský mlynář Pavel Blažek v místě, kde se podle tradice roku 1629 s Třebíčí loučili nekatolíci z Třebíče a okolí. K jejich rozloučení mělo dojít třetí den po Velikonocích. Početnému průvodu emigrantů zde měli kázat Vavřinec Justýn a Jakub Petrozelín Kunštátský. Průvod pak překonal řeku a přes Vladislav pokračoval na východ do Uher. Tak jako později zbudovaný blízký klášterní kostel i zbudování této kaple mělo oslavit návrat katolické církve do města; dosvědčuje to nápis nad vchodem do kaple: „“.\n\nPůvodní kaple stávala uprostřed prostranství dnešní křižovatky ulic Smila Osovského, Kateřiny z Valdštejna a Hlavovy. Měla podobu lodžie: byla po třech svých bočních stranách otevřená, zazděnou částí směrem k řece. První obnova kaple je datována rokem 1829, při druhé obnově roku 1875 byly dosavadní tři otevřené boční zdi zazděny. Ze svého původního místa byla do rohu klášterní zdi přesunuta v roce 1938 při budování kanalizačního sběrače.\n\nUprostřed kaple je malý oltář s obrazem sv. Petra a Pavel; autorem tohoto obrazu je Josef Kozlanský, někdejší profesor třebíčského gymnázia (1901–1907).\n\n"}
{"id": "269224", "url": "https://cs.wikipedia.org/wiki?curid=269224", "title": "Baden-Baden", "text": "Baden-Baden\n\nBaden-Baden je město v spolkové zemi Bádensko-Württembersko v Německu. Leží na západě země na okraji pohoří Černý les, ve vládním obvodě Karlsruhe.\n\nMěsto, které má status nezávislého městského okresu, je nejmenším z devíti měst této kategorie v Bádensku-Württembersku.\n\nBaden-Baden je známý především jako populární lázeňské město s mnoha luxusními a dalšími hotely. Ve městě žije početná ruská komunita. Konají se tu také významné, především hudební festivaly. Do roku 1931 se město nazývalo jednoduše \"Baden\", často se mu říkalo také \"Baden in Baden\" („Baden v Bádensku“), později byl název zkrácen na \"Baden-Baden\". V roce 1997 dal Mezinárodní olympijský výbor Baden-Badenu status olympijského města (roku 1981 se tu konal XI. olympijský kongres).\n\nBaden-Baden leží na okraji pohoří Černý les, v povodí malé řeky Oos, která se o 13 km dále, pod městem Rastatt, vlévá do řeky Murg.\n\nKvůli přítomnosti horkých solných pramenů tu první koupele postavili už Římané. V 1. století tu založili lázeňské město, po celém obvodě obehnané hradbami. O dvě století později však byly zničeny.\n\nOd 18. století sem zajížděli odpočívat členové evropských královských rodů a později se město stalo známým moderním letoviskem s ještě oblíbenějším kasinem. Původní kasíno v \"Lázeňském domě\" je doposud jednou z nejnavštěvovanějších památek Baden-Badenu. Známé jsou rovněž \"Friedrichovy\" a \"Augustinovy lázně\". Taktéž se tu nachází \"Starý\" a \"Nový zámek\".\n\n\n\n"}
{"id": "269225", "url": "https://cs.wikipedia.org/wiki?curid=269225", "title": "Multiplace", "text": "Multiplace\n\nMultiplace je každoroční mezinárodní nesoutěžní festival umění nových médií a síťové kultury, který se koná od roku 2002 ve vícero městech na Slovensku, v Česku a jiných zemích. Je největší akcí svého druhu na Slovensku a spolu s pražským festivalem Enter, Bienále WRO ve Wroclawi a Ars Electronicou v Linzi patří k hlavním přehlídkám umění nových médií ve střední Evropě. Festival se koná na jaře, trvá jeden až dva týdny a nabízí okolo stovky koncertů, performance, dílen, výstav, přednášek, projekcí, diskuzí a dalších akcí. Duchovní \"mámou\" festivalu je Mária Rišková. Po ní se u koordinace vystřídali Katarína Kucbelová, Zuzana Duchová, Dušan Barok a Barbora Šedivá. Sedmý ročník festivalu se konal ve čtrnácti městech: Báhoň, Banská Bystrica, Berlín, Bratislava (festivalové infocentrum), Brno (festivalové infocentrum), Budapešť, Glasgow, Košice, Nitra, Ostrava, Praha, Reykjavík, Trnava, Žilina. \n\nMultiplace má kromě svého zaměření na v Evropě dost živou oblast mediálního umění, dvě další speciality. Koná se paralelně ve vícero městech současně a má formu blízkou otevřené organizaci.\n\nOrganizace Multiplace probíhá ve třech pracovních skupinách: koordinační, programové a teoretické. Hlavním komunikačním nástrojem každé skupiny je mailing list. Koordinační skupina se pravidelné setkává, z těchto setkání na internetu publikuje zprávy. Jednou do roka se koná setkání programové skupiny, \"organizátorů\". Archivy všech třech mailing listů jsou přístupné veřejnosti. Účast ve všech pracovních skupinách je otevřená.\n\nMultiplace vznikl jako koordinovaná akce lidí, které spojoval společný zájem prezentovat nové formy kreativity související s novými technologiemi. V dubnu 2002 se spojil klub Buryzone, Galéria Jána Koniarka, Galéria Priestor, sdružení Atrakt Art, Rokast, Subterra, České centrum a Rakouské kulturní fórum a po dobu pěti dnů na sedmi místech v Bratislavě, Trnavě a Nitře připravili prezentace a vystoupení softwarových inženýrů, umělců pracujících s novými médii, digitálních filmařů, video umělců a hudebníků ze Slovenska, Česka, Rakouska a Finska. Příznačnou pro kontext tzv. nových médií byla právě různorodost profesionálních zaměření účinkujících a organizátorů. Z akce se stal každoroční festival, do kterého se postupně zapojovali další organizátoři, lokality, projekty, umělci. V roce 2006 se do něj zapojilo 30 organizátorů v 17 lokalitách v 11 městech s více 100 akcemi, které sahaly od předvádění videoartu cestujícím v autobusech mezi Prahou a Bratislavou, přes performance se zvuky vaření rýže s dušenou zeleninou, nábor chodců na výpravu na Mars až po divadlo tematizující soukromý život v bytě jeho dočasných hostitelů.\n\n\n"}
{"id": "269227", "url": "https://cs.wikipedia.org/wiki?curid=269227", "title": "Falklandská vlajka", "text": "Falklandská vlajka\n\nVlajka Falkland – používá se britská modrá služební vlajka (\"Blue Ensign\") s falklandským vlajkovým emblémem () z roku 1948, který je umístěný ve vlající části.\n\nNa děleném štítu je v horní části na modrém poli vyobrazený bezrohý beran stojící na zelené trávě (chov ovcí tu má velký hospodářský význam), v dolní části je na modrých a bílých vlnách plachetnice \"Desire\", jejíž posádka ostrovy roku 1592 objevila. K jejímu jménu se vztahuje záměrná slovní hříčka v mottě, napsaném na stuze pod štítem: \"DESIRE THE RIGHT\" (Přej si to správné).\n\n"}
{"id": "269229", "url": "https://cs.wikipedia.org/wiki?curid=269229", "title": "Vlajka Francouzské Guyany", "text": "Vlajka Francouzské Guyany\n\nVlajka Francouzské Guyany je zároveň vlajkou Francie.\n\nFrancouzská Guyana je ale i francouzským departementem (kód 973) a francouzským regionem. Oba tyto celky mají i svou vlajku. Tyto vlajky mají pouze lokální nebo turistický charakter.\n\nVlajka fr. departementu Francouzská Guyana je vlajkou (symbolem) politické strany \"Mouvement de décolonisation et d'émancipation sociale - MDES\" ( Hnutí dekolonizace a sociální emancipace). Na vlajce je použito tzv. šikmé dělení, v pravé horní části zelené barvy, v levé dolní barvy žluté. Uprostřed je pěticípá červená hvězda.\n\nNa bílém listě vlajky fr. regionu je umístěné logo, kde je na modro zeleném podkladě stylizován žlutý člun na červených vlnách s červenou siluetou postavy a v rohu loga je žlutá pěticípá hvězda. Nad logem je zelený nápis \"GUYANE\" a pod ním nápis \"LA RÉGION\".\n\n"}
{"id": "269232", "url": "https://cs.wikipedia.org/wiki?curid=269232", "title": "User Account Control", "text": "User Account Control\n\nUser Account Control (UAC), v českém překladu „Řízení uživatelských účtů“, je bezpečnostní technologie poprvé představena v operačním systému Microsoft Windows Vista. Zvyšuje bezpečnost Microsoft Windows omezením oprávnění aplikacím na úroveň uživatele dokud administrátor nepotvrdí zvýšení práv aplikace. Pouze aplikace, kterým uživatel věří, dostanou vyšší oprávnění a malwaru je zabráněno obdržení oprávnění k poškození systému. Jinými slovy uživatelský účet může mít administrátorská oprávnění, ale aplikace pouštěné uživatelem nikoli. Pouze aplikace, u kterých bylo předem nastavena vyšší oprávnění, nebo ty které uživatel dočasně povolí na dotaz systému.\n\nAby se zamezilo komunikaci aplikace s nižšími právy s aplikacemi s vyššími právy, je použita jiná technologie. UIPI je spolu s UAC použito k izolaci procesů od sebe. Jedna z předních aplikací využívající tohoto systému je Windows Internet Explorer 7 v „Protected Mode“. \n\nVydání Windows starší než Windows NT byly zaměřeny na spotřebního uživatele (například Windows 95, Windows 98 a Windows Me), byly to jednouživatelské operační systémy, kde měl uživatel superuživatelská oprávnění. Na druhé straně Windows NT a novější (Windows XP) jsou již víceuživatelské. Uživatelé tak mají různé úrovně oprávnění a přístupů.\n\nVe Windows XP byl první uživatel založen při instalaci systému a měl implicitně nastavena administrátorská oprávnění. Většina uživatelů ale používala tento účet pro každodenní užití. To zapříčinilo, že veškerý software, vč. malware, běžel s administrátorskými oprávněními, čímž dostal plný přístup k operačního systému.\n\nMnoho aplikací pro Windows nebylo dokonce dosud nejsou vytvořeny tak, aby fungovaly bez administrátorských oprávnění. Používají například svůj adresář v Program Files k ukládání uživatelských dat. Do těchto souborů pak nemohou pod běžným uživatelským účtem zapisovat, neboť adresář Program Files může běžný uživatel standardně jen číst. Běh těchto aplikací pod běžným uživatelským účtem může vést k chybám nebo podivnému chování aplikací. Stalo se tak běžnou praxí přidělovat i běžným uživatelům plná administrátorská oprávnění pro běžnou práci.\n\nNa rozdíl od toho operační systémy založené na Unixu (např. Linux) byly vždy navrhovány pro multi-uživatelský přístup s několika bezpečnostními úrovněmi. Aplikace vytvářené pro tyto platformy s tím počítaly a podrobily se tomu. \n\nPři využití User Account Control v systémech Windows Vista a Windows Server 2008 vyžadují akce, které můžou ovlivnit bezpečnost a stabilitu operačního systému před provedením zapsat administrátorské jméno a heslo. Pokud je uživatel administrátor, nemusí znovu zadávat jméno a heslo. Místo toho se zobrazí dialogové okno s možnostmi, zda akci povolit nebo ne. \n\nPři přihlašování se do Windows jako běžný uživatel, se vytvoří přihlašovací relace a token obsahující pouze nejzákladnější oprávnění. V tomto případě, nové přihlášení je neschopné udělat změnu, která by mohla ovlivnit celý systém. Po přihlášení jako uživatel administrátorské skupiny jsou přiřazeny 2 samostatné tokeny. První token obsahuje všechna oprávnění připadající administrátorovi a druhý token je omezený na to, co dostane standardní uživatel. Uživatelské aplikace, včetně (Windows Shell), jsou spuštěny s omezeným tokenem. Výsledkem jsou omezená oprávnění dokonce pod administrátorským účtem. Když si aplikace vyžádá vyšší oprávnění nebo je klepnuto na „Spustit jako administrátor“, vyskočí UAC okno s potvrzením, a pokud je potvrzeno, začne proces s administrátorskými právy.\n"}
{"id": "269234", "url": "https://cs.wikipedia.org/wiki?curid=269234", "title": "Vlajka Francouzské Polynésie", "text": "Vlajka Francouzské Polynésie\n\nVlajka Francouzské Polynésie, která je francouzským zámořským společenstvím (kód 987), má tři vodorovné pruhy, červený, bílý a červený (1:2:1) a její list tak odpovídá štítu znaku, který vznikl roku 1939, kdy se ještě (do roku 1957) toto ostrovní území nazývalo \"Francouzská Oceánie\".\n\nUprostřed vlajkového listu je kruhový emblém. V něm je na pěti stylizovaných modrých pruzích mořských vln vyobrazený červený, hnědě korunovaný a čelně plující domorodý člun s plachtou. Na člunu je napříč položená hnědá plošina, na které stojí pět stylizovaných hnědých lidských postav. Za člunem září deset žlutých slunečních paprsků.\n\nČervená barva znamená odvahu, bílá čistotu ideálů a jasnou budoucnost.\n\nVlajka byla zavedená roku 1985. Dne 4. prosince 1985 nařídila místní vláda vyhláškou, že vlajka Francouzské Polynésie může být umístěna vedle francouzské vlajky a vlajek regionálních (jednotlivé regiony, souostroví a ostrovy mají své vlajky).\n\nPodle zákona z roku 1996, mohou být vyvěšeny pouze společně s francouzskou vlajkou. Lodě, které jsou registrovány ve Francouzské Polynésii plují pod vlajkou Francie.\n\nFrancouzská Polynésie se dělí na pět regionů:\n\nPět regionů Francouzské Polynésie je tvořeno ostrovy či souostrovími (seznam není úplný):\n\n"}
{"id": "269240", "url": "https://cs.wikipedia.org/wiki?curid=269240", "title": "Guadeloupská vlajka", "text": "Guadeloupská vlajka\n\nVlajka Guadeloupe je zároveň vlajkou Francie.\n\nGuadeloupe je ale i francouzským departementem (kód 971) a francouzským regionem. Oba tyto celky mají i svou vlajku. Tyto vlajky mají pouze lokální nebo turistický charakter.\n\nVlajka regionu je tvořena logem umístěném na bílém listě vlajky. Logo je stylizované žluté slunce a modrý pták, na modro zeleném podkladě. Pod logem je nápis \"REGION GUADELOUPE\" podtrhnutý žlutým pruhem.\n\nNezávislá \"Union Populaire pour la Libération de la Guadeloupe - UPLG \" ( navrhovala státní vlajku velmi podobnou surinamské vlajce.\n\nDalší návrh vlajky pochází od \"Front de Libération Nationale de la Guadeloupe - FLNG\" a \"Groupement des Organisations Nationalistes Guadeloupéennes - GONG. Ta je podobná (až na barvy pruhů) kubánské vlajce.\n\nDále se používá vlajka odvozená ze znaku města Pointe-à-Pitre, a to ve dvou variantách - červené a černé.\n\n"}
{"id": "269243", "url": "https://cs.wikipedia.org/wiki?curid=269243", "title": "Festival", "text": "Festival\n\nSlovem festival označujeme obvykle organizovanou sadu zvláštních společenských událostí, např. hudebních nebo filmových představení.\n\nSlovo festival pochází z latinského slova \"festive\", a znamená událost, shodného významu je také slovo \"feast\". Podle druhé verze slovo \"festival\" pochází ze středověké angličtiny a francouzštiny se základem ve starém latinském slově \"festivus\", znamenající slavit nebo oslavu. Slovo festival je známé z roku 1589, předtím se používalo v běžné mluvě od 14. století pro označení náboženských svátků. První festivaly pořádali kmenoví šamani jako oslavu slunovratu. \"(Čerpáno z buletinu ČD 2008: Vlakem na festivaly.)\"\n\nVeřejná přehlídka soutěžní i nesoutěžní uměleckých děl, uměleckých výkonů a artefaktů, společenská událost často slavnostního rázu.\n\n\n"}
{"id": "269245", "url": "https://cs.wikipedia.org/wiki?curid=269245", "title": "Guamská vlajka", "text": "Guamská vlajka\n\nVlajka Guamu je tvořena tmavě modrým, červeně lemovaným listem, s uprostřed umístěným guamským znakem mandlového tvaru (sférický dvojúhelník), taktéž červeně lemovaným. Na znaku je obraz ústí řeky Agana (hlavní město Agana bylo roku 1998 přejmenováno na Hagåtña), plachetnicová loďka (kanoe s plachtou) a kokosová palma, všechno v přirozených barvách. Přes střed znaku je horizontální červený nápis \"GUAM\".\n\nLoďka s plachtou připomíná odvahu starých Čamorrů, kteří tato malá plavidla obratně používali k překonání Tichého oceánu. Kokosová palma, vyrůstající z neúrodného písku, symbolizuje snahu o lepší budoucnost. Červené lemování kolem znaku představuje prolitou krev.\n\nVlajka byla zavedená roku 1917, guamský kongres ji přijal roku 1948, červený okraj byl přidaný roku 1960.\n\nVlajka Guamu, nezačleněného území USA se může vztyčovat jen vedle vlajky USA.\n\n"}
{"id": "269249", "url": "https://cs.wikipedia.org/wiki?curid=269249", "title": "Vlajka Guernsey", "text": "Vlajka Guernsey\n\nVlajka Guernsey má bílé pole s červeným středovým svatojiřským křížem, na kterém je položený žlutý kříž s korouhví Viléma Dobyvatele, tak, jak je vyobrazený na bayeuxské tapisérii, kde je znázorněná bitva u Hastingsu v roce 1066.\n\nVlajka byla zavedená roku 1985. Bez žlutého kříže se používala od roku 1935.\n\n"}
{"id": "269256", "url": "https://cs.wikipedia.org/wiki?curid=269256", "title": "Nizozemská vlajka", "text": "Nizozemská vlajka\n\nVlajka Nizozemska má tři vodorovné pruhy v barvách červené, bílé a modré.\n\nPochází z doby povstání nizozemských protestantských provincií proti španělské nadvládě pod vedením prince Viléma Oranžského. O jeho vlajce – někdy jen oranžová, ale většinou oranžová, bílá a modrá – se poprvé mluví roku 1572. Po osvobození sedmi severních provincií od španělského obklíčení a vytvoření Republiky spojeného Nizozemí (1581) se tzv. „princova vlajka“ v livrejových barvách oranžského domu používala jako symbol generálních stavů společně s vlajkou se znakem Svobodného Nizozemí, od roku 1597 byla zavedená jako jediná nizozemská vlajka. Okolo roku 1630 a hlavně po roce 1648, kdy Španělsko uznalo nizozemskou nezávislost, byl pro lepší viditelnost na moři (hlavně však z politických důvodů) oranžový pruh nahrazený červeným (v roce 1796 bylo používání oranžové barvy výslovně zakázané). \n\nNizozemská vlajka jako první republikánská trikolóra na světě a jako symbol svobody byla vzorem všech dalších trikolór, tedy i francouzské, a byla podle ní vytvořená i ruská vlajka. Když se totiž ruský car Petr Veliký vrátil ze svého pobytu v Nizozemí, použil tady nabytých zkušeností při budování vlastního námořního loďstva a podle nizozemského vzoru navrhl i ruskou obchodní vlajku, změnil pouze pořadí barev vodorovných pruhů na trikolóru bílo-modro-červenou. Ta se potom stala i ruskou státní a národní vlajkou. V panslovanské éře 19. století si podle ní tvořily doposud nesvobodné slovanské národy vlastní vlajky, někdy beze změn, jindy s úpravami. První byli v roce 1835 Srbové, potom následovali Černohorci, Chorvati, Slovinci, Slováci a Bulhaři (tady byl modrý pruh nahrazený zeleným). Tak nizozemská vlajka nepřímo ovlivnila i vlajky některých slovanských národů, tedy i českou.\n\nNizozemskou vlajku používá i 10. října 2010 vzniklý zvláštní správní obvod Karibské Nizozemsko, zahrnující ostrovy Bonaire, Svatý Eustach a Saba v Karibiku.\n\nNizozemsko je členěno na dvanáct provincií, všechny užívají své vlajky.\n\n"}
{"id": "269259", "url": "https://cs.wikipedia.org/wiki?curid=269259", "title": "Tokači (provincie)", "text": "Tokači (provincie)\n\nProvincie Tokači (: 十勝国; \"Tokači no kuni\") byla stará japonská provincie založená během období Meidži na ostrově Hokkaidó, která existovala jen krátce. Její území odpovídá současné podprefektuře Tokači.\n\nProvincie vznikla 15. srpna 1869, kdy se skládala ze sedmi okresů. V roce 1872 při sčítání lidu činila populace provincie 1 464 lidí. V roce 1882 byly provincie na Hokkaidó zrušeny.\n\n"}
{"id": "269261", "url": "https://cs.wikipedia.org/wiki?curid=269261", "title": "Diář", "text": "Diář\n\nDiář je osobní, většinou kapesní kalendář, jenž zároveň slouží také jako zápisník či plánovací rozvrh (např. k zaznamenávání osobních poznámek, plánů a úkolů do budoucna).\n\nV diáři bývají od sebe navzájem odděleny dny, měsíce, v některých případech i roky. Velikost kapesního diáře zpravidla nepřekračuje běžný formát A5, takže se diář obvykle vejde do kapsy.\n\nExistují také velké diáře kancelářské, které obvykle bývají větší. Diář je užíván k zapisování osobních poznámek (kupř. domácí úkoly, schůzky, pracovní úkoly). Někdy se diář používá pouze jako kalendář (zjištění jmenin, data, dnu v týdnu), některé diáře jsou doplněny i o další informace (horoskopy, testy, krátké texty, např. vtipy apod.).\n\nV současné době se bez běžného diáře pracující člověk téměř neobejde. Díky moderní technice existuje spousta programů na PC nebo na telefony, které fungují jako spolehlivé plánovací diáře. Diáře tedy můžeme rozdělit na:\n\nAktuálně roste obliba diářů, které jsou elektronické a je k nim online přístup (z jakéhokoli zařízení). Výhodou těchto diářů je, že jsou často synchronizované s chytrými telefony, takže diář si uživatel může plánovat jak z počítače, tak z telefonu.\nModerní elektronické diáře lze snadno sdílet se svými známými nebo kolegy, takže dotyčný jednoduše vidí, na kdy si s člověkem naplánovat schůzku, což činí jednání mnohem jednodušším.\nV posledním roce roste například obliba Google kalendáře, ke kterému mají přístup uživatelé s Google účtem.\n\nOproti papírovým diářům mají elektronické celou řadu výhod:\n\nNavzdory tomu, že elektronické diáře nabízejí celou řadu komfortních možností, preferuje řada lidí diáře papírové. Mají několik výhod:\n\nDiáře zůstávají velmi populárním doplňkem a celá řada lidí si na jeho výběru velice zakládá. Papírové diáře jsou standardně ve formátu A5 a v kapesním formátu. V současné době jsou moderní především diáře s možností vyjmutí listů a nahrazení novými (např. Filofax). Ceny papírových diářů se pohybují od 100 Kč do několika tisíců.\n\n\n"}
{"id": "269262", "url": "https://cs.wikipedia.org/wiki?curid=269262", "title": "Vlajka Nizozemských Antil", "text": "Vlajka Nizozemských Antil\n\nVlajka Nizozemských Antil byla vlajkou jedné ze zemí Nizozemského království, která se roku 2010 rozdělila na Karibské Nizozemsko (Bonaire, Saba a Svatý Eustach) a tři země (Aruba, Curaçao, Svatý Martin).\n\nVlajku tvořil bílý list s červeným svislým a modrým vodorovným pruhem uprostřed. Modrý pruh překrýval svislý červený pruh a v jeho středu bylo na pomyslné elipse umístěných pět bílých pěticípých hvězd. Barvy odpovídaly nizozemské vlajce, hvězdy reprezentovaly pět hlavních ostrovů Nizozemských Antil (Bonaire, Curaçao, Saba, Svatý Eustach a Svatý Martin). Po zániku Nizozemských Antil se vlajka přestala užívat.\n\nVlajka byla zavedena roku 1959. Od roku 1986 bylo na vlajce jen 5 hvězd, šestá patřila Arubě, která ze spolku Nizozemských Antil vystoupila.\n\n"}
{"id": "269264", "url": "https://cs.wikipedia.org/wiki?curid=269264", "title": "Ščuka", "text": "Ščuka\n\nPonorka třídy Ščuka (česky Štika) - typ sovětské střední ponorky z 20 - 40 let 20. století. Plavidla byla vyráběna v několika sériích v loděnicích No. 189, 190, 194 v Leningradu, No. 112 v Gorkém, No. 200 v Nikolajevu a No. 202 ve Vladivostoku. Počáteční označení ponorek vycházelo z jejich zařazení takto: 1 - Tichooceánské loďstvo, 2 - Černomořské loďstvo, 3 - Baltské loďstvo a 4 - Severní loďstvo. Celkem bylo vyrobeno 86 kusů. \n\n\n"}
{"id": "269265", "url": "https://cs.wikipedia.org/wiki?curid=269265", "title": "Hongkongská vlajka", "text": "Hongkongská vlajka\n\nVlajka Hongkongu – list vlajky je červený, v jejím středu je bílý květ \"Bauhínie\", který má na svých listech pět hvězd. Poměr stran vlajky je 2:3.\n\nStylizovaný květ \"Bauhínie\" se hojně vyskytuje v Hongkongu, kde byla rostlina také objevena a poprvé zdokumentována, a symbolizuje lidskost regionu, harmonii a díky svojí bílé barvě také soulad uspořádání jedna země, dva systémy. Pět hvězd odpovídá pěti hvězdám na vlajce ČLR, a připomínají, že Hongkong je neoddělitelnou součástí Čínské lidové republiky.\n\nHongkong získal svoji první oficiální vlajku jako britská kolonie v roce 1870 v podobě běžné vlajky britské kolonie, tedy modrého pole s vlajkou Spojeného království v levém horním rohu a se znakem příslušné kolonie v pravé polovině modrého pole (takzvaný \"blue ensign\"). Znak Hongkongu používaný na jeho vlajce byl změněn celkem třikrát, postupně tedy existovaly čtyři rozdílné znaky a jim příslušné vlajky.\n\nSoučasná vlajka Hongkongu byla navržena při přípravě procesu přesunu správy teritoria z Británie na Čínu. Zavedena do užívání byla o půlnoci z 30. června na 1. července 1997, kdy zároveň proběhl samotný přesun správy.\n\nPřed předáním Hongkongu Číně v roce 1997 byla mezi obyvateli Hongkongu v letech 1987–1988 uspořádána soutěž na novou vlajku. Bylo vytvořeno 7147 různých variant vlajky. Zde je výběr některých z nich:\n\n"}
{"id": "269267", "url": "https://cs.wikipedia.org/wiki?curid=269267", "title": "Indická vlajka", "text": "Indická vlajka\n\nVlajka Indie je tvořena třemi vodorovnýmy pásy šafránové, bílé a zelené barvy. V bílém pásu je modré kolo – kolo dharmy. Vlajka je podobná nigerské vlajce.\n\nŠafránově žlutý pruh vlajky představuje hinduistickou víru, zelený pruh zastupuje muslimy a bílá na středním pruhu je barvou míru. \n\nJiná interpretace říká, že šafránová je barvou odvahy a obětování, bílá je barvou míru a pravdy a zelená barvou víry a rytířskosti.\n\nKolo ve středu je starobylým znakem brahmánismu. Nazývá se \"Dharmačakra\", resp. \"Ašókačakra\" – (Kolo zákona) a je jedním z atribútů boha Višnu. Jeho dvacet čtyři vnitřních polí představuje počet hodin dne, nekončící chod života a modrá barva kola je barvou moře a oblohy.\n\nV 19. století založili Britové v Indii kolonii a spravovali ji až do roku 1947, kdy Indie získala nezávislost. Vlajka vznikla právě v průběhu zápasu o nezávislost, který vedl Mahátma Gándhí. Původní britská kolonie se rozdělila na dva nezávislé státy: převážně hinduistickou Indii a převážně muslimský Pákistán.\n\nV roce 1971 byl přijat zákon na ochranu před útoky na národní čest. Poté si mohli trvale vyvěsit vlajky na svých sídlech pouze vyšší státní úředníci a státní organizace. Řadoví Indové mohli vyvěšovat vlajku pouze v určených státních svátcích:\n6. července 2005 umožnil federální parlament nosit obrázek vlajky na oblečení (důstojně, výhradně nad úrovní pasu, tj. na čepicích a tričkách, ne však na plavkách; vlajka nesmí být např. na polštářích, kapesnících, ubrouscích či jako desén látek).\n\n"}
{"id": "269268", "url": "https://cs.wikipedia.org/wiki?curid=269268", "title": "Evangelium vitae", "text": "Evangelium vitae\n\nEvangelium vitae (česky \"Radostná zvěst života\") je encyklika slavnostně vyhlášená papežem Janem Pavlem II. 25. března 1995.\n\nEncyklika shrnuje a definuje postoj katolické církve k ceně, důstojnosti a ochraně lidského života. Ostře odsuzuje interrupci, euthanasii a nemorální nakládání s embryi a klasifikuje katolické morální učení v těchto otázkách jako neomylné a neměnné. Encyklika zcela jasně zakazuje věřícím zjevnou participaci na takovémto konání a zároveň deklaruje právo uplatnění výhrady svědomí v těchto otázkách jakožto základní lidské právo.\n\nEncyklika též odsuzuje umělou antikoncepci a umělé oplodnění.\n\n"}
{"id": "269270", "url": "https://cs.wikipedia.org/wiki?curid=269270", "title": "Szymon Syrski", "text": "Szymon Syrski\n\nSzymon Syrski (24. října 1829 Łubno – 13. ledna 1882 Lvov) byl polský přírodovědec. V Krakově studoval lékařství, studia dokončil ve Vídni. Během svého života byl vyslán tehdejší rakouskou vládou na dálný východ. Po návratu se stal profesorem zoologie ve Lvově.\n\nPro tehdejší vědu byl významný především jeho objev samčích pohlavních žláz úhoře říčního.\n\n\n"}
{"id": "269271", "url": "https://cs.wikipedia.org/wiki?curid=269271", "title": "Glorfindel", "text": "Glorfindel\n\nGlorfindel je postava v knize J. R. R. Tolkiena Pán prstenů. \n\nV knihách J.R.R. Tolkiena se jméno Glorfindel vyskytuje hned dvakrát. První osoba s tímto jménem žila v Prvním věku a zmiňuje se o ní kniha Silmarillion. Podruhé se jméno Glorfindel vyskytuje v trilogii Pán Prstenů, ve Třetím věku. V pozdější době Tolkien uvedl, že by mělo jít o tutéž osobu. \nPostava a jméno (znamenající „zlatovlasý“) byla mezi prvními, které Tolkien vymyslel.\n\nPrvní zmínka o Glorfindelovi je v příběhu Pád Gondolinu, kde elfské město Gondolin dobude temný pán Morgoth. Byla to první část v „Knize ztracených příběhů“, napsaných v letech 1916-17. Příběh se ale ve zkrácenější formě objevuje i v Silmarillionu.\nOd začátku se ale Glorfindel jeví jako urozený elf, známý jako jeden z poručíků krále Turgona. V originálním Pádu Gondolinu se Glorfindel nazývá jako pán domu Zlaté květiny. Po bitvě při obraně města Glorfindel uprchne společně s Tuorem, Idril, Eärendilem a mnohými dalšími. Přeživší projdou skrz Echoriath. Nicméně jsou přepadeni nepřáteli, v jejichž řadách je i démon balrog. Glorfindel se s ním utká v boji a zabije ho, ale sám je zabit také. Jeho tělo je pohřbeno násypem kamení. \nV Silmarillionu se Glorfindel objevuje jako jeden z Turgonových kapitánů, který dohlížel na jeho ústup během Bitvy nespočetných slz.\n\nElf se stejným jménem se objevuje i v trilogii Pán prstenů, napsané mnoho let po příběhu Pád Gondolinu. Glorfindel figuruje v hlavním příběhu Pán prstenů.\n\nJeden z dodatků na konci knihy Návrat krále uvádí, že Glorfindel vedl elfské vojsko Roklinky, Šedých přístavů a Lothlórienu proti Angmaru v Bitvě o Fornost. Tam bojoval po boku krále Eärnura z Gondoru a společně se zbytky vojsk Arnoru. Glorfindel se utkal se samotným Černokněžným králem Angmaru, který utekl do noci. Eärnur ho chtěl pronásledovat, ale Glorfindel mu řekl, že Černokněžný král bude poražen, ale ne rukou muže. Mnoho let poté, Éowyn Rohanská zabila Pána nazgûlů při bitvě na Pelennorských polích, s pomocí hobita, Smělmíra Brandoráda.\nJak se píše v první části Pána prstenů, Společenstvo prstenu, Glorfindel byl vyslán Elrondem z Roklinky, aby pomohl hobitovi, Frodu Pytlíkovi dostat se do Roklinky, jelikož byl pronásledován nazgûly. Posadil Froda na svého koně, jménem Asfaloth, a poslal Froda na druhou stranu přes řeku Bruinen, kde se měli zbavit pronásledovatelů. Froda už málem chytili, ale Glorfindel, Chodec a Frodovi hobití společníci přijeli zezadu a nahnali nazghuly do vody, která je smetla pryč v podobě uhánějících koní (díky Elrondovi a Gandalfovi).\n\nPo probuzení se ptal Gandalfa na to, jak byl záchraněn od Sauronových služebníků a Gandalf mu vysvětlil mnohé o Glorfindelovi.\nGlorfindel ale mohl hrát mnohem větší roli než ve které nakonec skončil. V prvních spisech o Elrondově radě byl mezi Devíti, kteří měli jít s Frodem k Hoře Osudu. Kromě něj a Froda to měli být ještě Gandalf, Aragorn, Durin, syn Balinův (později místo něj Gimli, syn Glóinův), Sam, Smíšek, Pipin a Fredegar Bolger, další hobit. Boromir a Legolas nepřijeli na Radu včas.\n\nTolkien se nakonec rozhodl, že právě Legolas nahradí Glorfindela, jako zástupce rasy elfů i přesto, že měl postavu Glorfindela velice rád. Seděl hned vedle Elronda a Gandalfa v Síni ohně v Roklince, a byl to jeden z mála elfů, kteří byli dost stateční, aby čelili Prstenovým přízrakům. A právě Glorfindel byl poslán aby jim čelil. Dokonce se jim postavil tváří v tvář, když bránil most přes řeku Mitheithel. Glorfindel je celkově vnímán jako velice silný a s velkou mocí, dokonce až natolik, že Gandalf se s ním podělil o všechny své myšlenky ohledně zničení Prstenu, jelikož doufal, že Glorfindel by mohl mít nějaký nápad. Když Elrond chtěl zaplnit poslední dvě volná místa v doprovodu Froda svými elfy, Gandalf podpořil raději Smíška s Pipinem se slovy, že Glorfindel sám nemůže čelit Temné věži a věří raději silným poutům hobitího přátelství.\n\nGlorfindel byl jedním z Calaquendi a jedním z Noldor, jedné ze tří skupin Eldar. Jak už jeho jméno naznačuje, jeho vlasy světlé. Noldor měli vlasy tmavé, z čehož vyplývá, že Glorfindel musel být příbuzný Vanyar, Eldar, kteří měli světlé vlasy. A právě jeho světlé vlasy jej od ostatních z jeho rodu odlišovaly.\n\nAle nebyl jediný z Noldorské královské rodiny, kdo měl vlasy světlé. Jeho příbuzná Indis z Vanyar, druhá manželka jejich krále Finwëho-ve Zlatém domě známého jako Finarfin. Vanyar i Noldor žili ve městě Tirion, u kopce Túna ve Valinoru. Ale rody nezůstaly stále oddělené a během času se oba rody smísily.\n\nGlorfindel se ve většině adaptací Pána prstenů přímo neobjevuje.\nVe filmu Ralpha Bakshiho z roku 1978 je jeho role a spojitosti přidělena Legolasovi,\nv adaptaci Petera Jacksona Pán Prstenů: Společenstvo prstenu (2001) je jeho role zase předána Arwen, která zachrání Froda před nazgûly a povolá řeku. Nicméně v třetí části, Pán Prstenů: Návrat krále, stojí při korunovaci Aragorna v pozadí několik blonďatých elfů. Jeden z nich by měl být právě Glorfindel, hraný hercem Jarlem Benzonem.\n"}
{"id": "269272", "url": "https://cs.wikipedia.org/wiki?curid=269272", "title": "KFC", "text": "KFC\n\nKFC, celým názvem Kentucky Fried Chicken, je americká nadnárodní korporace a obchodní řetězec fast food restaurací, zabývající se prodejem rychlého občerstvení, zvláště pak smaženým kuřecím masem v různých podobách. Patří do skupiny Yum! Brands.\n\nHarland Sanders se narodil v roce 1890 a byl vychován na farmě v Henryville, poblíž města Louisville. V pěti letech mu zemřel otec a jeho matka tak byla donucena pracovat v konzervárně. Jakožto nejstarší syn se musel Sander starat o své dva mladší sourozence. Po dosažení pěti let se za pomoci a dozoru své matky naučil vařit. Ve třinácti letech opustil rodný dům a vyzkoušel několik profesí. V žádné z nich se však nenašel. V roce 1930 se stal majitelem čerpací stanice značky Shell na silnici U.S. Route 25 v North Corbin, malém městu nacházejícím se na úpatí Appalačského pohoří, ve státě Kentucky. Poprvé zde servíroval cestovatelům jídla, která se naučil ve svém mládí: smažená kuřata, steaky, country ham (country šunku) a další. Po čtyřech letech servírování z vlastního jídelního stolu koupil Sanders na druhé straně silnice větší čerpací stanici a rozšířil ji o šest stolů. Roku 1936 mu byl za dosažené úspěchy udělen čestný titul Kentucky Colonel tehdejším guvernérem Ruby Laffoonem. V roce 1937 rozšířil svou restauraci na 142 míst a pojmenoval ji Sanders Court & Café. Koupil také motel na protější straně silnice.\n\nPůvodně trvala příprava kuřete na ocelové pánvi přibližně 30 minut, což bylo pro restauraci příliš dlouho. O devět let později, v roce 1939, přešel na smažení pod tlakem, což umožnilo přípravu kuřete zkrátit. V roce 1940 také vytvořil směs 11 druhů bylinek a koření, nazvanou \"Original Recipe\".\n\nJeho \"Sanders Court & Café\" sloužilo především cestujícím, kteří projížděli městem Corbin směrem na Floridu. Když se začal roku 1950 plánovat obchvat Corbinu, rozhodl se Sanders podnik prodat a začal svůj recept a výrobní postup nabízet restauracím napříč Spojenými státy. První, kdo jeho postup použil, byl Pete Harman v South Salt Lake v Utahu; společně roku 1952 otevřeli první provozovnu \"Kentucky Fried Chicken\". Na počátku 60. let už prodal přes 600 licenci ve USA a Kanadě. V roce 1968 už fungovalo 638 restaurací KFC a v roce 1971 bylo v provozu 3 500 restaurací.\n\nDnes restaurace KFC nabízejí více než 400 různých produktů (od \"Chicken Pita\" v Kuvajtu přes \"Lososový sendvič\" v Japonsku až po \"Mean Griens\" v USA). Základní nabídku tvoří kousky kuřete, připravované podle tajného receptu Colonela Sanderse.\n\nV České republice zahájilo KFC provoz v roce 1994 a jeho první restaurace byla ve Vodičkově ulici v Praze. Momentálně má řetězec 105 restaurací, z toho:\nNěkolik restaurací u významných silničních tahů nebo u frekventovaných ulic ve městech je také vybaveno tzv. „Drive Thru“ okénkem, kde je možné si pohodlně objednat jídlo bez nutnosti opustit svůj vůz.\n\nProvozovatelem restaurací KFC v České republice je AmRest s.r.o., pobočka společnosti Amrest se sídlem v Madridu, která mimo jiné vlastní licenci také pro Polsko a Ukrajinu a v tuzemsku provozuje také restaurace řetězce Burger King, Pizza Hut a kavárny Starbucks.\n\n\n\n"}
{"id": "269282", "url": "https://cs.wikipedia.org/wiki?curid=269282", "title": "Šablona", "text": "Šablona\n\nSlovo šablona, zdrobněle šablonka, není jednoznačné a může označovat více různých předmětů :\n\n\n\n\n\n"}
{"id": "269284", "url": "https://cs.wikipedia.org/wiki?curid=269284", "title": "Thunderstone (hudební skupina)", "text": "Thunderstone (hudební skupina)\n\nThunderstone je finská metalová kapela z Helsinek. Vznikla v roce 2000.\nKapelu založil kytarista Nino Laurenne. Brzy se k němu připojil bubeník Mirka Rantanen. Ke kapele se pak ještě přidali baskytarista Titus Hjelm, zpěvák Pasi Rantanen a klávesista Kari Tornak. Poslední dva jmenovaní pak v srpnu 2007 od kapely odešli a následující turné odhostovali Tommi \"Tuple\" Salmela (Zpěv - ze skupiny Tarot), Jukka Karinen (klávesy - ze skupiny Status Minor).\nDruhý jmenovaný u kapely zůstal i po skončení turné, zatímco na místo zpěváka skupina vybrala švéda jménem Rick Altzi. Ten má, dle jejich slov, mnohé zkušenosti s metalem (jeho poslední zkušeností byli němečtí At Vance)\n\nSvé demo album skupina vydala v roce 2001, první skutečné album pak v roce 2002. Jejich texty jsou zejména o démonech, vnitřním boji, životě a lásce. Svou hudbou si Thunderstone poprávu razí cestu mezi špičku power metalu. Mocně jim v tom pomáhá jejich vydavatel Nuclear Blast, který má bohaté zkušenosti a ví, jak skupiny správně ukázat světu. V roce 2006 se Thunderstone s písní \"Forevermore\" dostali do finále finské Eurovision. V této soutěži byli o rok později také s písní \"Face in the Mirror\".\n\n\"Neoficiální a zjednodušený překlad oficiální biografie kapely\"\nZaloženo v roce 2000 jako projekt bývalého kytaristy skupiny Antidote Nino Laurennea. Své první demo nahrál ve svém vlastním studiu. S roztoucím potenciálem projektu bylo zapotřebí vytvořit trvalou sestavu, proto přijal bývalého kamaráda z Antidotu Tituse Hjelma na basu a back vokály, Pasi Rantanen na zpěv a k bubnům posadil Mirka Rantanena. V létě následujícího roku přišel hrát na klávesy Kari Tornack a kvintet byl kompletní. Na konci roku 2001 si jich všimlo vydavatelství Nuclear Blast a kariéra mohla začít.\nPo několika týdnech strávených komponováním a nahráváním skladeb spatřilo světlo světa album nazvané Thunderstone. Ohlas byl veliký. Deset písní tohoto alba se zapsala do dějin Finského power metalu. Objevilo se na mnoha výsledkových listinách tipu \"Nejlepší metalové album roku 2002\" a Rock Hard Magazine je vyhlásil nováčkem roku. Následující rok pak absolvovali evropské turné jako podpora skupin Stratovarius & Symphony X.\n\nPo tomto vysoce inspirujícím turné se vrátili do nahrávacího studia, aby začali pracovat na své druhé desce \"The Burning\". Ta ihned po vydání zaznamenala obrovskou prodávanost, ve finském žebříčku se vyšplhala na 13. místo. Videoklip k písni \"Until We Touch the Burning Sun\" se stal hitem finské televize. Plánované turné však muselo být odloženu kvůli zranění. Když se vrátili do nahrávacích studií potřetí, měli za sebou již velkou spoustu zkušeností a byli odhodláni jít do nového alba s veškerým možným nasazením. To se vyplatilo již singlem \"Tools of the Devil\", který se v prodejnosti umístil na vynikajícím 3. místě finského žebříčku singlů. Dobrá předzvěst skvělého alba (\"Tools of Destruction\").\n\nV roce 2007 vydala skupina album \"Evolution 4.0\", po kterém však následovaly neshody, kvůli kterým museli z osobních důvodů a pro viditelný nedostatek motivace odejít ze skupiny zpěvák Pasi Rantanen a klávesista Kari Tornak. V následném turné byli nahrazeni klávesistou Jensem Johanssonem ze skupiny Stratovarius a zpěvákem Tommim 'TUPLE' Salmelou zpívajícím ve skupině Tarot. Předtím se však ještě stihli zúčastnit finské části Eurovize, kde skončili na druhém místě.\n\n\n\n\n\n"}
{"id": "269285", "url": "https://cs.wikipedia.org/wiki?curid=269285", "title": "Hybris", "text": "Hybris\n\nHybris (ὕβρις) znamenala v řeckém starověku navenek projevovanou pýchu, domýšlivost a aroganci, vyzývavé, drzé jednání a vystupování, jež překračuje člověku vymezenou hranici a nutně vyvolá trest bohů, který pak postihne celou společnost. Proto patřila k nejtěžším zločinům a trestala se i smrtí. Původ slova se odvozuje od předpony \"hyper\"- a slovesa jít, kráčet; označovalo tedy něco jako překročení mezí.\n\nHybris původně označovala jednání smrtelníka, který nezná svou míru vůči bohům, vůči králi a později i vůči obci, rouhání a vzpouru proti řádu světa. Takové jednání jistě ztrestá bohyně Nemesis. Proto se od nejstarších dob přísně trestala. V městských státech se \"hybris\" pokládala jednak za urážku ostatních, jednak za nebezpečnou provokaci, jež může vyvolat pomstu a násilí. \"Pád je synem \"hybris\"\" (Hérodotos). Aristotelés vymezuje \"hybris\" jako\n\nStaré řecké přísloví \"koros – hybris – até\" (tj. blahobyt – pýcha – pád) varovalo před svévolným vystupováním, odtud i české „pýcha předchází pád“, a bylo jedním z častých témat řecké tragédie. Když Achilles v Iliadě nechá vláčet Hektórovu mrtvolu koněm, dopouští se \"hybris\". Podobně Kreón v Sofoklově Antigoně, když zakáže pohřbít mrtvého Polyneika. Niobé, dcera Tantalova a sestra Pelopova, matka sedmi synů, která se vyvyšovala nad bohyni Létó, jež měla jen dva. Létó se tím cítila uražena a Apollón s Artemidou ji museli pomstít: všech sedm synů pobili svými šípy.\n\nV současném, spíše vzácném užití znamená \"hybris\" pyšné, vyzývavé, arogantní jednání, jež provokuje k odvetě, například v politickém jednání států a státníků, v nadutém a pohrdavém přístupu k jiným a podobně. Tak historik Ian Kershaw nazval první díl své knihy o Hitlerovi \"Hybris\".\n\nOd příbuzného řeckého slovesa \"hybrizó\", překračuji hranice, se odvozuje moderní pojem hybrid a hybridní, který označuje kombinaci dvou různých druhů při šlechtění a křížení, dvou různých technologií (hybridní pohon) a podobně.\n\n\n\n"}
{"id": "269297", "url": "https://cs.wikipedia.org/wiki?curid=269297", "title": "Stupňování", "text": "Stupňování\n\nStupňování (též komparace, řidčeji gradace) v lingvistice znamená tvoření tvarů 2. a 3. stupně, vyjadřujících stupeň vlastnosti přídavných jmen a příslovcí. Ze syntaktického hlediska může být prováděno buď odvozováním slov pomocí ohýbání (flexe), nebo skládáním základního tvaru se stupňovacími příslovci. Ze sémantického hlediska může být stupňování prosté (stupeň vlastnosti) nebo poměrné (srovnávací).\n\nPrvní stupeň se nazývá pozitiv, druhý komparativ a třetí superlativ. Pokud je význam 2. či 3. stupně \"absolutní\", tedy neslouží ke srovnání, označuje se také jako elativ. Výjimečně se v některých jazycích (např. ve velštině) objevuje i čtvrtý stupeň, ekvativ, který vyjadřuje stejnou míru vlastnosti - velšský výraz \"mwy swynol\" obpovídá českému \"stejně krásný\".\n\nPozitiv (1. stupeň) vyjadřuje základní míru vlastnosti, například \"Můj otec je již starý.\" Při srovnávání znamená stejnou míru, např. \"Petr je stejně starý jako Pavel\". Pozitiv je obvykle považován za základní tvar slova (lemma), pod kterým se přídavná jména a příslovce uvádějí ve slovnících.\n\nKomparativ (2. stupeň) vyjadřuje vyšší/nižší míru vlastnosti. Obvykle se používá ke srovnávání, např. \"Petr je starší než Pavel\". Komparativ použitý bez srovnání (tzv. elativ neboli komparativ absolutní) slouží ke zmírnění (eufemizaci) určitého tvrzení, např. \"Paní Nováková je starší dáma\" (místo \"Paní Nováková je stará\"). Komparativ absolutní se v češtině vyskytuje poměrně málo, daleko běžnější je například v latině.\n\nSuperlativ (3. stupeň) vyjadřuje nejvyšší/nejnižší míru vlastnosti, např. \"Petr je nejstarší z celé třídy\". V některých jazycích, například v latině nebo ve španělštině, se vyskytuje tzv. elativ (superlativ absolutní), který nemá funkci porovnávací, ale označuje vysokou míru vlastnosti. Do češtiny ho překládáme pomocí příslovcí velmi, hodně apod. (\"Petrus callid\"issimus\" est. – doslova Petr je 'nej\"chytřej\"ší', bez srovnávání ve významu Petr je velmi chytrý.\"). Příkladem superlativu absolutního v češtině jsou např. slovní spojení \"s největší radostí\", \"za nejtěžších okolností\".\n\nVýraz \"superlativ\" se v češtině používá i v přeneseném významu: mluvit o někom/něčem v superlativech = vychvalovat ho/to.\n\n"}
{"id": "269307", "url": "https://cs.wikipedia.org/wiki?curid=269307", "title": "Třída Leninec", "text": "Třída Leninec\n\nTřída Leninec (či třída L) byl typ sovětské střední ponorky užívané v době Velké vlastenecké války. Oproti předchozí třídě Děkabrist měly mírně větší výtlak. Ve čtyřech skupinách bylo postaveno celkem 25 kusů, označených L-1 až L-25. Devět kusů bylo ztraceno během druhé světové války, část ponorky L-3 byla zachována jako muzeum.\n\nVýroba prvních šesti kusů (série II) probíhala v letech 1929–1930. Dalších šest kusů bylo vyrobeno v roce 1934 (série XI) a následujících sedm kusů (série XIII) v roce 1935. Produkce byla zakončena šesti kusy v roce 1938 (série XIII-1938).\n\nTyto univerzální ponorky s dlouhým dosahem byly určeny jak ke kladení min, tak i k boji proti hladinovým plavidlům. Ničení nepřátelských lodí umožňovalo i lodní dělo ráže 100 mm.\n\n\n"}
{"id": "269308", "url": "https://cs.wikipedia.org/wiki?curid=269308", "title": "Radoslav Látal", "text": "Radoslav Látal\n\nRadoslav Látal (* 6. ledna 1970, Olomouc) je bývalý český fotbalový obránce či záložník, reprezentant Československa a později samostatné České republiky.\n\nV současnosti trenér, od Června 2018 trenér FC Spartak Trnava. Jako hráč působil mimo Česko (resp. Československo) na klubové úrovni v Německu. Jako kouč trénoval mimo Českou republiku na Slovensku a v Polsku.\n\nS fotbalem začínal v týmu FK Němčice nad Hanou, odkud v průběhu mládeže zamířil nejprve do 1. SK Prostějov, a poté do Sigmy Olomouc. V roce 1987 se propracoval do prvního týmu. Po následném angažmá v mužstvu Dukla Praha, se vrátil do Olomouce. Před sezonou 1994/95 přestoupil do německého týmu FC Schalke 04, zde působil několik sezon a zahrál si i evropské poháry, vyhrál s klubem Pohár UEFA 1996/97. S přibývajícím věkem se vrátil zpět do olomoucké Sigmy, zde se však nepohodl s vedením klubu a přestoupil do Baníku Ostrava. Za ostravský celek podával vynikající výkony, byl také kapitánem týmu, když Baník získal po dlouhých letech mistrovský titul.\n\nRadoslav Látal debutoval v A-mužstvu Československa 13. listopadu 1991 v kvalifikačním utkání proti domácímu Španělsku, v 80. minutě střídal na hřišti Petra Dubovského. Utkání skončilo vítězstvím Španělska 2:1.\n\nV roce 1996 se stal vicemistrem Evropy a zúčastnil se i Eura 2000 (kde český tým nepostoupil ze základní skupiny).\n\nBilance Radoslava Látala:\n\nGóly Radoslava Látala za reprezentační A-mužstvo Československa \nGól Radoslava Látala za reprezentační A-mužstvo České republiky \nByl hlavním trenérem u A-mužstev klubů MFK Frýdek-Místek a SFC Opava, od září 2010 trénoval FK Baník Sokolov. V březnu 2012 převzal po Pavlu Malurovi prvoligový tým FC Baník Ostrava, kde podepsal kontrakt do léta 2013, ale v říjnu 2012 byl po sérii špatných výsledků Ostravy propuštěn. Jeho nástupcem se stal Martin Pulpit.\n\nV září 2013 převzal trenérskou funkci v klubu MFK Košice, s nímž v sezoně 2013/14 vyhrál slovenský fotbalový pohár (ve finále jeho mužstvo porazilo ŠK Slovan Bratislava 2:1). Tímto se Košice kvalifikovaly do 2. předkola Evropské ligy UEFA 2014/15. V něm 17. července 2014 narazili jeho svěřenci na český klub FC Slovan Liberec a přestože měli více ze hry, podlehli na domácí půdě 0:1. Košice pak prohrály i v odvetě a do 3. kola nepostoupily. Po podzimní části sezóny 2014/15 dal výpověď kvůli finanční insolventnosti klubu a neuhrazeným závazkům, což prezident MFK Košice Blažej Podolák popřel.\n\n20. března 2015 se stal trenérem polského klubu Piast Gliwice. S týmem uzavřel kontrakt do léta 2015. V ročníku 2014/15 mužstvo pod jeho vedením obsadilo 12. místo v tabulce Ekstraklasy. Před následující sezonou podepsal s vedením klubu nový roční kontrakt. Za rok 2015 získal v Polsku ocenění \"Obcokrajowiec Roku 2015\" (cizinec roku 2015). V průběhu ročníku 2015/16 uzavřel s Piastem nový kontrakt do 30. 6. 2017. Ve stejné sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA. V květnu 2016 byl zvolen nejlepším trenérem polské ligy za sezónu 2015/16. V červenci 2016 v Piastu na vlastní žádost skončil. Nakonec se však s Piastem dohodl na novém angažmá a působil zde od září 2016 do března 2017.\n\n"}
{"id": "269309", "url": "https://cs.wikipedia.org/wiki?curid=269309", "title": "Imise", "text": "Imise\n\nImise je emise, která se dostala do styku s životním prostředím. Imise se mohou kumulovat v půdě, vodě či v organismech. V praxi jsou imisemi například těžké kovy nebo jiné znečišťující látky, které se ukládají v životním prostředí, například podél silnic nebo v potravním řetězci.\n\nImise jsou následkem emisí – koncentrace je stálá a nižší než koncentrace emisí. Imise se drží při zemském povrchu (ve městech jsou pravidelně monitorovány). Patří do nich také spad, tzn. pevné částice dopadlé na zem. Nejvýše přípustná hmotnostní koncentrace znečišťující látky obsažená v ovzduší se nazývá \"imisní limit\".\n\nV českém právu () se za imise chápe i hluk, světlo, pach, otřesy a další podobné účinky, které vnikají na pozemek souseda.\n\n"}
{"id": "269311", "url": "https://cs.wikipedia.org/wiki?curid=269311", "title": "Milan Sobotka", "text": "Milan Sobotka\n\nMilan Sobotka (* 23. července 1927 Olomouc) je český filosof, emeritní profesor Karlovy univerzity. Zabývá se hlavně německým idealismem a fenomenologií.\n\nMilan Sobotka se narodil v Olomouci, po maturitě v Prostějově (1946) studoval filosofii a psychologii na Filosofické fakultě univerzity v Olomouci, kde také po absolutoriu v roce 1951 působil jako asistent. Od roku 1954 působil na Katedře dějin filosofie (od roku 1991 Ústav filosofie a religionistiky) Filozofické fakulty UK v Praze, kde spolupracoval s J. Patočkou. Roku 1965 se habilitoval a roku 1990 byl jmenován profesorem oboru filozofie. Roku 1992 odešel do důchodu a roku 2004 byl vyznamenán Medailí za zásluhy II. stupně.\n\nMilan Sobotka napsal řadu monografií a desítky článků česky i německy, vesměs věnovaných novověké filosofii, zejména německé. Psal také předmluvy a doslovy k vydáním spisů R. Descarta, F. Bacona, T. Hobbese, G. W. Leibnize, G. Berkeleye, I. Kanta, G. W. F. Hegela, F. Schillera a dalších. Je také svědomitým a velmi oblíbeným učitelem.\n\n\n\n"}
{"id": "269318", "url": "https://cs.wikipedia.org/wiki?curid=269318", "title": "Tón (rozcestník)", "text": "Tón (rozcestník)\n\nTón může být:\n\n\n\n\n"}
{"id": "269319", "url": "https://cs.wikipedia.org/wiki?curid=269319", "title": "Operace Kondor", "text": "Operace Kondor\n\nOperace Kondor ( ; ) byla kampaň politického útlaku prováděná tajnými službami pravicových diktatur v Jižní Americe s podporou a plánováním od Spojených států amerických za účelem vybudování nového pořádku, po vzoru nacistického Německa. Prostředkem k dosažení cíle bylo odstranění či potlačení levicově smýšlejících osob, ekonomů, občanských aktivistů, odborářů, hudebníků, rolnických organizátorů, politiků. Metody kampaně byly velmi brutální: od všemožné šikany a odpírání občanských práv, přes věznění, mučení až po vraždy a „mizení lidí“. Přísně utajená kampaň byla zahájena v roce 1975 a trvala až do konce 80. let. Účastnily se jí ve vzájemné součinnosti vlády Chile, Argentiny, Paraguaye, Uruguaye, Bolívie a Brazílie; později se připojil také Ekvádor a Peru. Podporu – výcvikovou, zbrojní, finanční i zpravodajskou – vojenským vládám poskytovala CIA, jejímž prostřednictvím se USA snažily udržet svou kontrolu nad západní hemisférou a nedopustit mocenský průnik SSSR, potažmo castrovské Kuby do této oblasti. O existenci operace Kondor, jejím rozsahu a míře zločinů v jejím rámci spáchaných, se svět dozvěděl až s objevením tzv. Archivů teroru v roce 1992.\n\nMezi nejznámější oběti těchto akcí patří např. chilský generál Carlos Prats, který byl šéfem armády před Pinochetem, bývalý bolivijský prezident José Juan Torres nebo chilský exministr zahraničí Orlando Letelier. Celkový počet perzekvovaných dosáhl téměř půl milionu, z toho 80 000 popravených nebo „zmizelých“.\n\nVláda Spojených států amerických poskytovala plánování, koordinaci, školení na mučení, technickou podporu a dodávala vojenskou pomoc vojenským juntám v obdobích prezidentů Johnson, Nixon, Ford, Carter, a Reagan. Tato podpora byla často směrována prostřednictvím Centrální zpravodajské služby (CIA).\n\nZa účast na operaci Kondor poslal argentinský soud v květnu 2016 do vězení čtrnáct bývalých představitelů vojenské diktatury, kteří nesli odpovědnost za likvidaci politických odpůrců. Proces byl zahájen v březnu 2013, přičemž původně bylo obviněno 32 osob, z nichž někteří byli obvinění zproštěni a jiní zemřeli během procesu, např. argentinský diktátor Jorge Videla. Odsouzeno bylo 14 osob, včetně bývalého argentinského generála a diktátora Reynalda Bignoneho. Tresty za zločinné spolčení, únos a mučení se pohybovaly mezi 8 a 25 lety.\n\n"}
{"id": "269325", "url": "https://cs.wikipedia.org/wiki?curid=269325", "title": "Ostřice tlapkatá", "text": "Ostřice tlapkatá\n\nOstřice tlapkatá (\"Carex pediformis\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 5-40 cm. Je vytrvalá a trsnatá, tvoří drny s krátkými oddenky, ze kterých vyrůstají plazivé větve. Listy jsou střídavé, přisedlé, s listovými pochvami. Lodyha je asi stejně dlouhá jako listy, alespoň nahoře je drsná. Čepele jsou asi 1,5-2 mm široké, slabě drsné, tmavě zelené. Bazální pochvy jsou hnědočervené až fialově hnědé, síťnatě rozpadavé. Ostřice tlapkatá patří mezi různoklasé ostřice, nahoře jsou klásky čistě samčí, dole čistě samičí. Jsou poměrně sblížené a celé květenství připomíná tlapku, odtud název. Samčí klásek bývá pouze jeden, samičí jsou většinou 2-3, vzácněji až 4. Listeny jsou šupinovité se štětinovitou čepelí, alespoň dolní s krátkou pochvou. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 3-4 mm dlouhá, pýřitá, zobánek je krátký, na vrcholu nerozeklaný. Každá mošnička je podepřená plevou, která je lesklá, hnědočervená s širokým blanitým lemem, střední žebro však není zelené. Kvete nejčastěji v dubnu až v květnu. Počet chromozómů: 2n=asi 70.\n\nOstřice tlapkatá roste hlavně v Rusku, a to v evropské části a na jižní Sibiři, méně často ve střední a severní Evropě a ostrůvkovitě i jinde v Asii. Mapka rozšíření viz zde: .\nVariabilní druh, známo více poddruhů\nRoste hlavně v Rusku, z ČR není známa.\nMá delší mošničky, cca 3,5-4 mm, kratší samčí klásek, jen 5-12 mm.\nMá kratší mošničky, cca 3-3,5 mm, delší samčí klásek, 10-25 mm.\n\nV ČR rostou 2 poddruhy, ostřice tlapkatá oddenkatá (\"Carex pediformis\" subsp. \"rhizodes\") roste ve světlých dubohabřinách a suťových lesích roztroušeně v severních a středních Čechách, v Povltaví a na střední a západní Moravě. Ostřice tlapkatá velkonohá (\"Carex pediformis\" subsp. \"macroura\") je známa pouze z okolí Mimoně, a jedná se o kriticky ohrožený taxon flóry ČR, kategorie C1.\n\n\n\n \n"}
{"id": "269333", "url": "https://cs.wikipedia.org/wiki?curid=269333", "title": "Milena Steinmasslová", "text": "Milena Steinmasslová\n\nMilena Steinmasslová (* 21. března 1955 Praha), vlastním jménem Miloslava Steinmasslová, je česká herečka a lektorka herectví a rétoriky. Momentálně hostuje v několika pražských divadlech – v Divadle v Celetné, Divadle Na zábradlí, v Komorním divadle a Divadle Na Fidlovačce.\n\n\n\n"}
{"id": "269336", "url": "https://cs.wikipedia.org/wiki?curid=269336", "title": "Mangusta žíhaná", "text": "Mangusta žíhaná\n\nMangusta žíhaná (\"Mungos mungo\") je malý druh mangusty obývající území Východní a Střední Afriky.\n\nMangusta žíhaná je silná šelma s velkou hlavou, malýma ušima, krátkými končetinami a dlouhým ocasem, který mnohdy dosahuje délky zbytku těla. Zvířata z oblastí s vlhčím podnebím jsou větší a tmavší než zvířata z oblastí s podnebím sušším. Spodní část těla je vyšší a kulatější než hruď. Mají tvrdou nejčastěji šedou, ale i olivově hnědou srst, kterou lemuje několik tmavě hnědých příčných pruhů, které se střídají od plecí až po ocas. Čenich a končetiny, které jsou lehčí než zbytek těla, jsou tmavší. Na svých končetinách má mangusta žíhaná silné drápy, které jí dovolují vyhledávat potravu ukrytou i několik centimetrů pod zemí.\n\nDospělé zvíře dosahuje délky těla od 30 do 45 cm a hmotnosti 1,5 až 2,25 kg. Ocas je dlouhý zhruba 15 až 30 cm.\n\nMangusta žíhaná obývá převážně otevřené savany, ale i otevřené lesy a pastviny, zvlášť pak křovité planiny. Často se vyskytuje o poblíž vody a v oblastech s množstvím termitích mravenišť, které jim slouží jako přístřešek, ale také potravní zdroj (viz níže). Mangusta žíhaná obývá převážně Východní, jihovýchodní, ale i Střední Afriku. Část populace žije také v severních savanách Západní Afriky.\n\nVývoj zemědělství v Africe měl velice pozitivní vliv na početnost mangusty žíhané, jelikož pro ni představuje hospodářská půda důležitý zdroj potravy.\n\nMangusta žíhaná je denní zvíře, v horkých dnech vystupuje jen během rána nebo večera. Přes noc se ukrývají ve stromových dutinách, skalních puklinách nebo norách, které si buď samy vyhrabou nebo obsadí po jiném zvířeti. Je to společenská šelma, která se toulá v rodinných skupinách čítajících až 30 zvířat. Pokud počet jedinců ve skupině přesáhne hranici 40 zvířat, obvykle se skupina rozdělí na dvě menší, které čítají obvykle 15 až 20 jedinců. Ve skupinách mangusty rozeznávají společenské postavení převážně podle výrazného pachu.\n\nMezi nejhlavnější členy skupiny patří dominantní samec a tři nebo čtyři dominantní samice (v oblasti Ugandy může být dominantních samic ve skupině i 10). Mangusta žíhaná má poměrně krátké rozmnožovací období, ve kterém je reprodukce rovnoměrně rozložena mezi jednotlivce, kteří jsou schopni se pářit. Ve skupinách vládne přísná hierarchie, která závisí na věku, velikosti, ale také přílišném sebevědomí. Po zhruba dvou měsíců březosti rodí samice 2 až 6 mláďat, které může kojit hned několik samic ve skupině. Ostatní dospělci si s mláďaty také rádi hrají.\n\nMangusta žíhaná se ráda zdržuje ve společnosti paviánů. V těchto velkých skupinách totiž mangusty spoléhají na větší bezpečí před jejich úhlavními predátory a často si s paviány i hrají. Symbiotické vztahy mají rovněž s prasaty bradavičnatými, jimž ze srsti odstraňují parazity, jako jsou klíšťata.\n\nMangusta žíhaná se nejčastěji živí bezobratlými, zvláště pak hmyzem (termity a larvami brouků), stonožkami, ještěrkami, hady (nebojí se napadnout ani kobru, kterou usmrcují ukousnutím hlavy), žábami, vzácněji i hlodavci. Většinu své kořisti usmrcuje svými ostrými drápy, které slouží podobně jako dýky. Někdy se živí i kořeny a ovocem, mezi její oblíbená lehká jídla patří ptačí vejce, která rozbijí válením přes kameny. Je-li napadena, brání se velice neohroženě, přičemž výstražně vrčí, chňapou a hrbí hřbet.\n\nMangusta žíhaná hledá potravu v malých skupinkách, které udržují kontakt pomocí široké škály zvuků.\n\nMangustu žíhanou chovají v Zoologické zahradě Plzeň, Zlín, Jihlava, Ústí nad Labem a Olomouc , Dvorec\n\n\n"}
{"id": "269339", "url": "https://cs.wikipedia.org/wiki?curid=269339", "title": "François Gaspard Adam", "text": "François Gaspard Adam\n\nFrançois Gaspard Balthasar Adam (23. května 1710 Nancy – 18. srpna 1761 Paříž) byl francouzský rokokový sochař.\n\nByl členem malířské rodiny Adamů a studoval u svého otce Jacoba Sigisberta. Roku 1730 následoval své dva bratry do Říma a pak odešel do Paříže. Roku 1740 byl druhý v klání o Prix de Rome, roku 1742 ji vyhrál a vrátil se do Říma na studijní pobyt. V letech 1747 až 1760 byl hlavním sochařem Fridricha II. Velikého. Většina jeho prací zdobí pozemek zámku Sanssouci v Postupimi.\n"}
{"id": "269340", "url": "https://cs.wikipedia.org/wiki?curid=269340", "title": "Maljutka (ponorka)", "text": "Maljutka (ponorka)\n\nTřída Maljutka (česky: Děťátko) byla třídou malých sovětských ponorek vyvinutou na počátku 30. let 20. století. Jednalo se o malé ponorky, které se užívaly zejména k ochraně pobřeží a vlastních základen, případně k blokádě základen nepřítele. Byly dokonce použity i na Ladožském jezeře při blokádě Leningradu. Vzhledem k jejich rozměrům byla možná jejich přeprava po železnici.\n\nSérie prvních 30 kusů (série VI) byla vyrobena v letech 1932 až 1934. Dalších 19 kusů (série VI-bis) bylo postaveno do roku 1936. V letech 1936 - 1941 bylo vyrobeno dalších 45 kusů série XII. Od roku 1940 byla vyráběna zvětšená a zmodernizovaná série XV, z níž do konce 2. světové války byly vyrobeny pouze 4 kusy, produkce však dále pokračovala do roku 1952, celkově bylo dokončeno 57 kusů série XV. Za války jich bylo potopeno 33 kusů.\n\nPozdější série měly větší výtlak (u série XII bis 210/261 tn) i rozměry (délka u série XII bis činila 44,5 m). Verze XV nesla dvojnásobný počet torpédometů a torpéd (4 kusy). I pohon byl u novějších sérií zesílen. U série XII bis měl dieselový motor výkon 800 hp a elektromotor 400 hp.\n\n"}
{"id": "269341", "url": "https://cs.wikipedia.org/wiki?curid=269341", "title": "Pako", "text": "Pako\n\nSlovo pako není zcela jednoznačné a má několik různých významů :\n\n. Jméno - Paco je španělská zdrobnělina jména František\n\n\n\n"}
{"id": "269342", "url": "https://cs.wikipedia.org/wiki?curid=269342", "title": "Sobotecký graduál", "text": "Sobotecký graduál\n\nSobotecký graduál je latinsky psaný liturgický zpěvník, významná památka ze začátku 16. století.\n\nByl zhotoven v proslulé dílně Jana Táborského z Klokotské Hory pro kostel v Turnově na objednávku Jindřicha Felixe z Valdštejna. Datování není zcela jasné, donátor zemřel v roce 1537, předpokládá se tedy, že pochází z první třetiny 16. století. V roce 1613 jej zakoupil Václav z Lobkovic (syn Oldřicha Felixe z Lobkovic) od města Turnova pro literátské bratrstvo sv. Kříže při kostele sv. Maří Magdalény v Sobotce.\n\nV roce 1639 jej nakrátko ukradl švédský voják po vpádu švédských vojsk do Čech v rámci třicetileté války. Déle než století pak graduál sloužil potřebám bratrstva. Když císař Josef II. v roce 1782 všechna literátská bratrstva zrušil, připadl graduál do majetku města Sobotky. V roce 1949 byl nákladně zrestaurován a dnes je uložen ve Státním archivu v Jičíně.\n\nFyzicky má kniha rozměry 45,5 x 31,5 cm, silná je zhruba 15 cm\na váží přibližně 15 kg. Vazba je vyztužena dřevěnými deskami, potažena světlou kůží s vytlačovaným zdobením, bronzovými zdobnými terči vprostřed obou desek a bronzovými nárožníky. Hřbet je žebrován, vazbu lze sepnout dvěma koženými spínadly. Listy graduálu jsou pergamenové, traduje se, že vyrobené ze 197 telat. O počtu listů se prameny rozcházejí, dle zdroje je v graduálu poznamenáno, že v roce 1597 měl 393 listů a v roce 1891 už jen 363 listů.\n\nObsahem jde o latinsky psaný kališnický graduál, tedy zpěvník liturgických textů pro celý církevní rok a textů vztahujících se ke svatým i k Mistru Janu Husovi.\n\nPrvní stranu tvoří dva dodatečné zápisy. První shrnuje koupi v roce 1613 a druhý zmiňuje krádež v roce 1639.\n\nListy knihy jsou bohatě zdobeny figurálními motivy a rostlinnými rozvilinami – pásy zvlněných rostlinných úponků, často akantových či vinných. Jedinou celostránkovou ilustrací je erb Jindřicha Felixe z Valdštejna na druhém listu. V celé knize je sedm iniciál vyvedeno figurálně z několika ucelenějších výjevů je nejzajímavější vyobrazení Upálení Mistra Jana Husa v Kostnici.\n"}
{"id": "269343", "url": "https://cs.wikipedia.org/wiki?curid=269343", "title": "Labadismus", "text": "Labadismus\n\nLabadismus byl okrajový protestantský náboženský proud, který vycházel především z pietistické formy luteránství. Jeho zakladatelem byl bývalý francouzský jezuita Jean de Labadie (1610–1674), který se jako náboženský mystik a příznivec progresivního katolického jansenismu v roce 1650 odvrátil od katolického vyznání a stal se reformovaným kazatelem. Jeho názory, vyjádřené v kázáních a díle \"Obrození církve skrze pastorační práci\" (1667), byly kombinací pietistických i jansenistických vlivů a daly vzniknout specifické formě praktického mysticismu, nazvaného po svém zakladateli labadismus.\n\nNa jeho základech vzápětí vznikla radikálně protestantská sekta labadistů, která se rozšířila především na území dnešní Belgie, odkud byli její členové a příznivci vytlačeni do nizozemského města Veere, aby se nakonec pod Labadieho vedením usídlili v Amsterdamu, kde se prominentní členkou sekty stala vzdělaná a vlivná básnířka Anna Maria van Schurman. V roce 1670, pod tlakem nepříliš přátelského amsterodamského prostředí, de Labadie a jeho 55 následovníků využilo pozvání k přesídlení do vestfálského Herfordu, odkud se záhy přesunuli do dánsko-německého přístavu Altona (dnes součást Hamburku). Po de Labadieho smrti v roce 1674 se zhruba stošedesátičlenná sekta stěhuje opět, tentokrát do fríského Wiewertu, kde toto společenství postupně upadá a v roce 1732 je rozpuštěno.\n\nLabadisté, podobně jako kvakeři a jiné pietistické skupiny, vyznávali vnitřní přítomnost Božího světla, na kterou kladli větší důraz než na vnější formu nebo četbu Písma. Pokládali se za znovuzrozené boží děti, osvobozené od hříchu, a stavěli se proti křtění nemluvňat. Specifickým jevem bylo naprosté sdílení společného majetku a přísná rodinná politika, podle které měl každý muž po zplození potomka zapudit svoji manželku.\n\nToto nařízení se stalo osudným i Ephraimovi Georgovi Hermanovi (1652–1689), nejstaršímu synovi prvního známého českého emigranta do Severní Ameriky Augustina Hermana (asi 1621–1686) a druhého pána na panství Bohemia Manor v americkém Marylandu. Jedna skupina labadistů, vyštvaná z Fríska, se totiž začátkem 80. let 17. století dostala až do britských kolonií v Severní Americe, kde se její představitelé v Marylandu setkali právě s Ephraimem Hermanem. Ten je pozval, aby osídlili některé části rozlehlého otcova panství. Po bližším kontaktu zcela propadl labadistické mystice, odehnal od sebe svou ženu a v naprosté izolaci zešílel a záhy zemřel. Svoje dědictví ale ještě stačil odkázat labadistům, kteří ho prakticky celé rozchvátili. Alespoň jeho část byla nakonec zachráněna Ephraimovým bratrem Casparem Hermanem (1656–1704), třetím pánem na Bohemia Manor a pokračovatelem rodu prvního Čechoameričana.\n\nLabadisté se pokoušeli uchytit také v povodí řeky Hudson a v jihoamerickém Surinamu (tehdy Nizozemské Guayaně), ale všechny pokusy skončily nezdarem. Po ojedinělém pokusu o obnovení sekty v 19. století labadismus definitivně zaniká.\n\n"}
{"id": "269346", "url": "https://cs.wikipedia.org/wiki?curid=269346", "title": "Mitsubishi 4G15", "text": "Mitsubishi 4G15\n\n4G15 je zážehový motor japonské automobilky Mitsubishi. Jedná se o řadový zážehový čtyřválec s rozvodem ventilů SOHC. Tento motor byl dodáván s mechanickým nebo elektronickým karburátorem, od roku 1988 byl k dispozici i se vstřikováním. Zdvihový objem je 1 468 ccm. V provedení 8V dosahoval výkonu 62kW a 12V 66kW.\nTento motor se instaloval do vozů Mitsubishi Lancer, Colt a americké verze Mirage.\n"}
{"id": "269349", "url": "https://cs.wikipedia.org/wiki?curid=269349", "title": "Řadový motor", "text": "Řadový motor\n\nŘadový motor je typ pístového spalovacího motoru. Označují se tak motory, jejichž válce jsou umístěny v jedné řadě. Jde o nejpoužívanější druh motoru v automobilovém průmyslu.\nTento motor je lépe vyvážený a má hladší chod oproti vidlicovému motoru.\n"}
{"id": "269350", "url": "https://cs.wikipedia.org/wiki?curid=269350", "title": "Ponorka třídy S", "text": "Ponorka třídy S\n\nTřída S (\"Sredňaja\", česky Střední), neoficiálně nazvaná jako Staliněc, byla třída sovětských středních ponorek používaných ve Velké vlastenecké válce.\nV roce 1933 zadal SSSR německé firmě Deutsche Schiff und Maschinenbau AG vývoj ponorky se západními parametry. Firma měla zhotoven prototyp E-1, původně určený pro Španělsko, který Rusům nabídla. Podle požadavku byl zhotoven prototyp E-2, který měl větší výtlak i dosah. Podle tohoto prototypu byly v leningradské loděnici No 189 zhotoveny v letech 1934–1938 tři ponorky série IX.\n\nV letech 1936–1941 byly vyráběny v loděnicích po celém SSSR ponorky série IX-bis, kterých bylo úplně dokončeno 46 kusů. Po válce bylo postaveno ještě šest kusů modernizované verze XVI. Ponorky typu \"S\" potopily 52 transportních lodí o celkovém výtlaku 168 095 BRT, 14 vojenských lodí a další nepřátelské lodě poškodily. Vlastní ztráty činily 18 ponorek. Poslední kusy této třídy byly vyřazovány v 60. letech. Ponorka S-56 byla zachována jako památník.\n\nAsi nejznámější akcí ponorek této třídy je torpédování a potopení německé transportní lodi Wilhelm Gustloff dne 30. ledna 1945 ponorkou S-13. Při potopení lodi zahynulo přibližně 9000 osob a stalo se tak největší námořní katastrofou v dějinách lidstva.\n\n"}
{"id": "269355", "url": "https://cs.wikipedia.org/wiki?curid=269355", "title": "Německý hospodářský zázrak", "text": "Německý hospodářský zázrak\n\nNěmecký hospodářský zázrak () se říká období rychlého a neočekávaně dlouhodobého hospodářského rozvoje Spolkové republiky Německo po druhé světové válce. Za počátek hospodářského zázraku se považuje měnová reforma v roce 1948. Jeho konec se někdy datuje do let 1957–8, kdy skončila konjunktura a také se završila předběžná integrace Spolkové republiky do světového hospodářství plnou konvertibilitou německé marky a založením EHS. Jindy se za konec zázraku považují léta 1966–7, kdy nastala první hlubší recese od konce druhé světové války.\n\nVýchozí situace Německa po bezpodmínečné kapitulaci v roce 1945 byla špatná. Na rozdíl od obytné kapacity velkoměst však zůstalo 80 až 85 procent produkčních kapacit na území pozdější Spolkové republiky Německo neporušeno, a celková produkční kapacita byla dokonce větší než v posledním mírovém roce 1938. Také silnice a železnice byly těžce poškozeny pouze místy a četná přerušení kvůli zničeným mostům a dopravním uzlům mohla být relativně rychle opravena. Totéž platilo pro vodní cesty nesjízdné kvůli zničeným mostům. Vcelku rychlá obnova dopravní sítě tedy začala již před měnovou reformou v roce 1948; rychlý byl i pokrok v úklidových pracích sutin, které ve městech zanechala druhá světová válka.\n\nOkupující západní mocnosti ovšem zpočátku rozhodně neměly za cíl brzkou hospodářskou obnovu Německa. Osobní doprava mezi západními okupačními zónami byla až do roku 1948 omezena; měnová reforma, od roku 1945 navrhovaná hospodářskými odborníky, například Ludwigem Erhardem, byla zprvu odmítnuta. Po různých, již za války projednávaných, ale později odmítnutých plánech, jak jednat se za válku zodpovědným Německem, rozhodly se západní mocnosti pro hospodářskou obnovu Německa. V porovnání se sovětskou okupační zónou začala v západních zónách v rozumné míře demontáž strojního zařízení průmyslových podnicích. Jak se začaly rozpory mezi světovými mocnostmi prohlubovat a relativně rychle přešly ve studenou válku, dostalo se oběma německým státům více hospodářské pomoci.\n\nŘíšská marka byla po válce silně znehodnocena a v západních okupačních zónách byla 21. července 1948 nahrazena novou německou markou. Měnová reforma byla výchozím předpokladem pro hospodářskou konsolidaci a zjednodušila organizačně již přicházející pomoc z European Recovery Program, známějšího pod názvem Marshallův plán. Několik dní poté došlo k předání tzv. frankfurtských dokumentů:\n\n\nFrankfurtské dokumenty jsou považovány za rodný list v roce 1949 vzniklé Spolkové republiky Německo.\n\nNa konci čtyřicátých let 20. století začal v západní části Německa dynamický hospodářský rozvoj, krátce přerušený až v letech 1965–66 hospodářským poklesem, který vydržel až do ropné krize v roce 1973.\n\nMěnová reforma v roce 1948 ukončila výměnný obchod a černý trh, do té doby velmi rozšířený, prakticky přes noc. Obchody se rychle naplnily zbožím, v první řadě k pokrytí základních potřeb. Pro široký investiční rozvoj však neměly dosud podniky dostačující kapitál. To se v následujících letech měnilo, ač napřed pomalu. Základem byl dobrý vývoj zisku, a tím se naskytla možnost financovat investice s vlastním kapitálem. Tak se zlepšila na počátku padesátých let 20. století zprvu špatná situace mnoha podniků.\n\nFinanční prostředky, které koncem roku 1947 přinesl Marshallův plán, byly z větší části půjčkami a jen z menší příspěvky. Důležitým faktorem bylo zvýšení vývozu, který byl z části dán velmi nízkými produkčními náklady v Německu, z části tzv. korejským boomem v USA v letech 1950 až 1951. Pevný kurs vůči americkému dolaru (4,20 německé marky za 1 americký dolar) fungoval jako nepřímá subvence vývozu. Došlo rychlému k rozvoji německého vývozu – v roce 1960 byl 4,5 krát větší než v roce 1950. Také hrubý národní produkt se zvýšil třikrát. Majetek podniků se začal zvyšovat, investice rostly. Německý podíl na světovém vývozu stoupl ze šesti na deset procent. Německý průmysl po korejském boomu získal náskok v nákladech a tudíž i v cenách. Německo využilo evropský nedostatek dolarů a předností Evropské platební unie. Německý průmysl mohl znovu začít vyrábět moderní investiční celky a strojírenské výrobky, rozjela se výroba aut, jakož i moderních elektrospotřebičů.\n\nEnormní rychlost hospodářského růstu je také mimo jiné zřetelná z toho, že reálný příjem průměrné dělnické rodiny překročil předválečnou úroveň již v roce 1950. V roce 1949, kdy byla založena Spolková republika Německo, byla již úroveň blahobytu a pokroku taková, jako před válkou. Nezaměstnaných byly v roce 1950 dva milióny, v roce 1952 již zřetelně méně. Poptávka po pracovních silách byla tak vysoká, že již v roce 1955 byli oficiálně zváni dělníci ze zahraničí, protože nestačil příchod miliónů lidí, kteří přicházeli z bývalých východních území a utíkali ze sovětské zóny (NDR). Přistěhovalci z NDR byli přitom pro hospodářský zázrak velmi důležití pro svou nadprůměrnou kvalifikaci – na Západ přišly před postavením Berlínské zdi v roce 1961 statisíce akademiků, živnostníků a řemeslníků.\n\nDalším významným faktorem bylo stěhování závodů ze sovětské zóny (a pozdější NDR) do západní zóny (a pozdější Spolková republika Německo). V některých západoněmeckých regionech po roce 1945 značně přispíval k silnému hospodářskému růstu průmysl, především před druhou světovou válkou v málo industrializovaném Bavorsku. Například Ingolstadt nebyl do roku 1945 průmyslovým městem, stal se jím teprve po odstěhování Auto Union AG (dnes Audi AG) z Chemnitzu v letech po druhé světové válce. Jen z Chemnitzu se odstěhovala dál velká část podnikatelských subjektů na Západ, kromě Auto Union také Schubert&Salzer AG, Wanderer Werke AG a Hermann Pfauter AG. Sídlo Siemensu bylo přestěhováno z Berlína do Mnichova a Erlangenu. Je možno jmenovat mnoho dalších příkladů.\n\nInvestice v SRN stouply mezi lety 1952 až 1960 o 120 procent, hrubý národní produkt stoupl o 80 procent. Německá politika odčinění nebyla jen cestou navrácení Německa do společenství národů, ale umožnila uzavřít v roce 1953 smlouvu o vyrovnání dluhů, kterou v Londýně dojednal bankéř Hermann Josef Abs. Bylo to dlouhodobé, pro Německo vcelku velkorysé ujednání o starých dluzích, které byly sníženy přibližně na polovinu. V roce 1954 dosáhl počet bytů ve Spolkové republice Německo úrovně posledního mírového roku 1938. Tempo obnovy předčilo všechna očekávání; poválečné odhady odborníků se pohybovaly mezi 40 až 50 lety.\nOd 1953 roku bylo hlavním cílem investic rozšiřování kapacit. Nejdříve musely být odstraněny válečné škody a poté dohnán nedostatek investic za války. Také přestavba na civilní produkci vázala zprvu značný díl nedostatkových investic. Přes tento deficit základního kapitálu v národním hospodářství Spolkové republiky se podařilo osvojení nejmodernějších technologií a vybudování mezinárodně konkurenceschopného průmyslového výzkumu a vývoje. 1955 byl rok největšího hospodářského růstu v německých dějinách – reálný růst ekonomiky dosáhl 10,5 procent, reálné mzdy stouply také okolo 10 procent, počet osobních aut vzrostl v roce 1955 o 19 procent. Ještě v roce 1948 jezdily auta na dřevoplyn po prázdných německých dálnicích, nyní se v době dovolených tvořily první dopravní zácpy. Do té doby zřídka používaný pojem „hospodářský zázrak“ se stal v roce 1955 okřídleným slovem. Rok 1955 byl též rokem, kdy Spolková republika dostala z větší části zpět svrchovanost – dne 5. května 1955, úmyslně přesně na den 10 let po částečné kapitulaci wehrmachttu vůči západním mocnostem.\n\nV průběhu padesátých let se západní část Německa přiblížila USA. Německý automobilový průmysl zvýšil produkci pětkrát. Průmysl a služby během několika let vstřebaly dva miliony nezaměstnaných. Přes osm miliónů vyhnaných z domovů a 2,7 miliónů lidí, kteří odešli z NDR, také našlo práci. Na konci padesátých let byla plná zaměstnanost, úroveň nezaměstnanosti byla pod dvěma procenty. Dle dnešního chápání byla úroveň nezaměstnanosti 4 až 5 procent dosažena již v letech 1955 až 1956, a tím dosažena plná zaměstnanost. V letech 1950 až 1970 stouply reálné mzdy dvaapůlnásobně. V druhé polovině padesátých let mohla Spolková republika nést hospodářskou tíži nákladů na znovuvyzbrojení. V této době začala mít Deutsche Bundesbank díky vysokému přebytku vývozu velké devizové rezervy a nakoupila zlato, které vlastní dodnes. Zahraniční závazky byly předčasně splaceny, německá marka se několikrát zhodnotila. Spolkový rozpočet byl mezi lety 1949 až 1968 plně vyrovnaný, státní dluh, měřeno národním produktem, se zřetelně snížil. Mezitím došlo ke změně struktury národního hospodářství: ještě v roce 1949 byly velké části Německa zemědělského charakteru a 21 procent zaměstnanců pracovalo v zemědělství, do roku 1970 klesl tento podíl pod 10 procent ve prospěch průmyslu a později především služeb, produkce zbývajících zemědělců díky technice zvýšena a jejich hospodářské přežití zajištěno státními subvencemi.\n\nOd počátku šedesátých let se konjunktura za pomalu snižovala. Kapacity mohly uspokojit poptávku, technický pokrok byl dohnán. Hospodářství rostlo až do roku 1973, roku první ropné krize, dále velmi dynamicky, jen s krátkým přerušením lehkou recesí v roce 1967: „Teprve v roce 1973 skončila poválečná konjunktura.“ Tento hospodářský vývoj měl příčinu, že druhá německá demokracie, na rozdíl od Výmarské republiky, byla národem přijata, přestože mu byla vnucena spojeneckými okupačními mocnostmi, a přinesla blahobyt, stabilitu a sociální smír.\n\nO příčinách takzvaného německého hospodářského zázraku v padesátých a šedesátých letech národohospodáři dodnes diskutují.\n\nVýchozí postavení západního Německa bylo příznivější, než by se mohlo zdát. Německo leželo v troskách, ale byly to především budovy v centrech měst a velké průmyslové objekty. Větší část strojního vybavení továren, během války rozšířeného, byla přemístěna a přežila válku beze škod. Přes všechny škody mělo Německo na konci války v roce 1945 větší průmyslové kapacity, než na počátku války v roce 1938.\n\nProstřednictvím Marshallova plánu obdrželo Západní Německo hospodářskou pomoc ve výši 1,4 miliardy dolarů, určenou především na obnovu značně poničené infrastruktury. Americká hospodářská pomoc sice německý hospodářský zázrak (a obnovu západní Evropy) podpořila a urychlila, ale v žádném případě nebyla jejich příčinou.\n\nPodle jedné teze bylo rozpoutání dynamického hospodářského rozvoje nastartováno potřebou srovnat domácí vývoj se světem a potřebou integrace západního Německa do světového hospodářství. Pomohlo snad také obyvatelstvo ochotné do práce a přející pokroku; a také obyvatelstvo rostoucí – do roku 1950 přišlo do Spolkové republiky osm miliónu lidí z bývalých německých východních území, do roku 1961 přišly další tři milióny lidí z NDR.\n\nPodle jiné teorie bylo hlavní příčinou hospodářského zázraku odstranění centrálního plánování a určování cen po měnové reformě v roce 1948 a následují ordoliberální zákonodárství. Lze ale namítnout, že například Francie se svým modelem zřetelně většího intervenčního plánování dosáhla stejných úspěchů.\n\nFaktem totiž je, že hospodářský rozvoj byl po druhé světové válce celosvětovým jevem, a probíhal v zemích s různými hospodářskými modely.\n\n\n"}
{"id": "269358", "url": "https://cs.wikipedia.org/wiki?curid=269358", "title": "Jozef Kuchár", "text": "Jozef Kuchár\n\nJozef Kuchár (15. září 1928 Bernolákovo – 23. ledna 2009 Bratislava) byl slovenský herec a operní pěvec-barytonista.\n\n\nUplatnil se v klasických operetách, muzikálech i hudebních komediích:\n\nV letech 1955–1965 působil také jako interpret populárních písní (hlavně Gejzy Dusíka) a písní z operet v Slovenském rozhlasu.\nVe vydavatelství Opus vydal profilovou desku \"Moje najmilšie\" (1982).\n\nV roce 1979 byl jmenován zasloužilým umělcem.\n\n\n\n"}
{"id": "269363", "url": "https://cs.wikipedia.org/wiki?curid=269363", "title": "Syrské písmo (varianta estrangelo)", "text": "Syrské písmo (varianta estrangelo)\n\nEstrangelo (ܐܣܛܪܢܓܠܐ) je původní syrské písmo z něhož se vyvinula minimálně dvě další: (nestoriánské východosyrské, a jakobitské, západosyrské, zvané \"serto\". Patří do rodiny semitských písem, lineární spojná forma písma aramejského (jímž se dnes zapisuje hebrejština). Jméno \"estrangelo\" (západosyrskou výslovností \"estrangelá\"; : \"στρογγυλη\", \"strongylé\") pochází snad z arabského \"satr andžilijí\" („písmo evangelií“). Vzniklo patrně v Edesse (později Urfa, dnes Şanlıurfa; první stát, kde se křesťanství stalo státním náboženstvím), podle Č. Loukotky z písma palmyrského. Písmo syrských křesťanských autorů zejména v období 3.–7. stol. křesťanského letopočtu.\n\nJako všechna semitská písma, také estrangelo se čte zprava doleva a původně zaznamenávalo pouze souhlásky; samohlásky si musel čtenář domyslet. Zvláštnosti syrštiny si však brzy vynutily alespoň náznaky vokalizace. Písmo je spojné, ač ne důsledně: (některé) znaky na sebe navzájem navazují se sousedními. Každý znak má proto až čtyři formy: samostatnou, napojenou zprava, napojenou zleva a napojenou z obou stran (výraznější je to u obou zmíněných následných písem). Vyskytují se i ligatury (slitky znaků). Zapisovalo se na podklad otočený o 90° doleva ve sloupcích odshora dolů, řazených zleva doprava, četlo se otočené zpět v řádcích zprava doleva, řazených shora dolů. Zdánlivě komplikovaný způsob řešil nebezpečí, že si písař bude při psaní text umazávat rukou. Písmo tím získalo výrazně ostrý sklon směrem doleva.\n\nUpozornění: některé prohlížeče zobrazují místo Estrangela písmo kanaánské – porovnejte s tabulkou znaků na stránce Serto!\n\nEstrangelo bylo brzy opuštěno ve prospěch jednodušších písem, která se z něj vyvinula. Dnes slouží spíš jako monumentální, ozdobné písmo, případně k odlišení (asi jako v latince kurzíva). Poslední dobou je však čím dál oblíbenější u tvůrců softwarových fontů, je jediným syrským písmem v Unicodu. Lze jej sehnat snáze než obě modernější formy syrského písma.\n\n\"(Modlitba Páně - \"Otčenáš\" - Mt 6, 9b-13)\"\n\n\n\n"}
{"id": "269364", "url": "https://cs.wikipedia.org/wiki?curid=269364", "title": "Perforex 3713", "text": "Perforex 3713\n\nPerforex 3713 je jednoúčelově navržený stroj sloužící k provádění řezu do horniny v podzemí. Tento stroj byl navržen a patentován ve Francii a zkonstruován byl v Itálii. V Česku se používá na výstavbu železničních tunelů. Byl sestaven v roce 2001.\n\nPerforex se používá k provádění řezu určitého profilu do horniny v podzemí. Zhotovený řez se následně vyplní betonem za účelem vytvoření nosné klenby budoucího tunelu tvořící provizorní ostění.Takto provedená klenba umožňuje bezpečné odtěžení horniny pod klenbou a omezuje deformace horninového masivu vyvolané realizací podzemního díla. Stroj je navržen pro práci v podzemí, pro prostředí bez nebezpečí výbuchu.\n\nPopis stroje - Perforex je sestaven ze dvou hlavních celků: \n\nStabilizační základnu pily tvoří dva shodné nosníky umístěné rovnoběžně s osou budoucího díla. Každý nosník je na obou svých koncích zakončen jedním krátkým kloubově uloženým ramenem, jehož horizontální natočení je možné pomocí hydraulických válců. Každé rameno je zakončeno vertikální hydraulickou podpěrou. Kloubové uložení ramen umožňuje správné nasměrování pily do roviny řezu pomocí natáčení celého nosného celku doleva či doprava a podpěry pak umožňují výškovou úpravu pily. Po každém nosníku se posunuje v rozsahu mezi krajními rameny základna obloukových nosníků ve tvaru svařence obepínajícího každý nosník .Vzájemný pohyb základny a nosníku je zajišťován hydraulickým motorem.\n\nZákladny pravého a levého nosníku jsou spojeny vzájemně obloukovou nosnou a vodící konstrukcí, k níž jsou připevněny dva ozubené věnce do nichž zabírají pastorky vozíku pily. Oblouková konstrukce tvoří trajektorii pohybu pily a tedy i vlastní klenby budoucího tunelu. Na obloukové konstrukci se mezi předním a zadním ozubeným věncem nachází třetí ozubená dráha umožňující pohyb vozíku trysky.\n\nVozík pily je umístěn uvnitř nosné konstrukce a je sestaven z hydraulických mechanizmů naklápění pilového listu ve dvou vzájemných kolmých rovinách. Naklápění zajišťují hydraulické válce, pohyb vozíku ve vedení umožňují dva synchronizované hydromotory. List pily je poháněn hydromotorem pomocí hnací řetězky. Vratná řetězka je na nosném listu pily uložena posuvně, za účelem správného napnutí řezacího řetězu. Napínání je umožněno tlakováním napínacího hydraulického válce vhodným mazacím tukem pomocí ručního lisu.\n\nList pily včetně pohonu je uložen na vozíku kloubově, což umožňuje náklon špičky listu pily od roviny proložené osou díla až do max. úhlu 15°, čímž je zajištěn požadovaný náklon roviny řezu klenby.Natáčení listu ve své rovině v rozsahu +/- 30° umožňuje při poloze vozíku pily na obou dolních koncích trajektorie vyříznutí klenby v co nejnižší poloze.\n\nTento speciální vozík se pohybuje pomocí pohonu rotačním hydromotorem po ozubeném hřebeni a vlastním vedení na obloukové konstrukci. Vozík trysky je umístěn vně k obloukovým nosníkům. Vozík trysky je sestaven kromě zmíněného pohonu mechanismem přibližování držáku trysky, náklonu držáku a pohybu trysky při řezu.\n\nNa pravém nosníku stroje je umístěna pomocná pohonná jednotka – spalovací motor pro pohon hydrogenerátoru umožňující přesouvání nosné konstrukce pily v prostoru díla při stavu kdy bude nouzově odpojena od energetického vozík. V prostoru za tímto motorem je upevněna hydraulická ruka, která slouží k manipulaci s hydraulických hadicemi a kabely propojujícími pilu s energetickým vozíkem. Energetický vozík s teleskopickou plošinou se skládá z těchto dílů – pásový podvozek - hlavní pohonná jednotka - teleskopické rameno s kabinou - navíjecí cívka napájecího kabelu\n\nPodvozek je poháněn dvěma hydromotory s provozní a zajišťovací brzdou. Na výsuvných ramenech jsou uloženy dvě stabilizační podpěry na straně kabiny, na straně kabelové cívky jsou teleskopické podpěry připevněny k rámu vozíku. Cívka navíječe kabelu je vybavena koncovým odpojovačem elektřiny do stroje v případě pohybu vozíku dopředu. Hlavní pohonná jednotka – uložena na horním rámu podvozku.Elektromotor, hydrogenerátor s elektrickým a hydraulickým příslušenstvím. Celá pohonná jednotka je chráněna kapotou s otevíratelnými, uzamykatelnými dveřmi. V přední části vozíku je na teleskopickém, hydraulicky ovládaném rameni upevněna kabina s hlavním ovládacím stanovištěm pro dvoučlennou obsluhu stroje. Při práci stroje obsluha může libovolně upravit kabinu. Kabinu je možno otevřít pouze v poloze ne zemi a je možné ji zvedat po uzavření vstupních dveří.\n\n\n\n\n\n\nPojezd je realizován prostřednictvím hydraulických motorů s automatickou brzdou\n\n\nPoloha listu pily se mění prostřednictvím hydraulických válců\n\n\nPohyb je dosahován motorovou redukční převodovkou se dvěma hydraulickými motory vybavenými automatickou brzdou\n\n\n\nZdrojem je databáze technických dokumentací razících a hloubících strojů firmy Metrostav.\n"}
{"id": "269367", "url": "https://cs.wikipedia.org/wiki?curid=269367", "title": "Jan Švejnar", "text": "Jan Švejnar\n\nJan Švejnar (* 2. října 1952 Praha) je česko-americký ekonom a vysokoškolský učitel. V současnosti působící jako profesor a jako ředitel Centra pro globální hospodářskou politiku (Center on Global Economic Governance) na Kolumbijské univerzitě v New Yorku a jako vedoucí projektu think tanku IDEA. V roce 2008 kandidoval na post prezidenta České republiky.\n\nV roce 2005 získal čestný doktorát Západočeské univerzity v Plzni a následně v roce 2009 i Vysokého učení technického v Brně.\n\nV roce 1970 vyjel krátce před maturitou na pražském Gymnáziu Na Zatlance na oficiální výjezdní doložku za svými rodiči do Švýcarska a posléze se přestěhoval do Spojených států amerických, kde v roce 1981 také získal občanství. Vystudoval ekonomii na Cornell University a následně získal titul Ph.D. na Princetonské univerzitě.\n\nV roce 1991 založil na Karlově univerzitě CERGE (Center for Economic Research and Graduate Education – Centrum pro ekonomický výzkum a doktorské studium), kde dodnes působí jako předseda výkonného a dozorčího výboru a hostující profesor. Podílel se na diskusi úvodní fáze transformace české ekonomiky publikací \"Strategie ekonomické přeměny Československa\"; přednost však tehdy dostalo jiné pojetí transformace reprezentované osobou tehdejšího ministra financí Václava Klause a Švejnar napříště působil v rámci české politiky pouze v roli poradce a konzultanta. V letech 1994–2002 působil jako ekonomický poradce prezidenta Václava Havla. V roce 1997 o něm Havel uvažoval jako o předsedovi úřednické vlády, nakonec však dostal přednost tehdejší guvernér ČNB Josef Tošovský. Od roku 1996 do roku 2011 působil Švejnar na Michiganské univerzitě, kde do roku 2004 vedl ústav Williama Davidsona a od roku 2005 do roku 2012 byl ředitelem Centra pro mezinárodní politiku. V roce 2012 byl jmenován profesorem na Kolumbijské univerzitě a ustavujícím ředitelem Center on Global Economic Governance tamtéž.\n\nVědecká práce pana Švejnara je zaměřena na obory ekonomie rozvojových zemí, práce a strategie transformací. Je autorem článků, knih a studií ve vědeckých časopisech jako jsou například \"American Economic Review, Econometrica, Economica, Economics of Transition, European Business Forum, European Economic Review, Journal of Comparative Economics\" a mnohé další. Je členem mnoha profesních asociací, více než pět let je také oslovován jako jeden z mezinárodně uznávaných profesorů ekonomie, který navrhuje nominace na Nobelovu cenu v oboru ekonomie. Tuto informaci o sobě zveřejnil sám, přestože Nobelův výbor navrhovatele žádá, aby o tom nemluvili.\n\nOd roku 2003 je předsedou dozorčí rady Československé obchodní banky (další funkční období mu začalo 3. června 2009). V roce 2009 Švejnar založil a dosud vede projekt think tanku IDEA při Národohospodářském ústavu Akademie věd České republiky.\n\nJan Švejnar byl ženat s Katherine Terrell Švejnarovou, která zemřela v prosinci 2009 během rodinné dovolené v Dominikánské republice. Z tohoto manželství má dvě děti – Lauru a Daniela.\n\nV mládí Jan Švejnar závodil v ČSSR v lyžování, dodnes lyžuje a také rád hraje tenis, hraje na kytaru, ocení dobré jídlo a pití, má rád klasickou hudbu a jazz, filmy Miloše Formana, romány Milana Kundery, písničky Voskovce a Wericha a Jiřího Suchého, Divadlo na Vinohradech. Mluví plynně anglicky a francouzsky, pracovně se domluví rusky a španělsky.\n\n14. prosince 2007 oznámil svoji kandidaturu na post prezidenta České republiky. Podporu jeho kandidatuře vyslovila Strana zelených a ČSSD, senátorské kluby Klub otevřené demokracie a SNK, a také bývalý český prezident Václav Havel. ODS, která v prezidentské volbě podporovala Václava Klause, Švejnara kritizovala, například kvůli jeho působení v ČSOB. Švejnar ale v mediích připomněl, že přestupy představitelů vrcholového byznysu do politiky jsou ve světě zcela běžné, a přislíbil, že pokud by se stal prezidentem, na svou funkci v ČSOB by rezignoval. Další kritika směřovala na jeho druhé, americké občanství, KSČM ho dokonce vyzvala, aby se ho vzdal výměnou za hlasy jejich volitelů. Jan Švejnar později přislíbil, že by se ho v případě zvolení vzdal. Další výtkou byla také údajná Švejnarova nedostatečně podrobná orientace v české politice.\nV první volbě prezidenta, která proběhla ve dnech 8. a 9. února 2008 nebyl Švejnar ani jeho protikandidát Václav Klaus zvolen. Švejnar ve třetím kole volby obdržel 113 hlasů, ke zvolení jich potřeboval nejméně 140.\nV druhé volbě se opět utkal s Václavem Klausem, který byl ve třetím kole zvolen s počtem 141 hlasů oproti Švejnarovým 111 hlasům.\n\nV senátních volbách na Strakonicku v roce 2008 podporoval kandidáta ČSSD Miroslava Krejču.\n\nPřed volbami do EP v roce 2009 Švejnar podpořil stranu SNK ED, resp. jejího kandidáta Lukáše Macka (svého politického poradce z prezidentské kampaně roku 2008), a jako političku (ženu) také členku SZ Kateřinu Jacques.\n\nNa podzim roku 2009 jej Strana zelených nominovala na post eurokomisaře. Vláda však zvolila tehdejšího ministra Štefana Füleho.\n\nV roce 2013 podpořil založení LES (Liberálně ekologické strany), kterou zakládal Martin Bursík.\n\n\n\n"}
{"id": "269371", "url": "https://cs.wikipedia.org/wiki?curid=269371", "title": "František Ladislav Rieger", "text": "František Ladislav Rieger\n\nFrantišek Ladislav svobodný pán Rieger (10. prosince 1818 Semily – 3. března 1903 Praha-Nové Město) byl český politik a spoluzakladatel Národní (staročeské) strany. Během revolučního roku 1848 jako jeden z českých předáků a aktivní poslanec Říšského sněmu ve Vídni a Kroměříži neúspěšně prosazoval liberální principy plánované rakouské ústavy a federalizaci monarchie. Do politiky se vrátil po obnově ústavnosti v roce 1860 jako hlavní spolupracovník Františka Palackého, kterého později vystřídal na pozici předsedy staročeské strany. V 60. a 70. letech 19. století zastánce politiky pasivní rezistence českých politiků ve snaze docílit státoprávních ústupků od vídeňské vlády. Od roku 1879 po obratu v české politice směrem k aktivní provládní politice poslanec vídeňské Říšské rady a předseda parlamentního Českého klubu, později člen Panské sněmovny. Od konce 80. let 19. století jeho vliv slábl společně s oslabením pozic staročeské strany v důsledku takzvaných punktací.\n\nPocházel z rodiny mlynáře. Při křtu dostal jméno František Josef Jan. Kmotrem mu byl Josef Michal Kramář, vikář a děkan z Vysokého nad Jizerou. Vyrůstal na rodinné usedlosti s mlýnem a pilou, která patřila jeho otci. Tam si také poranil ruku, což ho poznamenalo na celý život. Jeho prvním učitelem byl semilský kaplan Karel Hušek, který jej začal učit čtení, psaní a počtům. Mladý Rieger byl velmi inteligentní a bystrý.\n\nRoku 1824 byl zapsán na školu do Vysokého nad Jizerou. Díky znalostem ho v osmi letech učitel doporučil na školu do města. Byl tedy zapsán do Šumburku, kde ho vyučoval Jan Karásek, u kterého se naučil hrát na klavír, housle a kytaru. Na konci roku složil zkoušku, která jej opravňovala ke vstupu na gymnázium. Roku 1829 nastoupil na gymnázium v Jičíně. Po druhém ročníku se měl podle přání otce vrátit domů a učit se mlynářem, ale pro chlapcovo nadání byl otec přemluven, aby ponechal syna na studiích. Ve třetím ročníku bydlel u prefekta Kudrny, který mu přidělil byt přímo v ústavní knihovně, což ho kladně poznamenalo. V tomto ročníku už taky Rieger vyučoval svou třídu latinu a to nejen podáváním výkladu, nýbrž své spolužáky také zkoušel. Při setkání s českou knihou se v něm probudil vlastenecký cit, který jej táhl k Praze.\n\nV roce 1833 ho matka dovedla k Josefu Jungmannovi, který jej zapsal na studia do Klementina. František se zapsal do humanitního oddělení staroměstského akademického gymnázia. To bylo jedním z nejprestižnějších akademických gymnázii v zemi. Vyučovacím jazykem byla jako všude němčina, byli zde jen dva čeští kantoři a to František Jan Svoboda a Josef Jungmann v humanistických třídách. Jungmann byl Riegrovým třídním profesorem a Rieger mu pomáhal s vytvářením slovníku českého jazyka. Za pomoci Pavla Josefa Šafaříka začal dopisovat do týdeníku \"Světozor\". Jeho prvním dílem byl překlad dvou článků a ve stejném čase mu \"Květy\" uveřejnily pár lyrických básní. S úspěchem (až na matematiku) dokončil pátou třídu, poezii. V roce 1834 složil zkoušku z češtiny na výbornou. Na výročním vysvědčení z rétoriky, poslední třídy gymnázia měl už místo čtyř jedniček pouze dvě a to z náboženství a řečtiny. Po dokončení školy se zapsal na další dva roky filozofie, která se skládala ze dvou ročníků fyziky a logiky (příprava na vysokou školu). Studoval úspěšně většinou s vyznamenáním, nejlépe ovládal náboženství, filozofii a světové dějiny. Ještě před studii si se starším přítelem Josefem Pichlem (ten zahajoval studia lékařství) pronajal byt v domě, kterému se říkalo ,U Medvídků\".\n\nRoku 1835 ho přítel Václav Štulc zavedl do kroužku mladých vlastenců okolo Josefa Kajetána Tyla a Karla Hynka Máchy v Komárkově kavárně na Starém městě. Od matky byl vybaven penězi a mohl si dovolit kupovat knihy a navštěvovat divadelní představení. 21. prosince 1834 navštívil s kolegou Karlem Tomíčkem Tylovu Fidlovačku, v níž ho zaujaly dvě písně a to \"Kde domov můj\" a \"Za dnů radosti\", jinak ale ve svých pamětech uvedl, že se mu představení moc nelíbilo. Roku 1836 se setkal s Tylem osobně a to v nové kavárně, kam jej zavedli přátele Štulc a Pichl. Pravidelnými hosty zde byl například Tyl, Mácha, Karel Sabina, Jan Slavomír Tomíček, Karel Tupý (Boleslav Jablonský), Karel Jaromír Erben, Václav Svatopluk Štulc, Josef Bojislav Pichl, Karel Vladislav Zap, Karel Boleslav Štorch a mnoho dalších, kteří ovlivnili Riegra ve vlasteneckém duchu. Snad právě i tady se seznámil s Čelakovským, Františkem Dittrichem (budoucím pražským purkmistrem), Amerlingem a (což bylo pro jeho budoucnost důležitější) s Františkem Palackým.\n\nPo dokončení střední školy po dva roky pracoval v rodinném mlýně a mezitím tajně studoval od roku 1837 na Karlo-Ferdinandově univerzitě v Praze práva. Otce pak překvapil vynikajícím vysvědčením z prvního ročníku a získal svolení k dokončení studií. Rok studoval ve Vídni, ale pak se vrátil na pražskou univerzitu, kterou dokončil roku 1841 (ale až roku 1847 získal titul doktora práv).\n\nPo dokončení vysoké školy působil jako úředník u trestního soudu, brzy se ale stal publicistou. Roku 1842 byl zatčen pro podezření z pomoci polským emigrantům, což zmařilo jeho kariéru ve státních službách. Hmotným nedostatkem ale netrpěl, žil z výnosu semilského mlýna a dalších statků.\n\nV roce 1840 pomáhal organizovat první český ples. Mezi české vlastence se zařadil záhy díky svým básním. Pracoval v \"Jednotě pro povzbuzení průmyslu v Čechách\", kde spolu s ním působil například Jan Perner a kde spolu s Antonínem Strobachem a Aloisem Pravoslavem Trojanem reprezentovali etnickou českou menšinu. Roku 1844 spoluzakládal český společenský klub Měšťanská beseda. Byl aktivní v snahách o založení českého divadla. Historik Otto Urban tyto aktivity hodnotí jako praktické kroky, které v předrevolučním Rakousku měly svůj politický a národnostní význam.\n\nBěhem revolučního roku 1848 se zapojil do politického života a stál v čele českých liberálů. Jeho prvním faktickým zapojením do politiky byla účast na jednání českých emisarů ve Vídni, kam dovezli návrh českých státoprávních a ústavních požadavků. Na jednání dorazil nikoliv z Prahy, ale z Itálie, kde byl předtím na cestách. Výsledkem jednání byl takzvaný Druhý kabinetní list (nazývaný též Česká charta), kterým panovník vycházel částečně vstříc právům zemí koruny české. 28. května 1848 jmenoval v Čechách místodržící Thun vládní radu, v níž usedli mimo jiné Palacký, Rieger, zástupci šlechty i českoněmecký továrník Karl Herzig. Šlo o reakci na eskalaci revolučního hnutí ve Vídni a pokus o vytvoření prozatímního exekutivního orgánu v Čechách.\n\nPodílel se na přípravě slovanského sjezdu v Praze ve dnech 2. až 12. června 1848 a vtiskl mu austroslavistickou orientaci. Stal se členem Národního výboru. Ve volbách roku 1848 byl zvolen i na rakouský ústavodárný Říšský sněm. Zastupoval volební obvod Železný Brod v Čechách. Uvádí se jako doktor práv, spisovatel. Patřil ke sněmovní pravici. Brzy po zahájení zasedání Říšského sněmu prosadil prostřednictvím interpelace, aby byl z vazby propuštěn další významný český politik František August Brauner. Ve sněmovně tehdy čeští poslanci zaujali vůči vládě vcelku vstřícný postoj a vláda jej opětovala. V září 1848 čeští poslanci včetně Riegra odmítli návrh na vyslovení nedůvěry vládě podaný českoněmeckým liberálem Ludwigem von Löhnerem a celkově se v politickém spektru rakouského parlamentu přesouvali na pravici. V říjnu 1848 Rieger na sněmu podpořil vojenskou intervenci proti revolučním Uhrám.\n\nRieger a František Palacký se tehdy podíleli na zásadním rozhodnutí české politiky nezúčastnit se voleb do frankfurtského sněmu (takzvaný dopis do Frankfurtu), v němž pod vlivem velkoněmeckých tendencí čeští národně-liberální politici podpořili zachování Rakouska jako nezávislého státu, utvářeného na federativním principu. Když později Říšský sněm přesídlil z Vídně do Kroměříže (odtud označení \"kroměřížský sněm\") patřil Rieger i zde mezi jeho velmi aktivní poslance. Zasedal v třicetičlenném ústavním výboru sněmu, později i v tříčlenném podvýboru pro vypracování návrhu všeobecných lidských práv, za nějž 18. srpna 1848 předložil návrh ústavních svobod budoucího Rakouska. Historik Otto Urban si přitom všímá jistého rozporu mezi veřejnou českou politikou, která byla umírněná, centristická, a mezi vystupováním Riegra na uzavřených parlamentních jednáních o ústavě, kde argumentoval podobně jako liberální levice. Jednání o ústavě pak za Riegrovy účasti pokračovala na podzim již na zasedání sněmu v Kroměříži. Když Rieger jako zpravodaj ústavního výboru přečetl (v lednu 1849) na sněmu návrh ústavy, přihlásil se o slovo coby zástupce vlády hrabě Franz Seraph von Stadion a odmítl navrhovanou preambuli, v níž se za zdroj moci ve státě považoval lid. Tento zásah do práv zákonodárců ale následně odmítla velká většina poslanců německé levice i českých centristů. Národnostní a státoprávní otázky v navrhované ústavě mezitím paralelně řešil František Palacký - tehdy faktický vůdce české politiky. Rieger jeho návrhy na federalizaci Rakouska na sněmu obhajoval, přičemž počátkem roku 1849 Palacký své návrhy modifikoval a prosazoval federalizaci podle etnických, nikoliv historických hranic, včetně rozdělení Uherska (sloučení etnicky českých oblastí Čech a Moravy a slovenských teritorií v severních Uhrách). Když toto sněmovní výbor odmítl, Palacký z něj rezignoval a pozici hlavního mluvčího Čechů i v této tematice přejal právě Rieger.\n\nV březnu 1849 byl kroměřížský sněm vojensky obsazen a konzervativní síly začaly s demontáží rakouského experimentu s parlamentarismem. Rieger se v této fázi dále posunul na levici a jeho postoje byly prakticky identické s německorakouskými liberály. Dokonce částečně revidoval své postoje z roku 1848 ohledně frankfurtského parlamentu, když prohlásil: „\"Teď máme jedinou naději - Frankfurt! Do osmi dnů se nechám zvolit do německého národního shromáždění\".“ Mezitím ale konzervativní síly v Rakousku i Prusku frankfurtský parlament rovněž paralyzovaly a v Rakousku byla vyhlášena oktrojovaná (nařízená) Březnová ústava. V Praze se konaly tiché demonstrace a Rieger se na balkoně svého bytu symbolicky objal s českoněmeckým předákem Aloisem Borroschem na ukázku obnovené aliance liberálních sil, bez ohledu na etnicitu. Rieger ale čelil i kritice od českých radikálních demokratů. Emanuel Arnold mu vyčítal, že své liberální postoje prezentuje až nyní, zatímco ještě během zasedání sněmu ve Vídni podporoval konzervativní síly.\n\nKroměřížský sněm byl císařským manifestem ze dne 4. března 1849 rozpuštěn s odůvodněním, že je nezpůsobilý k řešení ústavní otázky. Císař František Josef I. sám následně vyhlásil výše uvedenou oktrojovanou březnovou ústavu a později i silvestrovské patenty roku 1851, které dovršily ústup od ústavní formy vlády.\n\nRieger se v této době stáhl z aktivního politického života. Po rozpuštění sněmu odcestoval do Paříže, kde studoval národohospodářství a pak v roce 1850 pobýval v Londýně. Do Prahy se vrátil v tichosti v lednu 1851. Jeho habilitace na pražské univerzitě ale byla zmařena vlivem úřadů. Čelil vyšetřování pro svou účast na schůzce demokratické polské a maďarské emigrace v Paříži konané v květnu 1849. Návrat do Čech musel Rieger dojednávat přímo se špičkami rakouské vládní moci včetně Alexandera Bacha.\n\nJistou míru veřejné angažovanosti si udržel v Jednotě pro povzbuzení průmyslu v Čechách, do jejíhož výboru byl opět zvolen na přelomu let 1852 a 1853, poté, co se tato národohospodářská organizace zbavila podezření z protistátních revolučních aktivit. Díky návratu Riegra se pak činnost jednoty poněkud aktivizovala.\n\nOd roku 1858 začal redigovat Slovník naučný, coby první českou encyklopedii, jejíž první svazek vyšel roku 1860 a jedenáctý (poslední) roku 1874. Pak následovaly ještě tři svazky doplňků. Na slovníku se podílel i Karel Jaromír Erben. Už v 50. letech 19. století se o vydávání české encyklopedie uvažovalo v Matici české. Brzy se k Riegrovi přidali Jakub Malý, Jan Gebauer a další.\n\nJeště v roce 1859, po otřesu vládního režimu kvůli prohrané druhé italské válce za nezávislost, byli Rieger a mnozí další čeští liberálové z let 1848–1849 spíše opatrní. Rieger reagoval doporučením „\"na žádný způsob se nyní nekompromitovat, abychom mohli působit v příhodné době\".“ Podobně uvažoval i František Palacký. Rieger byl v těchto posledních měsících neoabsolutistického režimu sledován vládními úřady. Tehdy opakovaně zamítnuté žádosti o povolení k vydávání českého politického deníku podávané různými osobnostmi byly v policejních zprávách zdůvodňovány tím, že ve skutečnosti jde o akci \"radikální české strany\", jejímž mluvčím je \"tlumočník\" Palackého názorů F. L. Rieger. Během roku 1860 ale do veřejného života vstoupil přímo.\n\nIhned po pádu Bachova neoabsolutismu s obnovou ústavní vlády v monarchii se opětovně zapojil do politiky. 18. června 1860 se Rieger a jeho přítel továrník Josef Macháček dostavili na audienci k císaři, kterému předali obsáhlé memorandum s českými požadavky, které Rieger sepsal. Formálně šlo o žádost o povolení českého politického periodika, ale fakticky se jednalo o politickou deklaraci jménem sedmimilionového \"lidu československého v zemích koruny české a na Slovensku\". Neměla zatím ústavní a státoprávní akcent, spíše argumentovala přirozeným, etnickým právem české populace. Vzhledem k dynamice oživování veřejného mínění nemohla vláda dlouhodobě požadavek na český deník ignorovat. 10. července 1860 dostal koncesi na jeho vydávání Alois Krása, který ho pak spustil po názvem \"Čas\". Krása ovšem nebyl napojen na lidi okolo Palackého a Riegra a musel čelit kritice, že je agentem vídeňské vlády. Na vydávání listu se podíleli někteří čeští politici, kteří neuznávali Riegerovu autoritu a to jak konzervativní liberálové tak radikální demokraté. Rieger proto pokračoval v snahách o povolení dalšího periodika. V dohodě s Riegrem proto 19. září 1860 o koncesi požádal i advokátní koncipient Julius Grégr. Žádost byla schválena, ale ještě předtím Rieger sám zažádal (nyní již jednodušší procedurou) o povolení k vydávání listu \"Národ\". Žádost byla nicméně odmítnuta a Rieger se tedy opětovně spojil s Grégrem. 1. ledna 1861 pak vyšlo první číslo deníku \"Národní listy\", který po následující půlstoletí byl hlavním tiskovým orgánem české politické reprezentace. Rieger sám napsal do prvního čísla tohoto deníku úvodník.\n\nCísař František Josef I. vydal na podzim 1860 takzvaný Říjnový diplom ohledně budoucího ústavního uspořádání státu. Diplom měl částečně federalistické vyznění a silnou roli přikládal historickým zemím, jejich zemským sněmům a privilegiím. Rieger proto narychlo začal oživoval politické styky s českou šlechtou, do té doby spíše lhostejnou k etnickému českému hnutí. Pro šlechtu měla tato aliance příslib modernizace a rozšíření jejího vlivu, pro české liberály zase spolupráce s šlechtou znamenala možnost navazovat na historická práva českých zemí. 6. ledna 1861 jednal Rieger v bytě Václava Vladivoje Tomka s předákem české šlechty Jindřichem Jaroslavem Clam-Martinicem a formálně tak uzavřeli spojenectví, jež potom po delší dobu utvářelo podobu české politiky.\n\nÚnorová ústava v roce 1861 oficiálně zahájila éru parlamentarismu. V této době Rieger formuloval program vznikající Národní (staročeské) strany a připravoval ji na první volební klání. V roce 1861 nastoupil Rieger jako poslanec na Český zemský sněm, který ho následně zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí, obvod Semily, Železný Brod. Zatímco František Palacký byl jmenován do horní komory (Panská sněmovna), Rieger vystupoval jako český předák ve sněmovně. Již od roku 1861 na zemském sněmu i na Říšské radě protestoval proti volebnímu systému. Neúspěšně žádal o odročení Říšské rady. Kvůli nesouhlasu s ústavním směřováním monarchie k centralismu a potlačování role historických zemí pak přestal na Říšské radě pracovat a zánik jeho mandátu pro absenci byl oznámen na schůzi 14. července 1863. Podobně rezignovala z Říšské rady většina českých poslanců, zůstalo jen několik politiků, převážně z Moravy, kde tamní staročeský lídr Alois Pražák razil samostatnou politiku.\n\nPo celý zbytek 60. let a větší část let 70. následně Rieger reprezentoval českou politiku snažící se o státoprávní reformu monarchie, posílení práv českých zemí i českého etnika. Byl iniciátorem politiky pasivní rezistence, kterou česká politika reagovala na centralistické snahy v Předlitavsku. V rámci české politické scény ale již v roce 1863 čelil prvnímu výraznějšímu rozkolu (kromě výše uvedeného samostatného postupu moravských Čechů odmítajících pasivní rezistenci), když radikálněji demokraticky naladění politici včetně bratrů Grégrových nebo Karla Sladkovského kritizovali Palackého a Riegrův chladný postoj k protiruskému polskému povstání. Historik Otto Urban to považuje za jednu z prvotních fází krystalizace specifické mladočeské \"liberálně-demokratické\" koncepce, zatímco Palackého a Riegrův koncept označuje za \"konzervativně-liberální\", orientovaný na spolupráci se šlechtou, loajální k monarchii a proruský. Rieger na dočasný rozkol reagoval spuštěním listu \"Národ\" tak, aby se odlišil od spíše mladočesky orientovaných Národních listů.\n\nOdmítal rakousko-uherské vyrovnání, tedy rakousko-maďarský dualismus a místo toho nadále prosazoval federalistické řešení státoprávních otázek monarchie. V roce 1865 se pokoušel na jednání s předsedou vlády Richardem Belcredim v tomto smyslu ovlivnit císaře a předal Belcredimu takzvaný \"Pamětní spis\". V té době totiž císařský takzvaný Zářijový manifest pozastavil fungování Říšské rady a otevřel cestu k projednání rakousko-uherského poměru. Rieger v té době prezentoval na zemském sněmu české požadavky, obhajoval konzervativní pojetí budování státu, které by mělo respektovat historické entity a postavil to do protikladu k francouzské tradici převratů, nivelizace a centralismu. Tímto se podle historika Otty Urbana Rieger vědomě přiklonil ke konzervativnímu pojetí státu a po několik let tento koncept vtiskl i české politice vůči Vídni jako takové. Místo, aby argumentoval přirozeným právem několika milionů etnických Čechů na samosprávu, prosazoval po vzoru Uherska model odkazující na původní status zemí koruny české. Naděje Čechů na odklon od centralismu vzrostly v roce 1866 poté, co skončila prusko-rakouská válka, kterou byla habsburská monarchie vytlačena z procesu vzniku německého státu, když dominantní roli převzalo Prusko. Očekávalo se oslabení německého charakteru Rakouska a ústupky neněmeckým národům. Ve Vídni o tom jednal Rieger a Palacký s polskými a chorvatskými politiky. Schůzka s předsedou vlády Belcredim ale žádný jasný posun nepřinesla. V roce 1867 pak skutečně došlo k dualistickému řešení a vzniklo Rakousko-Uhersko, přičemž v jeho \"rakouské\" části (Předlitavsko) nebyly naplněny autonomistické a státoprávní aspirace neněmeckých národů a historických zemí.\n\nPo rakousko-uherském vyrovnání se pasivní rezistence českých státoprávně orientovaných poslanců stupňovala a Rieger a česká reprezentace bojkotovala dlouhodobě Říšskou radu. Rieger na ni byl zvolen v roce 1867, ale pro nepřevzetí mandátu došlo k zániku mandátu zemského a tudíž i říšského poslance 26. září 1868. Totéž se opakovalo v roce 1870, kdy byl zvolen do Říšské rady opětovně, nedostavil se do sněmovny, proto jeho mandát byl 23. února 1872 prohlášen za zaniklý.\n\nDošlo i k radikalizaci české společnosti. Rieger, Palacký a Brauner se ještě v roce 1867 demonstrativně zúčastnili národopisné výstavy v Moskvě (takzvaná pouť na Rus), předtím jednali ve Francii a snažili se vcelku bez úspěchu o zmezinárodnění české otázky. Zatímco vídeňskou Říšskou radu ovládala centralistická německorakouská většina a podobně byla orientována i předlitavská vláda Karla von Auersperga, v českých zemích se šířilo táborové hnutí, masové demonstrace, pouliční nepokoje. V roce 1868 Češi odešli i ze zemského sněmu, když zde předtím Rieger přednesl jejich jménem státoprávní deklaraci českých poslanců coby programový manifest české opozice. Neklid panoval i na Moravě, kde ale Alois Pražák odmítal přistoupit na zcela identickou politiku a soukromě kvitoval, že „\"opět zachránili alespoň na čas autonomii Moravy, jež byla ohrožena centralizačními choutkami Riegra\".“ Obecně ale táborové hnutí a neklid konce 60. let 19. století podle Otty Urbana fakticky spojoval zájmy Čechů v Čechách a Moravě a dotvářel moderní koncepci sounáležitosti českých zemí.\n\nJisté české naděje vzbudila vláda Alfreda von Potockého, jejíž předseda měl coby polský šlechtic větší pochopení pro historickoprávní, federalistické tendence Čechů. Znovu ožila aliance českých liberálů a konzervativní šlechty, ale schůzka s Potockim nepřinesla změnu českého postoje vůči předlitavskému ústavnímu systému.\n\nV roce 1871 se Rieger podílel na dojednání projektu česko-rakouského vyrovnání, které mělo pod názvem fundamentální články naplnit část českých požadavků. Nová vláda Karla von Hohenwarta se snažila o seriózní rozhovory s českou opozicí. Od počátku roku 1871 Rieger a Clam-Martinic několikrát jednali ve Vídni, hlavním vládním vyjednavačem byl ministr Albert Schäffle. Během zbytku roku pak byly osnovy navrhované státoprávní reformy projednány zemským sněmem. Čechy by přijetím fundamentálních článků získaly autonomní statut, byť v menším rozsahu než Uhersko. Předpokládala se i reforma volebního systému do zemského sněmu, kde by se tak vytvořila trvalá většina konzervativní šlechty a českých liberálů. Na podzim začal o fundamentálních článcích jednat i panovník s vládou. Rychle se objevily námitky ze strany německorakouských centralistů ale i představitelů Uherska. Výsledný text tak neměl mít podobu císařského rozhodnutí, ale podléhal schválení Říšské rady (což při silových poměrech na ní panujících znamenalo jisté odmítnutí). 24. října Rieger a Clam-Martinic narychlo dorazili do Vídně a následujícího dne předložili vládě \"Pamětní spis\", ve kterém shrnuli argumenty ve prospěch česko-rakouského vyrovnání a oznámili, že se došlo k porušení dohod a Češi tudíž obnovují svůj bojkot Říšské rady.\n\nČeská politická scéna po fiasku fundamentálních článků propadla skepsi a depresi. Rieger se jako pozorovatel zúčastnil na podzim zakládajících schůzí nové Strany práva, kterou mezi německorakouskými konzervativci založil Karl Sigmund von Hohenwart a která se koncem dekády měla stát jednou z opor budoucí česko-německo-polské konzervativní koalice na Říšské radě. V této chvíli nicméně česká pasivní rezistence trvala. V prvních přímých volbách do Říšské rady roku 1873 Rieger získal mandát poslance za městskou kurii, obvod Praha-Nové Město. Z politických důvodů se zase nedostavil do sněmovny, čím byl jeho mandát i přes opakované zvolení v doplňovacích volbách prohlášen za zaniklý.\n\nPasivní rezistenci ale nadále odmítli moravští staročeši, které stále vedl Alois Pražák. On a několik jeho kolegů po volbách přijali mandáty na Říšské radě. Vstup Moravanů na Říšskou radu pod Pražákovým vedením byl ovšem staročechy i mladočechy v Čechách ostře kritizován. Národní listy mluvily o „\"citelné, ba osudové ráně\".“ Ještě v roce 1876 F. L. Rieger znovu apeloval na Pražáka, aby moravští Češi z Říšské rady odešli. Pražák ale v soukromém dopise toto odmítl („\"Je nynější situace jak vnitřní, tak zevnější skutečně skoro zoufanlivá a bude ještě mnoho bojů a práce zapotřeby, abychom sobě vydobyli postavení slušné. Že na cestě, na které jste Vy již 15 let, nepřijdeme dále, je jasné\".“) Tendence k opuštění pasivního přístupu k uplatňování politické moci ale sílily i v Čechách mezi mladočechy. Jasným zastáncem pasivní rezistence nicméně zůstával nejvýznamnější český politický představitel, František Palacký. V praktické politice ale jeho politiku a názory dlouhodobě prováděli František Ladislav Rieger a tehdy také ještě Jan Stanislav Skrejšovský. Když Palacký roku 1876 zemřel, utkali se Rieger a Skrejšovský o pozici ve vedení staročeské strany. Otevřeně konflikt vypukl počátkem roku 1878, oba ho vedli prostřednictvím svých periodik. Skrejšovský se nakonec zapletl do fyzické potyčky s předsedou tiskového družstva, kterého těžce zranil. Byl pak vyobcován z české společnosti. Rieger formálně potvrdil svou pozici předsedy staročeské strany.\n\nV roce 1878 byl Rieger na pokraji rezignace. Politika pasivní rezistence nepřinášela politické zisky, Předlitavsko se stabilizovalo a ani politické napětí na Balkánu, které ukončil Berlínský kongres, neznamenalo pro ústavní systém dualistické monarchie žádný velký otřes. Historická šlechta ho sice nadále tlačila k zásadovému postoji ohledně státoprávních nároků koruny české, ale sílící část českých liberálních politiků už požadovala aktivní politiku.\n\nV roce 1878 staročeši i mladočeši oznámili utvoření společného klubu s tím, že vstoupí na Český zemský sněm. Tam pak přednesl František August Brauner formální státoprávní ohrazení, že vstupem na sněm neuznávají ústavní parametry předlitavského vládního systému. Rieger se této schůze neúčastnil. Českým vstupem do aktivní politiky se proměnily i politické aliance. Oslabilo spojenectví s historickou českou šlechtou, která nadále trvala na historických právech koruny české. Zároveň se otevřela možnost zapojení českých liberálů do celostátních politických koalic. Rieger, jehož nacionalismus podle historika Otty Urbana nikdy neměl primitivní nenávistný rozměr, v tuto dobu zvažoval možnost dohody s představiteli německých liberálů (takzvaní \"staroněmci\" z Ústavní strany). Pro špatné osobní vztahy sice jeho partnerem na německé straně nemohl být Eduard Herbst, ale jednání s ním zahájil Adolf Fischhof, liberální politik z alpských zemí. Výsledkem rozhovorů bylo takzvané Emmersdorfské memorandum. Nastínila se v nich možná spolupráce německorakouských a českých liberálů a splnění některých českých autonomistických požadavků. Zamýšlená koalice nakonec nebyla uzavřena. Na početní sílu potenciální česko-německé liberální aliance se s podezřením díval císař a nepodařilo se ji dotáhnout do finální podoby. V téže době o potenciál českých hlasů projevil zájem i Eduard Taaffe, tedy naopak představitel konzervativního německorakouského tábora. Ještě v květnu Český klub (střechová organizace českých poslanců zemského sněmu) odhlasoval, že na Říšskou radu není stále důvod ke vstupu a pro opačný názor z klubu odešli Eduard Grégr a Karel Klaudy. Jenže pak se Taaffemu podařilo na svou stranu získat českou historickou šlechtu včetně Clam-Martinice. Ve volbách do Říšské rady roku 1879 se pak podařilo výrazně oslabit pozice německorakouských centralistických liberálů a k moci nastoupila Vláda Eduarda Taaffeho. V září dostali emisaři českých liberálních politiků včetně Riegra pozvání na jednání do Vídně a dohodli se na vládní spolupráci. Pasivní rezistence skončila.\n\nObrat české politiky v roce 1879 směrem k aktivnímu podílu na práci parlamentu znamenal i Riegrův faktický návrat do Říšské rady. Byl do ní zvolen ve volbách roku 1879 za městskou kurii v obvodu Praha-Nové Město. Na Říšské radě vznikl Český klub zahrnující staročechy, mladočechy, českou šlechtu a české poslance z Moravy. Předsedou klubu se stal Rieger. S 54 poslanci šlo o jednu z nejsilnějších sněmovních frakcí. Moravský předák Alois Pražák se stal ministrem v Taaffeho vládě (což ovšem Rieger přijal s jistou hořkostí a historik Otto Urban uvádí, že Riegrův dopis chyběl mezi velkým množství gratulací, přičemž Rieger stěží potlačoval osobní zklamání). Ve velkém projevu ve sněmovně se Rieger přihlásil k aktivní, nerevoluční politice. V soukromí mluvil jasně o tom, že „\"musíme si jako Poláci zvyknouti politice oportunitářské\".“ Během následujících let česká strana coby součást konzervativní koalice (Železný kruh pravice) skutečně docílila některých konkrétních úspěchů. Šlo o takzvaná Stremayrova jazyková nařízení, která zaváděla ve vnějším úředním styku češtinu jako plnohodnotný úřední jazyk. V roce 1882 se podařilo prosadit rozdělení pražské univerzity na dvě jazykové části, čímž byla dotvořena českojazyčná vzdělávací soustava. Zemské volby v Čechách 1883 pak na zemském sněmu po deseti letech daly sněmu českou federalistickou většinu. Rieger se opětovně snažil docílit změny volebního systému, ale českoněmecká a centralistická blokační menšina to neumožnila. Rieger zároveň musel po celá 80. léta 19. století odrážet kritiku od mladočechů na malé výsledky provládní politiky. S mladočeskými odsudky se například setkaly jeho názory na němčinu, když na stížnosti českých studentů práv na nutnost skládat zkoušku v němčině prohlásil „\"dovozuji toho potřebu, aby každý vzdělanec náš byl dokonale mocen jazyka německého\".“ Eduard Grégr Riegra otevřeně kritizoval. Problémy také působil fakt, že Rieger obhajoval vládní spolupráci Čechů i v otázkách, které byly českému liberálnímu voličstvu cizí. Češi na Říšské radě tak například pomohli schválit revizi školského zákona, jež oslabovala liberální pojetí výuky a vracela vliv církvi.\n\nMandát obhájil ve volbách roku 1885 opět za stejný volební okrsek jako v roce 1879. V následujících letech ale jeho vliv a vliv staročeské strany jako takové upadal. Mladočeši se úspěšně profilovali na některých citlivých tématech a byli daleko méně vázáni loajalitou k Taaffeho vládě. Kritizovali například Gautschovy ordonance z roku 1887, tedy reformu rozmístění středních škol, která neměla apriori protičeský motiv, ale fakticky mohla poškodit úroveň školství v některých českých regionech. V této době Národní listy v rámci politického boje otiskly Riegrův údajný výrok o tom, že „\"Když se nám nepodařilo vymoci svá práva jedním rázem, pasivním odporem, musíme je nyní sbírati po drobtech, a kdybychom ty drobty sbírati měli pod stolem\".“ Takzvaná Drobečková aféra už byla ze strany mladočechů cíleně mířena proti Riegrovi a zpochybňovala jeho autoritu. Skupina mladočechů opustila Český klub na Říšské radě a začala praktikovat samostatnou politiku. Rieger sám cítil ztrátu vlivu. V listopadu 1887 požádal o audienci u císaře a žádal ho o větší ústupky Čechům tak, aby mladočeši nemohli stupňovat svou agitaci. Císař ovšem věc označil za vnitřní záležitost české politiky. Zemské volby v Čechách 1889 sice staročeši ještě vyhráli, ale výrazně posílila mladočeská strana.\n\nV roce 1890 Rieger patřil mezi hlavní stoupence takzvaných punktací, tedy česko-německých usmiřovacích rozhovorů. Upřímně věřil v jejich prospěšnost. Jenže punktační jednání nakonec zkrachovala, respektive jejich podoba a postup zavádění vyvolal ostrou mladočeskou opozici, zatímco čeští Němci je ostentativně oslavovali jako svůj úspěch. Rieger naléhal na Pražáka, ať u Taaffeho intervenuje ohledně jistých výrazných ústupků tak, aby mohl odrazit mladočeský nápor. Zmiňoval možnost alespoň částečného zavedení češtiny coby i vnitřního úředního jazyka. Pražák tlumočil vzkaz Taaffemu, který ale kontroval tím, že staročeši si musí sami vyřešit své problémy a vnitřní české úřadování jim nepomůže. Mladočeši razili heslo \"Pryč s punktátory\". Poslanec Jan Vašatý dokonce na zemském sněmu na Riegra zaútočil se slovy „\"bídný zrádče\"“. Rieger musel čelit otevřeným polemikám od Eduarda Grégra a dalších českých liberálů na Říšské radě i zemském sněmu. Ze staročeského klubu začaly odcházet některé významné politické osobnosti.\n\nV této situaci nastoupila staročeská strana do voleb do Říšské rady roku 1891. Zaznamenala drtivou porážku, když získala jen jeden mandát. Samotného předsedu strany Riegra porazil v jeho volebním obvodě mladočech Alois Pravoslav Trojan (mimochodem, o čtyři roky starší než Rieger). Rieger odjel na soukromou cestu do Říma a fakticky vyklidil českou aktivní politickou scénu. Riegrovu pozici v české politice nikdo naplno nezaujal a následné mladočeské období již nemělo takto autoritativní osobu.\nI v následujících letech do politiky nicméně promlouval coby stále respektovaný předseda zmenšené staročeské platformy (reálnou staročeskou politiku ale už prováděli jiní, zejména Albín Bráf). Odmítal návrhy Taaffeho vlády z roku 1893 na volební reformu a zavedení všeobecného volebního práva. Historik Otto Urban upozorňuje, že Tomáš Masaryk se ve svém spise Česká otázka z roku 1895 o Riegrovi ani jednou nezmínil a staročeskou stranu označil za reakční negaci původního Palackého programu (později ale Masaryk napsal, že „\"před čím se všichni skláněli, byla láska a věrnost Riegrova jeho politickým ideálům, neúmornost jeho práce, jeho osobní poctivost a nezištnost\".“). Pozice staročechů byla nyní natolik slabá, že mladočeši odmítli staročeský návrh podaný výkonným výborem v čele s Riegrem na utvoření společné kandidátní listiny do voleb do Říšské rady roku 1897. V roce 1897 byl Rieger jmenován členem Panské sněmovny a povýšen na svobodného pána (barona). V Panské sněmovně se příležitostně vyjadřoval k aktuálním ústavním otázkám státu.\n\nOslav jeho 80. narozenin v roce 1898 se zúčastnila široká škála českých veřejných činitelů, včetně bývalých politických odpůrců. Den po jeho smrti v březnu 1903 mu Národní listy věnovaly obsáhlý, několikastránkový materiál a v úvodníku o něm napsaly: „\"V okamžicích, jako jest nynější, bezděčně ustupují stranou a do pozadí vzpomínky na potyčky a zápasy různících se politických názorů\".“\n\nV roce 1853 se oženil s dcerou Františka Palackého Marií. Měli spolu tři děti: Marie Červinková-Riegrová (1854–1895, spisovatelka a libretistka), Bohuslav Rieger (1857–1907, právník a historik) a Libuše Bráfová (1860–1930, provdala se za Albína Bráfa, pracovala v ženském hnutí, byla sběratelkou památek lidového umění a uchovavatelkou rodinné tradice Palackých, před smrtí v roce 1930 stihla uspořádat hmotné památky a interiéry bytu Palackých do historické podoby a otevřít v něm první památník).\n\nRieger byl po celou dobu své politické kariéry po roce 1861 orientován na spolupráci se státoprávní českou šlechtou. Sám dosáhl roku 1897 povýšení do šlechtického stavu a působil jako velkostatkář, byť původně byl měšťanského původu a jeho majetek se nemohl rovnat největším šlechtickým latifundiím v Čechách. Aktivně se věnoval správě svého velkostatku v obci Maleč (nedaleko Chotěboře na úpatí Železných hor), jejž zakoupil v roce 1862. Zámek Maleč byl v roce 1994 jeho potomky restituován.\n\n\n"}
{"id": "269374", "url": "https://cs.wikipedia.org/wiki?curid=269374", "title": "Náboženství v Japonsku", "text": "Náboženství v Japonsku\n\nÚstřední náboženství Japonska je buddhismus a šintoismus. Mnoho Japonců se však nehlásí jen k jednomu z nich, ale praktikují obě náboženství zároveň. Tento synkretický postoj je hluboce zakořeněn v každodenním životě Japonců a je pro ně typický. Někteří Japonci mají např. svatbu v křesťanském kostele a pohřeb podle buddhistické tradice.\n\nTradiční datování příchodu buddhismu do Japonska je kladeno do roku 522 (období Nara). Buddhismus sem byl přenesen z Koreje. Japonci se k buddhismu stavěli nejprve rozpačitě, avšak o dvě století později, za vlády císaře Šómu (724-749) byl buddhismus v rozkvětu. Od 9. století se rozvíjí dvě velké buddhistické školy Tendai a Šingon, které dodnes patří v Japonsku k nejoblíbenějším. Velké oblibě se dnes těší též Zen, škola Čisté země a učení mnicha Ničirena, souhrnně označováno pod názvem Ničirenova škola (či Ničirenův buddhismus).\n\nŠintoismus je typické japonské náboženství. Vyvinul se z pravěkého respektu k přírodním silám a úkazům, kdy lidé začali uctívat místa spojená s přírodou (např. stromy, tůně a kameny). Postupem vznikla personifikovaná božstva, což dělá z šintoismu polyteistické náboženství. Tato božstva jsou známa pod názvem kami. Šintoismus tak nemá svého zakladatele, posvátnou knihu či podobně. \n\nSvé výsadní postavení šintoismus ztratil v 6. století s příchodem buddhismu do Japonska, avšak brzy začaly být obě nauky praktikovány zároveň.\n\nKřesťanství začalo do Japonska pronikat v 16. a 17. století, zejména pak jeho katolická větev. Jedním z jeho prvních šiřitelů byl jezuitský misionář sv. František Xaverský. Nejprve se křesťanství poměrně rychle šířilo, posléze se však proti němu vládnoucí vrstvy rozhodly zakročit a zároveň začaly prosazovat striktní izolaci od západního světa. \n\nKřesťanství bylo v Japonsku potlačeno a znovu se pomalu začalo prosazovat až v 19. století. Plné svobody se dočkalo až po porážce Japonska po druhé světové válce, ovšem jeho vliv ani poté nebyl příliš velký.\n\nOdhady podílu křesťanů v japonské populaci se dost liší, obvyklé jsou údaje v rozpětí 1-3 miliónů věřících, přičemž minimálně vyšší číslo by obsahovalo značný podíl synkretiků vyznávajících částečně i minimálně jedno z tradičních japonských náboženství. Většina křesťanů v Japonsku jsou protestanté, počty katolíků se udávají obvykle v rozmezí 150 000 - 500 000 obyvatel.\n"}
{"id": "269376", "url": "https://cs.wikipedia.org/wiki?curid=269376", "title": "Ostřice bažinná", "text": "Ostřice bažinná\n\nOstřice bažinná (\"Carex limosa\"), někdy zvaná též ostřice mokřadní, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-60 cm. Je vytrvalá a netrsnatá s dlouhými plazivými oddenky. Listy jsou střídavé, přisedlé, s listovými pochvami. Lodyha delší než listy, nahoře trochu drsná. Čepele jsou asi 1-2,5 mm široké, nahoře drsné, žlábkovité, sivozelené. Bazální pochvy jsou žlutavě až červenavě hnědé, nerozpadavé, dolní bezčepelné. Ostřice bažinná patří mezi různoklasé ostřice, nahoře jsou klásky čistě samčí, dole (téměř) čistě samičí. Samčí klásek bývá pouze jeden, samičí jsou většinou 1-2, vzácněji až 3, většinou nicí a někdy v dolní části obsahují několik samčích květů. Listeny jsou stejně dlouhé nebo delší než celé květenství, na bázi s krátkými pochvami. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2,5-4,5 mm dlouhá, modravě zelená, za zralosti až šedohnědá, výrazně žilnatá, zobánek je krátký, na vrcholu nevykrojený. Každá mošnička je podepřená plevou, která je rezavě až nachově hnědá. V ČR kvete nejčastěji v květnu až v červenci. Počet chromozómů: 2n=56, 62 nebo 64.\n\nOstřice bažinná je severský druh s cirkumpolárním rozšířením, roste hlavně v severní Evropě, jižněji většinou v horách, na Sibiři a v některých horách Asie, dále v Kanadě, na Aljašce a na severu USA. Mapka rozšíření viz zde: .\n\nV ČR roste vzácně a jedná se o silně ohrožený druh, kategorie C2. Vyskytuje se na rašeliništích a na rašelinných loukách. Kdysi rostla i na rašeliništích nížin, zde však už většinou vymizela, udržela se dodnes hlavně v horách.\n\n\n\n \n"}
{"id": "269379", "url": "https://cs.wikipedia.org/wiki?curid=269379", "title": "Digitální město", "text": "Digitální město\n\nPojem digitální komunita nebo digitální město (také chytrá komunita, informační město či e-city) označuje zamýšlenou propojenou komunitu, která bude kombinovat širokopásmovou komunikační infrastrukturu, servisně orientovanou výpočetní infrastrukturu založenou na otevřených průmyslových standardech a inovativní služby splňující požadavky vlády (či spíše menšího správního orgánu, např. magistrátu) a zaměstnanců, občanů a podnikatelů. Geografický rozměr digitální komunity může být v rozsahu městské čtvrti i multimilionové metropole.\n\nPrvním krokem je dostupnost bezdrátových sítí. Digitální města mohou vyžadovat velkou širokopásmovou infrastrukturu kabelů mnohem větší, než běžná počítačová síť. Digitální města poskytují všudypřítomný přístup ke správním službám a tak k ovlivnění klíčových procesů, a to jak interně mezi zaměstnanci a ministerstvy, tak i externě občanům a podnikatelům. Služby digitálního města jsou přístupné odkudkoli skrze bezdrátové mobilní zařízení a realizuje je architektura orientovaná na služby (SOA) včetně webových služeb.\n\nNa výzkumu digitálních měst se podílí mnoho organizací, například MIT Smart Cities Lab, the World Foundation for Smart Communities, výzkumný ústav URENIO a brazilská State University of Campinas.\n\n\n"}
{"id": "269380", "url": "https://cs.wikipedia.org/wiki?curid=269380", "title": "Fabiano Golgo", "text": "Fabiano Golgo\n\nFabiano Golgo, celým jménem Fabiano Roberto de Freitas Golgo (* 5. října 1969 Porto Alegre, Brazílie) je novinář a publicista brazilského původu působící dlouhodobě v českých médiích. Od roku 1997 působil ve vedoucích funkcích v českém tisku. Byl šéfredaktorem deníku Metro a časopisů Redhot a Nový Prostor. V roce 2012 se vrátil do Brazílie, kde byl šéfredaktorem noviny Hora, a moderoval televizní pořad Conexao TV COM. Golgo se vrátil do České republiky v roce 2018, aby se stal šéfredaktorem časopisu Nekorektni.\n\nV r. 2001 byl šéfredaktorem \"politicky nekorektního\" týdeníku Redhot, z něhož v prosinci téhož roku odešel do pánského magazínu Playboy na pozici zástupce šéfredaktorky Barbary Nesvadbové. Zde působil do roku 2003, poté několik měsíců vedl také charitativní týdeník Nový Prostor. Od července 2006 měl jako publisher v Mladé frontě na starosti časopisy jako VTM Science, Sluníčko, Mateřídouška, Ikarie, Maminka a Lidé a země. V letech 2006–2007 byl šéfredaktorem deníku Metro. V roce 2006 byl pozván jako jeden z prvních oficiálních bloggerů pro Aktualne.cz. V roce 2011 začal psát pro Deník Referendum. Byl jedním z tvůrců televizního pořadu Q (Queer), ve kterém se často objevoval jako host. Byl také na programu LGBTQ LeGaTo. V roce 1999 byl součástí dokumentu o vzpomínkách na 10 let listopadové revoluce, na filmu Sametová revoluční procházka, od režiséra Janka Růžičky.\n\nMiloš Čermák napsal o Fabianovi a jeho práci v deníku Metro: \"„Metro je jednoznačně nejživějším a nejzajímavějším bezplatným českým deníkem. A také nejkontroverznějším. Ostatně podobně jako jeho odvolaný šéfredaktor.“ „Byl mimo jiné šéfredaktorem pánského časopisu Redhot, zástupcem šéfredaktora české verze měsíčníku Playboy či šéfredaktorem časopisu Nový prostor, který v ulicích prodávají bezdomovci. Skoro vždy odcházel s hlasitým bouchnutím dveřmi.“\"\n\n\n"}
{"id": "269386", "url": "https://cs.wikipedia.org/wiki?curid=269386", "title": "Bernolákovo", "text": "Bernolákovo\n\nBernolákovo (maďarsky: Cseklész, německy: Landschütz, do roku 1948 Čeklís) je obec na jižním Slovensku v okrese Senec. V obci se nachází římskokatolický kostel sv. Štefana Krále z roku 1955 a kaplička sv. Anny z roku 1835.\n\nÚzemí Bernolákova bylo osídleno už v období neolitu (mladší doby kamenné) a v starší době bronzové. Více hmotných památek pochází z 8. století z období slovansko-avarského soužití.\n\nPrvní písemné prameny pocházejí z roku 1209. V tomto roce král Ondřej II. daroval správci Šebešovi obec i panství Svätý Jur, kterého součástí byla i dědina Ceki (dnešní Bernolákovo). Už v roce 1216 nesla obec jméno Cheki. V tomto období se na území dnešního Bernolákova nalézaly dvě osady \"Čeki\" a \"Lužnica\". Obě osady se později spojily a postupně se měnil i název obce (Cseklész, Checlez, Cheklez, Čeklýs, Čeklís).\n\nNad obcí se tyčí vršek Várdomb, na kterém je stylově postavena vodárenská věž. Připomíná místo, kde byl okolo roku 1290 vybudován Čeklíský hrad. Počátkem 18. století byl za povstání Františka Rákoczyho II. zničen. Významnou stavbou byl také původní gotický kostel ze 14. století, v letech 1764-1773 byl přestavěn. Zasvěcen byl sv. Štěpánovi - patronovi kostela. Počátkem 16. století měl obecní úřad v pečeti tři lilie. Tehdy se také používalo krátkodobě pojmenování Drei Lilien Stadt (čili: Město tří lilií).\nV roce 1523 obdržela obec první výsadní listinu, ale městysem se stala až v rozpětí let 1606-1630.\n\nV dalším období se obec spojila s významným rodem Esterházyů. Hrabě Jozef Esterházy zde v letech 1714-1722 dal postavit honosný zámeček. Jeho monumentální architektura byla ovlivněna vídeňským barokem. Autorem projektu byl pravděpodobně slavný rakouský architekt Jan Bernard Fischer z Erlachu. Později, v první polovině 18. století byly provedeny menší úpravy architektem J. Fellnerem. Svým řešením patřil mezi nejskvostnější barokní zámky na Slovensku. V okolí zámečku se rozprostíral zámecký park ve stylu francouzských parků. V zámeckém parku byla vybudována i barokní kaplička svaté Anny (1724). Zajímavostí byl i mariánský sloup od Ľ. Godeho.\n\nMajitelé zámku byli velmi významným šlechtickým rodem. Svědčí o tom i rok 1766, kdy byl hostem Esterházyů celý uherský královský dvůr. Ve stejném roce zde panovnice císařovna Marie Terezie zřídila první manufakturu - kartounku.\n\nZe 17. století se dochoval \"sloup hanby\". Významnou historickou kapitolou obce bylo působení mladého katolického kněze Antona Bernoláka v letech 1787-1791. Byl představitelem mladé slovenské inteligence, která se snažila o pozdvižení slovenského národa i jeho jazyka. Nejvýznamnějším činem Antona Bernoláka byla kodifikace spisovné slovenštiny v roce 1787. Dne 10. října 1937 zde byl odhalen jeho pomník a od roku 1948 obec nese na jeho počest své jméno - Bernolákovo.\n\n\n"}
{"id": "269387", "url": "https://cs.wikipedia.org/wiki?curid=269387", "title": "Brigáda (jednotka)", "text": "Brigáda (jednotka)\n\nBrigáda je jednotka obvykle menší než divize a větší než pluk. V závislosti na době a daném státu její velikost kolísala v rozmezí 2-5 praporů či pluků.\n\nNěkdy byla součástí dalších struktur (např. 2 brigády tvořily divizi), často ale byla vytvářena jako zvláštní jednotka, která buďto fungovala samostatně, bez pevného navázání na vyšší struktury, či byla vyzbrojena nějakým speciálním druhem výzbroje a byla přidělována jako doplněk k běžným pěším divizím, které mohly její služby potřebovat. Takové bylo po určitou dobu pojetí tankových, jezdeckých a lyžařských brigád kupříkladu v Rudé armádě v čase zimní války.\n\n"}
{"id": "269388", "url": "https://cs.wikipedia.org/wiki?curid=269388", "title": "Ostřice vrchovištní zaplavovaná", "text": "Ostřice vrchovištní zaplavovaná\n\nOstřice vrchovištní zaplavovaná (\"Carex magellanica\" subsp. \"irrigua\", syn. \"Carex paupercula\", \"Carex paupercula\" subsp. \"irrigua\", \"Carex mageallanica\" auct.) je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-40, vzácněji až 80 cm. Je vytrvalá a netrsnatá s krátkými plazivými na konci vystoupavými oddenky. Listy jsou střídavé, přisedlé, s listovými pochvami. Lodyha asi stejně dlouhá jako listy, nahoře trochu drsná. Čepele jsou asi 2-4 mm široké, nahoře drsné, ploché až ploše žlábkovité, šedě zelené. Ostřice vrchovištní patří mezi různoklasé ostřice, nahoře jsou klásky (téměř) čistě samčí, dole (téměř) čistě samičí. Samčí klásek bývá pouze jeden, nahoře má někdy několik samičích květů, samičí jsou většinou 2-3, většinou nicí a někdy v dolní části obsahují několik samčích květů. Listeny jsou asi stejně dlouhé jako celé květenství, na bázi s krátkými pochvami. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2,5-3,6 mm dlouhá, sivozelená až modrozelená, nevýrazně žilnatá až bezžilná, zobánek je nezřetelný. Každá mošnička je podepřená plevou, která je tmavě červenohnědá. V ČR kvete nejčastěji v červnu až v červenci. Počet chromozómů: 2n=těžko říct.\n\nOstřice vrchovištní je severský druh s cirkumpolárním rozšířením, roste hlavně v severní Evropě, jižněji většinou v horách, na Sibiři a v některých horách Asie, dále v Kanadě, na Aljašce a na severu USA. Mapka rozšíření viz zde: . Na jižní polokouli, hlavně v Patagonii a v Ohňové zemi roste blízce příbuzný druh Carex magellanica. Někteří autoři tyto 2 druhy spojovali do jednoho a rozlišovali populace na severní a jižní polokouli jako subspecie.\n\nV ČR roste jen velmi vzácně v horských oblastech, jedná se o silně ohrožený druh flóry ČR, kategorie C2. Jejím domovem jsou rašeliniště. Je známa ze Šumavy a Krkonoš, dříve rostla i v Krušných horách.\n\n\n\n \n"}
{"id": "269389", "url": "https://cs.wikipedia.org/wiki?curid=269389", "title": "Kostel Panny Marie na Předhradí", "text": "Kostel Panny Marie na Předhradí\n\nŘímskokatolický kostel Panny Marie na Předhradí (farní kostel Matky Boží na Předhradí) je zaniklý kostel v Olomouci ze 13. století. Byl zbořen v roce 1839.\n\nPodle pověsti kostel založil Jaroslav ze Šternberka roku 1241 po bitvě nad Tatary, ovšem první písemné památky o kostele pocházejí až z let 1253 a 1258. V roce 1620 byl v kostele v kapli svatého Jeronýma pochován Jan Sarkander. Náhrobek byl pořízen roku 1703. Roku 1750 byl kostel barokizován, přičemž Jan Kryštof Handke vyzdobil kostel freskami (sám zde byl pochován roku 1774).\n\nOvšem už roku 1758 byl kostel zrušen a dále byl používán jako skladiště. Ostatky Jana Sarkandera byly v roce 1784 přeneseny do kostela svatého Michala. V roce 1802 byla zbořena věž a roku 1839 byl zbořen celý kostel. Na jeho místě pak v letech 1853–1855 postavil Josef Seifert palác tehdejšího okresního hejtmanství ve stylu historizujícího neoklasicismu. Od roku 1948 v budově sídlí Knihovna města Olomouce.\n\nKostel se nacházel na dnešním náměstí Republiky (dříve nazývané Mariánské náměstí, v 19. století náměstí Františka Josefa) v místě dnešní knihovny města Olomouce. Byl to gotický trojlodní síňový kostel a měl čtyřhrannou věž.\n\nNad vchodem do zvonové věže se nacházel do roku 1802 pozdně gotický reliéf Panny Marie Opatrovnice z 15. století. Byl umístěn v kapli Panny Marie Opatrovnice, kde je dnes jeho sádrová kopie. V roce 1974 byl originální reliéf přenesen do Fürstenbergovy kaple katedrály svatého Václava.\n\nPřed kostelem byl asi 9 metrů vysoký mariánský sloup se sochou panny Marie. Sloup byl postaven asi 1698 na místě dnešní kašny Tritónů a v 1. čtvrtině 18. století přesunut blíže před vstup kostela. Sloup byl v roce 1802 nebo v roce 1839 přesunut do obce Huzová.\n\nKolem kostela byl hřbitov, na jehož ohradní zdi byly sochy v nadživotní velikosti. Dvě z těchto soch (socha Spasitele a socha Panny Marie, autor Andreas Zahner) jsou vedle vchodu do kostela svatého Michala.\n"}
{"id": "269390", "url": "https://cs.wikipedia.org/wiki?curid=269390", "title": "Hyrynsalmi", "text": "Hyrynsalmi\n\nHyrynsalmi je obec ve Finsku v provincii Kainuu. V roce 2009 měla 2874 obyvatel. Sousedí s obcemi Kuhmo (JV), Suomussalmi (SV), Puolanka (Z) a Ristijärvi (JZ).\n"}
{"id": "269395", "url": "https://cs.wikipedia.org/wiki?curid=269395", "title": "Kora", "text": "Kora\n\nKora je 21strunný hudební nástroj příbuzný harfě či loutně, který je ve velmi oblíbený mezi národy obývajícími západní Afriku.\n\nKora je vyrobena z velké tykve rozříznuté napůl, pokryté kravskou kůží, která tvoří rezonátor, a krku, který nejvíce připomíná krk loutny. Zvuk kory připomíná harfu, při hře tradičním způsobem může připomínat flamencové postupy ve hře na kytaru. Hráč ke hře používá pouze palec a ukazováček každé ruky. Ostatními prsty drží nástroj za tyčky, jež se nacházejí po obou stranách krku.\n\nHráči na koru pocházejí tradičně z rodin griotů (nebo také z kmenů Mandinků), kteří jsou tradičními historiky, genealogy a vypravěči, kteří předávají své dovednosti svým potomkům. Nástroj je používán v Mali, Guineji, Senegalu a Gambii. Tradiční hráč na koru je nazýván „Jali“, což znamená přibližně bard.\n\nTradiční kory mají 21 strun, na 11 z nich se hraje levou rukou. Moderní kory, vyráběné v jihosenegalské oblasti Casamance někdy mají několik přídavných basových strun. Struny byly tradičně vyráběny z tenkých proužků usně (např. z kůže antilop), nyní se ale většinou používají harfové struny, nebo nylonový rybářský vlasec.\n\nMezi celosvětově nejslavnější hráče na koru patří např. Toumani Diabaté, Foday Musa Suso, Seckou Keita nebo Alhaji Bai Konte and sons Dembo and Sherrifo. Mezi významné hráče na koru nepocházející ze západní Afriky patří např. Daniel Berkman.\n\n"}
{"id": "269396", "url": "https://cs.wikipedia.org/wiki?curid=269396", "title": "Těžiště útoku", "text": "Těžiště útoku\n\nTěžiště útoku je vojenský termín, který označuje klíčový prostor, kam je hlavní úder veden, respektive kde útočník hodlá dosáhnout rozhodujícího a hlavního úspěchu. Často se do značné míry kryje s kriticky slabými úseky nepřátelských pozic či s primárním cílem operace.\n\n"}
{"id": "269400", "url": "https://cs.wikipedia.org/wiki?curid=269400", "title": "Úderná síla", "text": "Úderná síla\n\nÚderná síla je vojenský termín definující schopnost jedné ze stran konfliktu zasáhnout protivníka. U bojového uskupení označuje podíl síly, kterou je schopno vrhnout do útoku (jaké jednotky s jakou bojovou hodnotou). Důležitá je pro její vyjádření hlavně palebná síla a mobilita. \n\nU mužstva, tanků a obecně složitějších bojových prostředků se často nesprávně používá jako synonymum pro jejich palebnou sílu, tj. možnosti jejich útočných zbraní: popisuje ničivý účinek, rychlost a rozsah palby. \n"}
{"id": "269401", "url": "https://cs.wikipedia.org/wiki?curid=269401", "title": "TV-MIS", "text": "TV-MIS\n\nTV-MIS je nekomerční křesťansky zaměřená internetová on-demand televize. Vysílání zahájila na podzim v roce 2005. Pořady nabízí výhradně na internetu a zdarma. Databáze pořadů, ze kterých si může divák volně vybírat, je pro přehlednost rozdělena do čtyř programových skupin: MIS 1 – zábava, MIS 2 – vzdělání, MIS 3 – publicistika a dokumenty, MIS 4 – lokální. Má i audio sekci (většinou ve formátu mp3).\n\nProvozovatelem TV-MIS je nezisková organizace A. M. I. M. S. se sídlem ve Vranově nad Dyjí, která má právní formu občanského sdružení. Zařízení, které TV-MIS používá, je většinou zapůjčeno od různých subjektů, které její činnost podporují. Náklady na provoz jsou hrazeny z darů diváků, darů členů A. M. I. M. S. a dalších darů a grantů (v roce 2006 a 2007 získala podporou v rámci pastoračních projektů Brněnské diecéze). TV-MIS nemá placené zaměstnance, je založena na práci dobrovolníků.\n\nTV-MIS se dělí na TV-MIS.cz, která nabízí programy v češtině a na TV-MIS.com, jejímž cílem je nabízet cizojazyčné programy. TV-MIS.com se dále dělí na ua.TV-MIS.com (v testovacím provozu nabízí zatím v omezeném množství programy v ukrajinštině), ru.TV-MIS.com (probíhá testování systému v ruštině) a by.TV-MIS.com (probíhá testování systému v běloruštině).\n\nSamotná TV-MIS nemá hlavní sídlo. Je tvořena sítí spolupracovníků, kteří jsou rozptýleni jak na území České republiky, tak na Ukrajině a hledá spolupracovníky v dalších zemích (zejména v zemích bývalého Sovětského svazu). V současné době je mimo ukrajinštinu systém přeložen i do ruštiny a běloruštiny. Spuštění plného provozu v ruštině, běloruštině a dalších jazycích závisí na získání spolupracovníků v daných zemích.\n\nKoordinátorem TV-MIS je katolický kněz Pavel Zahradníček, působící ve FATYMu Přímětice-Bítov. Technickým ředitelem je Radek Svoboda.\n\nHlavním cílem TV-MIS není v současnosti tvorba vlastních pořadů, ale organizace budování vysílací infrastruktury a koordinace jejího využívání, tak aby tato infrastruktura (servery, přenosové kapacity, programové vybavení, databázové systémy…) mohla sloužit různým subjektům věnujícím se tvorbě pořadů, které vycházejí z křesťanského hodnotového systému. Přitom se snaží dávat svou infrastrukturu k dispozici i křesťanům ze zemí východní Evropy.\n\nServerovou infrastrukturu TV-MIS využívají i další projekty, které jsou s ní propojené. Jde on-line přehrávač křesťanské hudby (JukeBox) a přehrávač duchovních přednášek, seminářů a audioknih (TémaBox) – ten umožňuje přehrávání řadu kompletních nahrávek seminářů (např. katolických kněží jako je Vojtěch Kodet, Pavel Dokládal, Elias Vella, James Manjackal, Joseph Bill). Celkově se jedná o několik stovek hodin audionahrávek.\n\nK dalším zajímavým projektům souvisejícím s TV-MIS patří i Virtuální pouť do Svaté země (svata-zeme.tv-mis.cz). Také ona využívá serverovou infrastrukturu TV-MIS.\n\nServery TV-MIS využívají i další subjekty: portál pro mládež Signály.cz, webový portál Ukrajinské biskupské konference, portál fatym.com, poute.eu a další…\n\n\n"}
{"id": "269402", "url": "https://cs.wikipedia.org/wiki?curid=269402", "title": "Generální útok", "text": "Generální útok\n\nGenerální útok je vojenský termín, označující hlavní, rozhodují útok, jehož cílem je bezprostřední dosažení rozhodujícího úspěchu – tj. buďto přímo dosažení primárních cílů operace, nebo přivedení nepřítele do takové pozice, kdy pro něj už dál nebude možné bránit splnění těchto cílů. \n\nV případě obléhání se za generální útok (zast. \"generální šturm\") označuje útok, jehož cílem je definitivní prolomení hradeb a dobytí pevnosti. \n\nPojem generální útok může být též použit v trochu jiném významu – jakožto pojem označující útok, do něhož byla nasazena veškerá dostupná úderná síla. Příkladem může být například zoufalý pokus probít se z obklíčení.\n"}
{"id": "269403", "url": "https://cs.wikipedia.org/wiki?curid=269403", "title": "Polní kuchyně", "text": "Polní kuchyně\n\nPolní kuchyně je mobilní souprava proviantní techniky určená k rychlé a efektivní produkci většího množství teplé stravy v primitivních a polních podmínkách. Obvykle má kapacitu na přípravu jídla pro cca 50 - 150 osob. Má rozsáhlé využití jednak ve vojenství, jednak při humanitárních a záchranných akcích, kupříkladu při velkých katastrofách.\n\nPolní kuchyně hrají důležitou úlohu pro udržení bojeschopnosti a morálky jednotky při boji mimo civilizaci. Příprava jídla na otevřeném ohni totiž je jednak neefektivní, jednak může být v bojových podmínkách i životu nebezpečná a bez teplé stravy pak bojeschopnost a bojové nadšení vojáků větší či menší rychlostí klesá (ať už pro nemoci či pro nekvalitní výživu). \n\nV některých podmínkách je proto schopnost připravit vojákům teplé jídlo extrémně důležitá, například v tropech, kde konzumace nepřevařené potravy hrozí přenosem různých chorob, nebo v polárních krajích, kde při extrémně nízkých teplotách organismus ohřát stravu potřebuje už proto, aby ji mohl bezeškody zkonzumovat. \n\nV takovýchto mezních podmínkách se polní kuchyně mohou stát pro svůj enormní význam i primárními taktickými cíli útoků. Například v Zimní válce v oblastech severně od Ladožského jezera finští vojáci používali kouř z polních kuchyní nejen ke zjištění pozic protivníka, ale též k zaměřování minometů a zničení všech polních kuchyní v dosahu bylo prvořadým úkolem každého přepadu. Taktika to byla krutá a mimořádně účinná – konzumovat zmrzlé suchary a maso nebylo při teplotách klesajících až k –40 °C k žití a pokud si ruští vojáci zapálili oheň, aby si jídlo ohřáli, tak ve dne prozradili svoji pozici minometčíkům, v noci se stali ideálními terči pro odstřelovače.\n\nV současné době armády přecházejí z přívěsných a automobilních kuchyní (v AČR POKA 3/1 va podvozku Praga V3S nahrazena soupravou POKA 4 na podvozku T 815 4x4 s vlekem) na kuchyně modulární kontejnerové splňující v maximální možné míře veškeré hygienické požadavky jako je například souprava Varna od výrobce Dahler Karbox Hořice. \n\nTato kuchyně, po modernizaci doplněná o naftovou palivovou soustavu, získala do názvu H (PK-26 H) je umístěna na nebrzděném jednoosém podvozku slouží pro přípravu, uchovávání a výdej stravy pro 150 osob. Skládá se z podvozku s rezervou, krbu, bedny s příslušenstvím, mrazuvzdornou nádrží na vodu Z-800 a 7x 12 l, 4x 25 l a 2x 40 l termosy.\n- krb obsahuje ohniště, po odmontování naftového hořáku možno použít pevná paliva, 3 nerezové přetlakové kotle 75 litrů, 4 postranní hliníkové kamnovce na ohřívání vody o objemu 20 l, tyč na vyjímání kotlů \n- bedna s příslušenstvím, 2 desky na krájení s možností přichytit ke stranám krbu, nože, naběračka, cedníky, plachetek na maso, nádoby na mytí rukou 5 litrů s dávkovačem a dalším drobným inventářem.\n-zásobník na vodu Z 800, mrazuvzdorná hliníková nádrž v laminátové skořepině na 800 litrů pitné vody \n\n\n"}
{"id": "269407", "url": "https://cs.wikipedia.org/wiki?curid=269407", "title": "Euronews", "text": "Euronews\n\nEuronews je mnohojazyčná panevropská zpravodajská televizní stanice se sídlem v francouzském Lyonu-Ecully. Posláním této stanice je přinášet zpravodajství z celého světa z evropské perspektivy.\nV Česku je \"Euronews\" je dostupný v některých kabelových (CATV nebo DVB-C) a IPTV sítích a také volně na satelitech (DVB-S) Astra (19,2° a 28,2° východně), Hot Bird (13,0° východně) nebo Nilesat (7,0° západně).\n\nStanici \"EuroNews\" je možné naladit rovněž v kabelových sítích a satelitech v Asii a Americe a prostřednictvím partnerů vysílá také terestricky v mnoha zemích Evropy. V České republice byl do roku 2006 její zpravodajský pořad vysílán na ČT2.\n\nV roce 2009 byl \"Euronews\" dostupný 292 milionů domácnostem ve 144 zemích světa, v Evropě dosáhl v dostupnosti první příčku mezi všemi zpravodajskými stanicemi se 177 miliony domácností (2. CNN – 135 mil., 3. BBC World News – 89 mil., 4. CNBC – 75 mil. domácností).\n\nProgramová skladba Euronews se do jisté míry opakuje v hodinovém taktu. Zpravodajství je vysíláno každou půlhodinu. Původním pořadem je \"No Comment\", blok ve kterém ukazují nekomentované záběry z aktuálního dění ve světě. Tím se v minulosti inspirovala například i Česká televize, která na svém programu ČT24 vysílala blok \"Bez komentáře\".\n\nEuronews vysílá v sedmi oficiálních jazycích, které jsou dostupné takřka na všech satelitních frekvencích. Jedná se o angličtinu, arabštinu, francouzštinu, italštinu, němčinu, portugalštinu, ruštinu, španělštinu, turečtinu, perštinu a ukrajinštinu. Euronews vysílá prostřednictvím svých partnerů i v rumunštině (30 minutový blok na kanálu TVR 2) a nově budou překládány magazíny o vědě a technice do čínštiny, které budou odvysílány v čínské veřejnoprávní televizi CCTV (televize).\n\nNejvětšími akcionáři Euronews jsou France Télévisions, Rai a VGTRK. Tito tři vysílatelé se na programu podílí finančně s více než 50 %.\n\nEuronews byl původně založen European Brodcasting Union (\"česky\" Evropská vysílací unie) z iniciativy 11 evropských veřejnoprávních vysílačů:\n\n\nPrvní vysílání bylo spuštěno 1. ledna 1993 z francouzského Lyonu.\n\nV roce 1997 koupila britská zpravodajská služba ITN 49% podíl stanice Euronews za 5,1 milionů liber od Alcatel-Alsthom.\nPřechod z analogového na digitální příjem přešla stanice v roce 1999. V téže roce byla spuštěna portugalská audio verze.\nRusko se své audio verze dočkalo v roce 2001. 6. února 2006 odkoupila ukrajinská veřejnoprávní televize NTU (\"Nacionalna telekompanija Ukrajiny\") 1% podíl v SOCEMII.\n\n2007 – Luxe TV uzavřel s Euronews smlouvu o produkci pořadů o životním stylu a luxusních výrobcích.\n\n\nEuroNews uvažuje o expanzi na východ a rozšíření jazykových verzí o běloruštinu, ukrajinštinu a bulharštinu.\n\n"}
{"id": "269413", "url": "https://cs.wikipedia.org/wiki?curid=269413", "title": "Babín", "text": "Babín\n\nNázev Babín má více sídel:\n\nJiná zeměpisná označení:\n\n"}
{"id": "269416", "url": "https://cs.wikipedia.org/wiki?curid=269416", "title": "Lincoln (Lincolnshire)", "text": "Lincoln (Lincolnshire)\n\nLincoln je hlavní město anglického hrabství Lincolnshire. Nemetropolitní distrikt Lincoln má, podle výsledků sčítání obyvatel z roku 2001 101 000 obyvatel, území města včetně předměstí má 120 779 obyvatel a spolu s okolními vesnicemi jež patří do spádové oblasti města (neoficiálně nazýván \"Greater Lincoln\") je to asi 250 000 obyvatel.\n\nNejstarší stopy osídlení v oblasti Lincolnu pocházejí z Doby železné a jsou to zbytky kruhového dřevěného obydlí (objevené roku 1972), které jsou datovány do 1. století př. n. l. Toto stavení bylo postaveno u hlubokého zálivu řeky Witham na úpatí vysokého pahorku (kde později Normané postavili katedrálu a hrad). V současné době není možno odhadnout velikost této osady, protože její pozůstatky jsou zakryty pozdější zástavbou.\n\nNázev města zřejmě pochází z této doby, kdy byla osada v keltštině nazývána \"Lindu\" (\"tmavý záliv\"). Ať už byl původ jména jakýkoli Římané ho upravili na \"Lindum\" (nebo také \"Lindum Colonia\") a anglosasové na \"Lincoln\".\n\nŘímané dobyli tuto část Británie roku 48 a krátce nato na pahorku nad řekou postavili legionářskou tvrz, která chránila jimi vytvořenou cestu \"Fosse Way\". Poté co se legie přesunula do Yorku se osada stala útočištěm vojenských vysloužilců a byla pojmenována na \"Lindum Colonia\" (nebo také \"Colonia Domitiana Lindensium\", podle svého zakladatele). V té době byla obec dosažitelná z moře po řekách Trent a Witham a byla střediskem provincie \"Flavia Caesariensis\". Ale na konci 5. století byla osada téměř zcela opuštěná.\n\nPo prvním vpádu Vikingů nabyl Lincoln znovu na důležitosti. V té době byl obchodním centrem s takovým významem, že mohl nechat razit mince ve vlastní mincovně. Po ustanovení Danelawu v roce 886 se stal jedním z pěti výsadních měst v East Midlands. Dva roky po vpádu Normanů roku 1086 nechal Vilém I. postavit v Lincolnu\nhrad. Místem pro jeho stavbu se stalo, pro jeho strategickou polohu, návrší kde kdysi stávalo římské opevnění a byla využita i původní silnice.\n\nStavba první Lincolnské katedrály byla zahájena poté co se zde přesunula diecéze z Dorchesteru a byla dokončena roku 1092. Po poškození požárem byla rekonstruována ale zničilo ji neobvyklé zemětřesení v roce 1185. Nová katedrála byla daleko rozsáhlejší než původní a výška věží dosáhla 160 m.\n\nLincolnský biskup byl důležitou osobou ve středověké Anglii. Lincolnshire jako největší diecéze měla více klášterů než zbytek země. Když byla podepisována Magna Charta, byl lincolnský biskup Hugo z Wellsu jedním z účastníků. Jeden ze čtyř dochovaných originálů tohoto dokumentu je nyní uchován v Lincolnském hradu.\n\nRoku 1150 byl Lincoln jedním z nejbohatších měst Anglie. Základem jeho prosperity byly sukno a vlna exportované do Flander. Lincolnští tkalci založili cech, který měl zajišťovat a podporovat výrobu kvalitního lincolnského sukna. V budově, kde měl cech centrum, jsou v místnosti, kde se scházeli představitelé cechu, uloženy cechovní insignie. V Lincolnu se dochovaly tři starobylé kostely. \"St Mary le Wigford\" a \"St Peter at Gowts\" pochází z 11. století a \"St Mary Magdalene\" je z konce 13. století.\n\nV Lincolnu existovala velmi dobře zavedená židovská komunita, jedna z pěti nejvýznamnějších v Anglii. Roku 1190 vypukly v Norfolku antisemitské nepokoje, které se rozšířily i do Lincolnu. Obyvatelé této menšiny využili ochrany královských úředníků ale jejich domovy byly zpustošené. Židé byli hromadně vypovězeni z města roku 1290.\n\nAnglická reformace znamenala pro lincolnskou diecézi zrušení hlavního zdroje příjmů poté co bylo ve městě uzavřeno sedm klášterů. To bylo doprovázeno i uzavřením okolních opatství což dále snížilo politický vliv regionu. Když se hlavní věž katedrály v roce 1549 zřítila a nebyla znovu opravena byl to důležitý symbol ekonomického a politického úpadku města.\n\nV období Anglické občanské války se Lincoln nacházel na rozhraní území ovládaného royalisty a parlamentaristy. Kontrolu nad městem tak postupem doby získávaly obě strany. Válkou bylo poničeno mnoho budov. Lincoln v té době neměl žádné významné průmyslové zastoupení, neměl přístup k moři a ani prostředky od poutníků.\n\nV 18. století začal Lincoln znovu prosperovat díky rozvoji zemědělství. Opětovné otevření kanálu \"Foss Dyke\" zvýšilo dostupnost uhlí a jiných surovin pro rozvoj průmyslu ve městě. Spolu s ekonomickým rozvojem došlo i k rozšíření rozlohy města začleněním \"Wesst Common\". Průmyslová revoluce a zavedení železničního spojení s okolními částmi země způsobily další rozvoj města, ve kterém vznikaly průmyslové společnosti zaměřené na těžké strojírenství například na výrobu dieselových lokomotiv.\n\nV letech 1904 až 1905 bylo město zasaženo epidemií tyfu, způsobenou znečištěnou pitnou vodou z jezera \"Hartsholme\" a řeky \"Witham\". Nakaženo bylo asi 1000 lidí z nichž asi 113 zemřelo, včetně člověka zodpovědného za zásobování města pitnou vodou Matthewa Robinsona. Pro vytvoření nového zdroje pitné vody pro město byla poté postavena \"Westgate Water Tower\".\n\nV době světových válek se průmyslová produkce přeorientovala na zbrojní výrobu. První tank na světě byl navržen a sestrojen v Lincolnu ve společnosti \"William Foster & Co. Ltd\" v době první světové války. V průběhu druhé světové války produkovaly zbrojní továrny tanky, letadla, munici a vojenská vozidla. V poválečném období byly postaveny nová předměstí ale těžký průmysl spíše upadal.\n\nEkonomika Lincolnu je založena na sektoru poskytování služeb, obchodu, zemědělství a turistice jen s malým podílem průmyslové výroby. Pozůstatkem původní průmyslové činnosti jsou opuštěné haly připomínající skladiště. Některé z nich jsou nyní využívány jako kancelářské prostory nebo sportoviště. Podobně jako jiné města Velké Británie má i Lincoln dobře rozvinutou infrastrukturu pro počítačovou komunikaci, jež je základem pro provozování internetového obchodu (RecycledShop.com, TopToners.com, Attitude.uk.com).\n\nV posledních letech došlo také k rozvoji maloobchodu. Důvodem je zájem na tom aby lidé z Lincolnu a okolí utráceli své peníze ve městě a aby mohl Lincoln konkurovat takovým obchodním centrům jaké jsou v Nottinghamu nebo Sheffieldu. V okolí \"Tritton Road\" byly otevřeny obchody mnoha řetězců – \"NEXT\", \"Freemans\" a \"ASDA Living\".\n\nZ lincolnské hlavní železniční stanice vyjíždějí spoje do okolních měst - Newark-on-Trent, Grimsby, Nottinghamu, Leicesteru a Sheffieldu. Elektrifikace East Coast Mainline v 80. letech ale způsobila zrušení přímého spojení do Londýna a nyní je třeba při cestě do hlavního okna přestupovat v Newarku nebo Nottinghamu. Tato elektrifikace ale přinesla zvýšený počet nákladních vlaků převážejících suroviny projíždějících přes Lincoln.\n\nV Lincolnu se nacházejí dvě instituce poskytující vysokoškolské vzdělání. \"Bishop Grosseteste University College\", založená roku 1862 jako instituce spojená s Anglikánskou církví pro vzdělání učitelů. V 90. letech rozšířila výuku i a na umělecké obory.\nVětší Lincolnská univerzita byla založena roku 1996 jako fakulta University of Lincolnshire and Humberside. V roce 2001 do ní byly začleněny i \"Lincoln Art College\" a \"Riseholme Agricultural College\". Ve školním roce 2005/2006 ji v denním studiu navštěvovalo 8 292 studentů.\n\nDalší institucí pro vzdělávaní dospělých je Lincoln College, která je největší vzdělávací institucí v Lincolnshire pro 18 500 studentů z nichž je 2 300 zařazeno do denního studia.\n\nV Lincolnu působí profesionální fotbalový klub Lincoln City FC, přezdívaný \"Imps\", jehož domovský stadión \"Sincil Bank\" se nachází na jižním okraji města. Poté co jeho hlavní sponzor \"ITV Digital\" utrpěl finanční ztráty byl klub navržen do bankrotu, ale byl zachráněn ze sbírek jeho fanoušků. Dalšími fotbalovými kluby ve městě jsou \"Lincoln United FC\", \"Lincoln Moorlands F.C.\", \"Lincoln Griffins Ladies F.C.\" a \"Lincoln Railway F.C.\"\n\nTuristika je pro Lincoln důležitým odvětvím. Mezi hlavní turistické atrakce patří katedrála, hrad, obchůdky na \"Steep Hill\" a \"Bailgate\" a muzeum Lincolnshire – Collection. Jeho nejznámější částí je \"Usher Gallery\" umístěná částečně v nové účelově postavené budově obsahující asi 2 milióny exponátů.\n\nMezi další turistické atrakce je možno zařadit Muzeum života v Lincolnshire a Skleník sira Josepha Bankse nedaleko od hradu. Z důvodu klimatických podmínek navštíví město nejvíce turistů na jaře a také v druhém víkendu v prosinci, kdy se v obvodu \"Bailgate\", konají vánoční trhy. V srpnu, tradičně poslední víkend, se ve městě koná největší steampunkový festival v Evropě, Weekend at the Asylum.\n\n"}
{"id": "269419", "url": "https://cs.wikipedia.org/wiki?curid=269419", "title": "Děkanát Valašské Meziříčí", "text": "Děkanát Valašské Meziříčí\n\nDěkanát Valašské Meziříčí je územní část olomoucké arcidiecéze. Sdružuje 15 farností. Děkanem je R. D. Mgr. Pavel Hofírek, farář v Rožnově pod Radhoštěm. Místoděkanem je R. D. Mgr. Pavel Stefan - farář ve Valašském Meziříčí. V děkanátu působí 11 diecézních, 2 řeholní kněží a 5 trvalých jáhnů. Rozloha děkanátu je 490 km² a na jeho území žije 78 000 obyvatel; ke katolictví se hlásí 38 000 obyvatel (48,72 %) a 7 000 (18,42 %) z nich se pravidelně účastní nedělních mší svatých. Na území děkanátu se nachází celkem padesát kostelů a kaplí. Děkanát vznikl v roce 1653.\n\nV červené horní polovině děleného štítu čtyři stříbrné jehlany. Ve spodní stříbrné části modré mlýnské kolo.\n\nMlýn v Hrachovci (místní část Valašského Meziříčí) byl rodištěm arcibiskupa Františka kardinála Bauera. Do znaku děkanátu bylo převzato mlýnské kolo z osobního erbu kardinála. Na staletou příslušnost děkanátu k Olomoucké arcidiecézi odkazuje horní část znaku.\n\n"}
{"id": "269422", "url": "https://cs.wikipedia.org/wiki?curid=269422", "title": "Holštejnská jeskyně", "text": "Holštejnská jeskyně\n\nHolštejnská jeskyně se nachází v severní části Moravského krasu s vchodem na úpatí skalní stěny Holštejnského údolí, asi 300 m jihozápadně od stejnojmenné vesnice. Byla objevena 21. srpna 1966. Objevitelé tímto dnem založili také Holštejnskou výzkumnou skupinu, dnešní Základní organizaci České speleologické společnosti 6-15 Holštejnská, která v Holštejnské oblasti stále pokračuje v průzkumech podzemí.\n\nZa vchody (z nichž je již funkční pouze jeden zabezpečený ocelovými vraty) jeskyně sestává z jedné velké dómovité prostory s převažujícími rovnými stropy. Celá jeskyně je, s výjimkou několika menších prostor, zanesena říčními sedimenty až po strop. Klastické sedimenty jsou od hrubozrnných štěrků až po jemné jíly bez přílišné horizontální a faciální proměnlivosti. Tvořily se postupně po zanesení pohřbeného kaňonu před jeskyní, přičemž docházelo k dlouhodobé stagnaci vodní hladiny (příčina rovných stropů s minimálním spádem). Od doby objevu jeskyně do roku 2009 bylo v sedimentech vykopáno přes 600 m chodeb, přičemž práce stále pokračují.\n\nHlavními milníky při pracích v jeskyni byly roky:\n\nJe možné, že mohutný paleoponor, kterým Holštejnská jeskyně je, je začátkem samostatné jeskynní úrovně procházející celou severní částí Moravského krasu.\nVzhledem k odkryvu sedimentů a svému charakteru je tato jeskyně unikátní světovou lokalitou.\n\n"}
{"id": "269434", "url": "https://cs.wikipedia.org/wiki?curid=269434", "title": "Francesco Angeloni", "text": "Francesco Angeloni\n\nFrancesco Angeloni (1587 Terni – 29. listopadu 1652 Řím) byl italský spisovatel, historik a sběratel. Studoval v Perugii a poté odešel do Říma, kde pracoval jako tajemník kardinála Pietra Aldobrandini, synovce papeže Klementa VIII.\n\nAngeloni se většinu života věnoval sbírání antických mincí, medailí, knih, maleb a archeologických artefaktů a získal evropskou proslulost dílem \"Historia Augusta\" (1641), historií Říma od Julia Caesara ke Constantinovi I., ilustrované dobovými antickými mincemi. Napsal také několik komedií a novel, a roku 1646 historii rodného města \"Storia di Terni\".Ve svém domě vychovával Giana Pietroa Belloriho, svého synovce, který se stal známým italským historikem.\n"}
{"id": "269440", "url": "https://cs.wikipedia.org/wiki?curid=269440", "title": "Eotriceratops", "text": "Eotriceratops\n\nEotriceratops (\"Raná třírohá tvář\") byl rod obřího ceratopsidního (rohatého) dinosaura, formálně popsaného v roce 2007 ze souvrství Horseshoe Canyon v Albertě (Kanada).\n\nŽil na konci křídového období (věk maastricht, asi před 68,8 milionu let) a mezi jeho nejzajímavější parametry patří obrovská lebka, dlouhá podle autorů popisu až kolem 3 metrů. Na základě tohoto rozměru by celková délka těla mohla dosáhnout odhadem asi 9 metrů, čímž by byl \"Eotriceratops\" jedním z největších známých ceratopsidů vůbec. Podle badatele Gregoryho S. Paula dosahoval \"Eotriceratops\" délky kolem 8,5 metru a hmotnosti až 10 000 kilogramů. Nadočnicové rohy tohoto dinosaura dosahovaly délky kolem 80 cm.\n\nZajímavé je, že u báze jednoho rohu byly zachovány otvory, vypadající jako stopy po kousnutí dravým dinosaurem. Jediný známý exemplář dinosaura tedy mohl být kořistí nebo zdechlinou, ze které ještě před jejím zakrytím ukusovali velcí predátoři (nejspíš tyranosauridi). \"Eotriceratops\" byl formálně popsán na základě znovuobjevených fosilií, původně zkoumaných již v roce 1910. Jediným známým druhem je typový \"E. xerinsularis\" (Wu \"et al.\", 2007).\n\n"}
{"id": "269441", "url": "https://cs.wikipedia.org/wiki?curid=269441", "title": "Azulejo", "text": "Azulejo\n\nAzulejo (portugalská výslovnost: azuleižu) je obvykle čtvercová, jednostranně glazovaná keramická kachlička s barevnou výzdobou (nejčastěji jednobarevnou). Z většího počtu azulejo (množné číslo: azulejos) se skládají nástěnné obrazy (někdy jsou azulejos i na stropě, nebo na podlaze). Slovo azulejo je arabského původu (al zulayj). \n\nAzulejos vznikly pravděpodobně v Persii, odkud je Arabové přinesli na Pyrenejský poloostrov. Centrem jejich výroby byla ve 12. a 13 století Andalusie a tam hlavně Granada. Ve 14. století se centrum jejich výroby přesunulo do Valencie. Dnes je to Portugalsko, kde od roku 1980 existuje muzeum azulejos (Museu Nacional do Azulejo, Lisabon). \nAzulejos jsou typickým prvkem portugalské architektury. Najdeme je všude, nejen na kostelech a palácích, ale i na veřejných stavbách, nádražích, tržištích, prostých občanských domech, uvnitř i zvenčí. Kromě výtvarného prvku mají i praktický význam jako trvanlivý a praktický povrch zdí a v horkém klimatu upravují vnitřní teplotu v domě.\n\nZobrazovaná témata jsou náboženská, mytologická, historická, z praktického života, nebo jen ozdobná s obrazy krajin, ptáků rostlin, geometrickými vzory.\n"}
{"id": "269449", "url": "https://cs.wikipedia.org/wiki?curid=269449", "title": "Polské protesty v roce 1970", "text": "Polské protesty v roce 1970\n\nPolské protesty v roce 1970 ( ) byly protesty v severním Polsku v prosinci 1970.\n\nByly vyvolány náhlým zdražením masa, mouky a dalších předmětů denní spotřeby, o kterém rozhodlo politbyro PZPR. Obyvatelstvo bylo informováno 12. prosince, několik dní předtím ovšem probíhaly přípravy ozbrojených složek. Když skutečně vypukly rebelie, demonstrace a stávky, které požadovaly mj. odstoupení příslušných komunistických funkcionářů včetně Wł. Gomułky, Polská lidová armáda a polské Lidové milice () hnutí brutálně potlačily.\n\nBěhem represí bylo zabito nejméně 39 osob 1 v Elblągu, 6 v Gdaňsku, 16 ve Štětíně a 18 v Gdyni (Brunon Drywa, Janek Wiśniewski). Zraněno bylo 1164 osob a okolo 3000 bylo zatčeno. Několik zranění bylo i na straně ozbrojených složek, zničeno bylo také několik kusů vojenské techniky.\n\n\n"}
{"id": "269454", "url": "https://cs.wikipedia.org/wiki?curid=269454", "title": "Jean Aicard", "text": "Jean Aicard\n\nJean Aicard (14. února 1848 Toulon – 13. května 1921 Paříž) byl francouzský spisovatel, básník a dramatik.Roku 1909 se stal členem Francouzské akademie. Jeho písemná pozůstalost je uložena v toulonském archivu.\n\n\n\n"}
{"id": "269456", "url": "https://cs.wikipedia.org/wiki?curid=269456", "title": "Uru (etnikum)", "text": "Uru (etnikum)\n\nUru (v jazyce uru \"Qhas Qut suñi\") je název pro indiánské etnikum žijící na jezeře Titicaca poblíž města Puno v Peru a řeky Desaguadero v Bolívii. Společenstvo je známé tím, že žije na 42 plovoucích umělých ostrovech, které jsou vyrobeny z rákosu a vyžadují neustálé opravy. Stejně jsou i jejich čluny zhotoveny z rákosu.\n\nToto etnikum tvoří tři hlavní skupiny: Uru-Chipayas, Uru-Muratos a Uru-Iruitos. \n"}
{"id": "269458", "url": "https://cs.wikipedia.org/wiki?curid=269458", "title": "Uru", "text": "Uru\n\nUru má více významů:\n\n\n\n"}
{"id": "269459", "url": "https://cs.wikipedia.org/wiki?curid=269459", "title": "Jana Witthedová", "text": "Jana Witthedová\n\nJana Witthedová, (* 28. června 1948 ve Zlíně), je česká básnířka a novinářka.\nVyrostla v Praze, kde odmaturovala a napsala své první literární práce. V roce 1971 dostala azyl ve Švédsku, kde pak absolvovala studia na Univerzitě v Lundu, obor psychologie.\n\nJejí tvorba od počátku odráží kritický postoj k totalitě. Na rozdíl od mnoha emigrantů se však českého občanství nikdy nevzdala. Ve Švédsku se podílela na vzniku a vydávání oběžníku, který krátkými zprávami informoval o tom, co se děje doma, a který se později stal časopisem pro Čechy ve Skandinávii. Také se zde aktivně podílela na získání podpory pro Občanské fórum.\n\nPublikuje v českých i švédských časopisech a na internetu. Její práce najdeme v Obrysu, Literárních novinách, Telegrafu, obtýdeníku Tvar, Welesu, A2, Severských listech, Českém dialogu, Českém kalendáři a v dalších. Ve Švédsku spolupracuje s několika významnými kulturními časopisy, mj. s Artesem, který vydává Švédská královská akademie a též s druhým největším deníkem v zemi. Publikovala také v exilovém tisku.\n\nSbírka Trosečníci křišťálové země je výborem z tvorby let kdy autorka nemohla publikovat ve vlasti. Právě události konce šedesátých let jsou jí silným impulzem k pozvednutí hlasu, nezůstává však u toho a snaží se nalézt katarzi v nadčasovém. Pod poněkud existenciálním pohledem na svět se skrývá hluboký zájem o osud jednotlivce, mnohdy je akcentován svět dítěte. Vedle rozsáhlejších epických básní, nezřídka s historickým obsahem, zde nalezneme „i abstraktnější, místy až metafyzické básně“, napsal ve své recenzi. Pavel Kotrla. Některé básně z této knihy byly odměněné v mezinárodní soutěži pořádané ve Stockholmu a obeslané čtyřmi tisíci příspěvků z celé Evropy.\n\nSbírka Zastavení v hloubce času měla svůj křest v pražském PEN klubu. Zájem o mezilidské vztahy se promítá do celého díla básnířky, která stojí na straně slabšího, neuniká před komplikovaností, ale naopak se snaží proniknout do hloubky. Různé dimenze času se prolínají a směřují k celku, který posléze vytvářejí. Ve sbírce nalezneme i tvorbu experimentální. Autorčin jazyk je silný i křehký současně, říká o knize PhDr. Martínková.\n\nČtrnáctideník A2 o knize napsal: Česká literátka a novinářka Jana Witthedová... Publikuje v obou jazycích v renomovaných kulturních časopisech a je hojně překládána. Její umělecké téma zpochybnění reality a non-existence v totalitě moci. Poetickým prostředím jí je abstraktní prostor emocí a životních kategorií. Osobní zkušenost zachycuje skrze prožitý chaos nemoci (autorka onemocněla těžkou leukémií). Historické dění reflektuje ve dvou hlavních úběžnících: soustavně mocenském potlačování společenské emancipace vesničanů v současné Číně, a represích vůči občanskému hnutí pro demokracii - ... Dalším historickým údajem je záznam o povodních v roce 2002. Poezie Jany Witthedové není líbivá - neopěvuje malované vesty, ani Kikónu rej směřuje ke konkrétnímu, k faktu s výpovědní hodnotou. Esteticky vzchází z lyriky šedesátých let, literárně dosud kapitoly neprobádané a filosoficky tvůrčí - tudíž výzva!\n\nA takto se vyjádřila Národní knihovna; Sbírka veršů české básnířky, spisovatelky a žurnalistky, žijící od roku 1971 ve švédském exilu. Autorka rozdělila svou sbírku do tří oddílů: v prvním (\"Přivřená víčka lásky\") zachycuje především intimní reflexe. Soustředí se zde především na zachycení emocionálně vypjatých prožitků, v nich vedle razantních tónů zaznívají i jemné a tiché akordy. ... Závažnou tematiku přináší Witthedová v druhé části, nazvané \"Útěcha katastrof\". Líčí zde svůj souboj s jednou z nejtěžších forem leukémie, obrazy z pražské povodně i represe proti vesnickému obyvatelstvu v dnešní Číně. V samotném závěru (\"Nelhostejnost napotom\") kromě lehkých náznaků přírodní lyriky pak autorka vytváří prostor pro vyjádření svých osobních názorů a zkušeností, je však záměrně vyslovuje v abstraktní rovině.\n\nSbírka \"Litiluisté nosí železnou korunu a navštěvují krále\" sestává ze dvou částí: \"Jizva polární lišky\" a \"Choulení neznáma\". V mnohovrstevnatých verších básnířka zobrazuje severskou přírodu, mezilidské vztahy, prchavé okamžiky času a dotýká se toho, co je hluboce lidské, např. osamělosti a zoufalství, naděje a štěstí. V rozsáhlých epických básních se odrážejí problémy švédské společnosti.\nKřest této sbírky se konal v kavárně Symbiosa, další autorské čtení proběhlo v Městské knihovně na Mariánském náměstí v Praze.\nVít Kremlička o knize napsal: Lahůdkou ze švédského království jsou verše Jany Witthedové \"Litiluisté nosí železnou korunu a navštěvují krále\" (nakl. Protis, Praha 2011). Jedná se zřejmě o patafyzické objekty hodné dalšího zkoumání. Jana Witthedová žije ve Švédsku od roku 1971 v exilu, vystudovala psychologii na Universitě v Lundu... Její básně jsou tematické, dotýkají se toho podstatného v realitě - co bych zastíral, líbí se mi. Rozhodně doporučuji k přečtení!\n\nNárodní knihovna: Autorčin titul patrně odkazuje na nápis na staré vikingské lodi, která byla objevena na počátku dvacátého století. Slovo \"litiluism\" samo o sobě nedává žádný smysl a jeho význam se jazykovým badatelům nepodařilo rozluštit. Patrně i proto se jím nechali inspirovat příznivci vědomostního minima, komunikující mezi sebou na internetových kanálech, jejichž základním cílem je zabránit depresím či úzkosti, které se někdy dostavují z pocitu nedostatku základních a obecně platných znalostí. Jana Witthedová tímto stavem rozhodně netrpí, přesto však na nevědění v některých básních upozorňuje. Je tomu tak hned v prvním oddílu (\"Jizva polární lišky\"), kde evokuje postřehy z dávých dob, ozvěny moderní historie či proces umírání a smrti člověka. Ostatně otázka, proč a z jakého důvodu se děje a vztahy mezi lidmi odehrávají, je přítomna mezi řádky snad v každém verši této sbírky (dokonce i v dojmech z cest v závěrečném bloku) a stává se tak naléhavou výzvou po smyslu lidského bytí.\n\nVe Švédsku byla jedna její povídka odměněna lit. cenou. Známá je také její esej o J.A.Komenském. Její tvorba byla zařazena do českých a skandinávských antologií a přeložena do švédštiny, norštiny, angličtiny, němčiny a perštiny. Zúčastnila se celé řady čtení na festivalech, v městských knihovnách ap. Své texty představila na autorských čteních v Praze, ve Stockholmu, v Göteborgu, v New Yorku a na dalších místech.\n\nJana Witthedová se věnuje také překladatelské činnosti, do češtiny přeložila např. poezii nositele Nobelovy ceny Tomase Tranströmera.\n\n\"Trosečníci křišťálové země\", Praha, Protis, 1997\n\n\"Zastavení v hloubce času\", Alfa-Omega, Praha 2007\n\n\"Kristallandets skeppsbrutna\", Symposion, Stockholm 2009\n\n\"Litiluisté nosí železnou korunu a navštěvují krále\", Praha, Protis, 2011\n\nSagan om en stjärnas äventyr på himmelen och i viken, Alma Förlag 2016\n\n\"Ord i bevegelse, (Slova na cestu)\", Cappelens Forlag, Oslo 1995\n\n\"… med elektriskt regn i mitt blod\", (… s elektrickým deštěm v mé krvi), GSG, Göteborg 2000\n\n\"Sbírka klíčů / Schüsselsammlung\", Protis-Dauphin, Praha 2007\n\n\" Držím se hvězd\", Alfa-Omega, Praha 2008\n\n\" Poesiplanket\", Författarnas bokmaskin, Stockholm 2010\n\n\"Lost in Migration\", Nätvekstaden Kutur i Väst, Göteborg 2011\n\nPtáci z podzemí, Almanach české poezie, Praha 2013\n\nÜber den Dächem das Licht, Dauphin 2014\n\nPastýři noci, Almanach české poezie, Praha 2014\n\nRybáři odlivu, Milan Hodek, Hradec Králové 2015\n\nŘezbáři stínů, Almanach české poezie, Praha 2016\n\nŘeka úsvitu, Alamanch české poezie, Praha 2017\n\nAntologi Poesi Festivalen Sofra poetike, Borås 2018\n\nSpolecně -Together, Czech Centre of Intenational P.E.N. 2018\n\nKlare Begegnungen - Jasná setkání, Dauphin 2018\n\nSofra Poetike, Borås 2019\n\nDelty domovů, Almanach české poezie, Praha 2019\n\nLiteráti na trati VI, Epika, Jindřichův Hradec 2019 \n\n1978 Cena Evropské soutěže poezie \n\nCena povídkové soutěže Novell 2000\n\n2008 Překladatelský grant Ministerstva kultury ČR\n\n2009 Grant Kulturní rady pro krásnou literaturu (Kulturrådets litteraturstöd)\n\n2013–2014  Tvůrčí stipendium Fondu (švédských) spisovatelů\n2018 jí Švédský PEN udělil Stipendium Prince Wilhelma pro vynikající spisovatele\n"}
{"id": "269460", "url": "https://cs.wikipedia.org/wiki?curid=269460", "title": "Tešio (provincie)", "text": "Tešio (provincie)\n\nProvincie Tešio (: 天塩国; \"Tešio no kuni\") byla stará japonská provincie založená během období Meidži na ostrově Hokkaidó, která existovala jen krátce. Její území odpovídalo současné podprefektuře Rumoi a severní polovině podprefektury Kamikawa.\n\nProvincie vznikla 15. srpna 1869, kdy se skládala ze šesti okresů. V roce 1872 při sčítání lidu činila populace provincie 1 576 lidí. V roce 1882 byly provincie na Hokkaidó zrušeny.\n\n"}
{"id": "269464", "url": "https://cs.wikipedia.org/wiki?curid=269464", "title": "Griot", "text": "Griot\n\nGriot - tradent (ten, který předává zprávu, např. historickou) historie. V průběhu historie se jeho role měnila, nadále zůstává aktivní v rurálních (venkovských) oblastech západní Afriky, v široké oblasti od senegalského pobřeží na východ až do Nigérie, a na jih k Pobřeží slonoviny. V dřívějších dobách byl jeho vliv mnohem větší, především pak na dvoře vládců západoafrické říše Mali byl griot jedním z nejbližších důvěrníků panovníka ve funkci překladatele, tradenta historie, vychovatele předních představitelů aristokracie, vedoucí dvorského protokolu, a také často působil jako mediátor meziklanových a kmenových konfliktů.\n\nTradičně znám pod názvem \"jali\" (značící krev) v jazyce mandinka, \"jeli\" v severních dialektech mandinka, \"jali\" v jižních oblastech mandinka, v jazyce wolof se užívá termín \"guewel\", ve fulbštině \"gawlo\" a v hasanijské arabštině se užívá termínu \"igawen\". V Mauretánii, v jejím kastovním systému, měli \"igawen\" původně vyšší postavení, později pod tlakem arabských válečnických klanů se dostávají do vazalského statusu. V dřívějších dobách bylo jejich geografické rozšíření spojeno především s vlivem populací Mande, v současnosti se grioti vyskytují v oblastech etnik Fulbů, Hausů, Songhajců, Tukulerů, Wolof, Serer, a v různých částech Mauritánie. Zdá se, že vlastní slovo griot přešlo nejprve do francouzštiny pronikáním Evropanů do senegambijské oblasti v 18. století, zkomolením arabského \"oawwal\". Wolofský termín \"guewel\" nebo fulbský \"gawlo\" nemusely mít stejný význam, ač popisovaly grioty. V některých oblastech byli grioti spíše potulnými vypravěči či muzikanty, jinde zase působili jako vzdělávací médium v odlehlých vesnicích.\n\nJiž od nejstarších dob byla kasta griotů přísně endogamní, zároveň tedy byla jejich funkce dědičná, a stejně jako kdysi, lze i nyní snadno podle rodinného jména poznat, jestli jedinec náleží k této kastě. Připomeňme, že v západní Africe také existuje nezávislá skupina bardů \"soraw\", která nikdy podobný kastovní systém jako grioti neměla, a ani se nikdy neřídila přísnými zákony endogamních komunit. Písemně je spolehlivě výskyt tradentů \"jali\" doložen svědectvím významného středověkého cestovatele Ibn Battúty který navštívil, po mnohaletém putování po světě, v polovině 14. století říši Mali v plném rozkvětu, a nazval je \"turžman\", tedy překladatel, a uvedl, že \"turžman\" byl výjimečným lingvistou. \"Jali\" byli většinovou společností přijímáni s jistou dávkou strachu a opovržení, a v rámci sociální hierarchie byli součástí kast různých řemeslnických činností, zvaných \"nyamakala\", stejně jako řemeslníci nebo kováři. Grioti však také, pokud bylo třeba, dokázali falšovat a upravovat historii tak, jak si to žádala tehdejší situace, a to i přesto, že byli profesionálními vykladači historie.\n\nElitní představitelé \"jali\" se vzdělávali u prominentních představitelů klanu Diabate, jehož profesionální tradenti historie působili především v městečku Keyla, nedaleko řeky Niger. Keyla proslula ve vrcholném období říše Mali, jako centrum učenosti pro začínající grioty, kteří se zde vzdělávali, a kam také směřoval výnosný obchod se zlatem ze zlatonosných dolů oblasti Bure, která byla nedaleko, a kde se zároveň střetávaly obchodní cesty, dále vedoucí do předních center rané islámské vzdělanosti Dia a Birú (dnešní Walata v jihovýchodní Mauritánii). U dvora malijských vládců, kromě obvyklých povinností, byli \"jale\" osobně zodpovědní za vzdělávání elitních představitelů aristokracie, osobně velebili skutky starých vládců, a přijímali významné delegace obchodníků, i prominentní představitele klanů z širokého okolí. Známý africký epos Sundiata, o stejnojmenném pololegendárním králi a zakladateli Říše Mali Sundiata Keitovi, jehož hlavní \"jale\" byl Balla Fasséké, se tak dochoval právě jen díky staletým nepřerušeným tradicím afrických griotů. Na dvoře panovníka Songhajské říše působil mezi grioty i jejich elitní představitel \"wandu\", který zastával m.j. i funkci posla zpráv, především byl pak vliv griotů silný v hlavním městě Gao, kde ještě dlouho po přijetí islámu přetrvávala zkostnatělost starých animistických rituálů.\n\nZerbo J.Ki, Niane D.T. (1997) Unesco General History of Africa, vol.4, Berkeley: University of California Press\n\nFinnegan R. (2012) Oral literature in Africa, Cambridge: Cambridge University Press\n\nFage J.D., Roland O.(2008) Cambridge History of Africa, vol.3,Cambridge: Cambridge University Press\n\nLydon Gh. (2009) On trans-saharan trails, Cambridge: Cambridge University Press\n\nLevtzion N.(1980) Ancient Ghana and Mali, New York: African Publishing Company\n"}
{"id": "269467", "url": "https://cs.wikipedia.org/wiki?curid=269467", "title": "Tango (provincie)", "text": "Tango (provincie)\n\nProvincie Tango (: 丹後国; \"Tango no kuni\") byla stará japonská provincie ležící na pobřeží Japonského moře na ostrově Honšú. Na jejím území se dnes rozkládá severní část prefektury Kjóto. Sousedila s provinciemi Tadžima, Tanba a Wakasa.\n\nV různých dobách byly hlavními městy provincie Maizuru a Mijazu.\n\nV roce 713 (6. rok éry Wadó) byla oblast Tango administrativně oddělena od provincie Tanba (丹波国).\n"}
{"id": "269514", "url": "https://cs.wikipedia.org/wiki?curid=269514", "title": "Clive Barker", "text": "Clive Barker\n\nClive Barker (* 5. října 1952, Liverpool) je přední anglický spisovatel žánru hororu a dark fantasy. Známý je rovněž jako filmový scenárista a režisér.\nClive Barker se narodil roku 1952 v Liverpoolu, kde také na místní univerzitě vystudoval literaturu a filozofii. V jedenadvaceti letech se odstěhoval do Londýna a zde založil divadelní společnost \"The Dog Company\", jejíž repertoár se skládal z jeho her, které také sám režíroval a ve kterých i hrál. Tyto hry, například \"The History of the Devil (Historie ďábla)\", \"Frakenstein in Love (Zamilovaný Frankenstein)\" nebo \"Colossus (Kolos)\" o španělském malíři Goyovi, byly později souborně vydány v knize \"Pandenomium\".\n\nFantastické, erotické a hororové motivy, které Barker ve svých divadelních hrách využíval, se brzy staly základem jeho prozaické tvorby. Poprvé je využil v prvních třech povídkových \"Knihách krve (The Book of Blood 1, 2 a 3)\" z roku 1984, které však neměly ve Velké Británii příliš velký ohlas. Teprve jejich publikování v USA a následně vydání prvního románu \"Damnation Game (Věčné zatracení)\" roku 1985 z něj udělalo známého autora.\n\nZ důvodů své permanentní práce ve filmu se Clive Barker přestěhoval do Kalifornie, kde žije se svým partnerem fotografem Davidem Armstrongem a jeho dcerou. Kromě psaní je jeho další velkou zálibou malování obrazů, které s úspěchem vystavuje v nejrůznějších galeriích.\n\nAč není členem žádné církve a organizované náboženství, zejména katolický klérus, zahrnuje kritikou, pokládá se za „trochu zvláštního věřícího“. Zdůrazňuje individuální chápání víry a bible, v otázce \"zvláštnosti\" své víry se srovnává s Williamem Blakem. Bibli popisuje jako „\"mohutné, vrstevnaté, bohaté, moudré, temné, nebezpečné a nejednoznačné mistrovské dílo. Je to směs drogových snů, poezie, historie, násilí a krásy. Je to nejvýznamnější zdroj porozumění a vypravěčství, s jakým jsem se kdy setkal\".“\n\nV současné době je Clive Barker autorem čtrnácti románů, několika sbírek povídek a filmových scénářů. Díky svému vynikajícímu vypravěčskému stylu a úžasné představivosti patří ve svém žánru mezi nejoriginálnější tvůrce, v jehož knihách dochází k dokonalé směsi hororové hrůzy a erotiky. Stephen King se rozhodně nemýlil, když o něm kdysi prohlásil: \"\"Viděl jsem budoucnost hororu, jmenuje se Clive Barker.\"\"\n\n\n\nSvé první filmy natočil Clive Barker ještě jako student na liverpoolské univerzitě se svými spolužáky. Jedná se o krátkometrážní amatérské snímky \"Salome\" (1973) podle dramatu Oscara Wilda a \"The Forbidden\" (1978) na faustovské téma.\n\nPoté, co byly podle jeho názoru velmi nezdařile zfilmovány dvě jeho povídky \"Underworld\" (1985) a \"Rawhead Rex\" (1987, Král Syrohlav), rozhodl se Barker roku 1987 natočit svůj vlastní film podle své novely \"The Hellbound Heart (Srdce propadlé peklu)\". Výsledkem byl dnes již kultovní filmový horor \"Hellraiser\". Pro jeho komerční úspěšnost byly jinými režiséry dotočeny další tři pokračování, které však již úrovně prvního dílu nedosáhly.\n\nClive Barker se dodnes jako režisér a scenárista podílel na devíti filmech a další byly natočeny na motivy jeho děl.\n\n\n\n\n"}
{"id": "269517", "url": "https://cs.wikipedia.org/wiki?curid=269517", "title": "Kasumi (1937)", "text": "Kasumi (1937)\n\nKasumi (: 霞) byl torpédoborec japonského císařského námořnictva třídy \"Asašio\". Byl dokončen v červnu 1939 jako poslední z deseti jednotek třídy \"Asašio\". Zúčastnil se druhé světové války v Tichomoří, během které se věnoval převážně eskortním povinnostem.\n\nV prosinci 1941 doprovázel tankery Nagumova svazu při útoku na Pearl Harbor. Počátkem roku 1942 doprovázel Nagumovy letadlové lodě při útocích na Rabaul, Lae a Salamau, Port Darwin, Jávu a při výpadu do Indického oceánu. Během bitvy u Midway doprovázel invazní konvoj s vojáky. Dne 5. července 1942 byl u Kisky těžce poškozen torpédem z ponorky USS \"Growler\" a opravován až do konce června 1943. V následujícím období působil zejména v severním Pacifiku. V říjnu 1944 se v rámci Šimova svazu zúčastnil bitvy v průlivu Surigao. Během listopadu 1944 se vedl dva konvoje s posilami z Manily do Ormocké zátoky v rámci protivyloďovací operace \"TA\" a během amerických náletů na Manilu byl lehce poškozen. V prosinci se zúčastnil operace \"Rei-gó\" – útoku proti americkému předmostí u San José. V únoru 1945 se zúčastnil operace \"Kita-gó\" – transportu strategických surovin ze Singapuru do Japonska. V rámci operace \"Ten-gó\" doprovázel ve dnech 6. a 7. dubna 1945 bitevní loď \"Jamato\" na její sebevražedné cestě k Okinawě. Během následujících letecké útoků amerických palubních letounů byl těžce poškozen a nakonec potopen torpédy z torpédoborce \"Fujuzuki\". V době svého potopení byl poslední zbývající jednotkou ze své třídy.\n\n\"Kasumi\" byl objednán na základě „doplňovacího programu pomocných plavidel z roku 1934“ (měl trupové číslo 83 nebo 84). Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba šestnácti torpéd typu 93 byla v pozdější fázi války redukována na osm kusů, aby se kompenzoval nárůst hmotnosti vlivem instalace dalších 25mm děl typu 96. Během údržby v Maizuru od 22. prosince 1943 do 18. ledna 1944 byla pravděpodobně odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další dvou- nebo trojhlavňový komplet se nacházel na plošině před můstkem. Jako jeden ze čtyř torpédoborců třídy \"Asašio\", které se dočkaly roku 1944 byl \"Kasumi\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\n6. dubna 1945 doprovázel \"Kasumi\" bitevní loď \"Jamato\" při plavbě z Vnitřního moře na Okinawu v rámci operace \"Ten-gó\". Během cesty ho 7. dubna poškodily americké palubní letouny z letadlových lodí Task Force 58. Torpédoborec \"Fujuzuki\" převzal jeho posádku a dvěma torpédy poslal \"Kasumi\" ke dnu asi 270 km jihozápadně od Nagasaki ().\n\nDne 10. května 1945 byl \"Kasumi\" vyškrtnut ze seznamu lodí japonského císařského námořnictva.\n\n\n"}
{"id": "269533", "url": "https://cs.wikipedia.org/wiki?curid=269533", "title": "Jaromír Pelc", "text": "Jaromír Pelc\n\nJaromír Pelc (* 23. května 1952 v Praze) je český básník 70. – 80. let dvacátého století, autor parafrází rockové poezie (Roger Waters, Tom Waits, Neil Young, Leonard Cohen, Bob Dylan), knih o Osvobozeném divadle Jiřího Voskovce a Jana Wericha, o výtvarném umění (\"Kamil Lhoták a Skupina 42\"), editor (Antonín Sova, Konstantin Biebl, Václav Hrabě). Jeho básně zhudebnil a zpívá Vladimír Mišík.\n\nMaturoval v roce 1970 na gymnáziu v Praze-Žižkově. Poté v letech 1970–1972 studoval Fakultu sociálních věd a publicistiky Univerzity Karlovy a současně působil v redakci týdeníku \"Svět práce\". Studium nedokončil (fakulta byla v roce 1972 zrušena). Od roku 1982 studoval na Vysoké škole politické ÚV KSČ obor moderní dějiny. Toto studium zakončil diplomovou prací \"Boj proti fašismu v letech 1933–1938 a kulturní fronta\", doktorský titul (RSDr.) získal v roce 1989.\n\nV letech 1972–1986 pracoval v týdeníku \"Tvorba\" jako redaktor přílohy LUK (Literatura – Umění – Kritika) a literární přílohy Kmen. V letech 1987–1990 byl šéfredaktorem nakladatelství Mladá fronta. V letech 1990–1991 spoluvydával literárně-erotickou revue \"Sextant\". V roce 1991 se stal majitelem Nakladatelství Niké, které vydávalo například časopis \"Rodinný lékař\" (1993–2006), ale také četné bibliofilské tisky. Nakladatelství zaniklo v roce 2009.\n\nOd té doby se výhradně věnuje modernímu českému výtvarnému umění a s využitím archivů i sbírek, převážně vlastních, pořádá tematické výstavy v ČR a USA.\n\nOd roku 1993 byl souběžně také šéfredaktorem časopisu o nadacích a neziskovém sektoru \"Grant\" a předsedou představenstva i ředitelem akciové společnosti Questor, zabývající se organizací a správou neziskových institucí v ČR (do 1999) .\n\n\n\n\n\n\n\n\n\n\n\n"}
{"id": "269536", "url": "https://cs.wikipedia.org/wiki?curid=269536", "title": "Tusita", "text": "Tusita\n\nTuṣita (v sanskrtu Tušita) je jedno z buddhistických nebí, kde přebývají bohové (v páli a sanskrtu nazývání dévové). Tusita je čtvrté nebe ze šesti nebí, které spadají do oblasti smyslových potěšení (tzv. kámma-lóka). Obyvatelé tohoto nebe jsou nazývání Tusitá. Jejich jméno je odvozeno od skutečnosti, že jsou plni radosti (tutthá-hattháti Tusitá). Svět Tusita je považován za jeden z nejkrásnějších nebeských světů.\n\nČtyři sta pozemských let odpovídá jednomu dni v nebi Tusita, přičemž rozpětí života zdejších obyvatel je čtyři tisíce nebeských let.\n\nKrálem nebe Tusita je Santusita, který převyšuje své „krajany“ v deseti znacích – např. kráse, délce života.\n\nJe pravidlem, že svůj předposlední život tu prožijí všichni bódhisattové. Až nadejde vhodný čas, umírají a znovuzrozují se na zemi, aby tu dosáhli buddhovství a mohli šířit zapomenutou Dhammu (v sans. Dharma).\n\nBuddha Gótama, když ještě jako bódhisatta sídlil v nebi Tusita, se jmenoval Sétakétu. Budoucí buddha Mettejja (v sans. Maitréja) nyní žije v Tusitě pod jménem Nathadéva. Mettejja podle buddhistické tradice se v budoucnu až bude opět zapomenuta Dhamma znovuzrodí jako člověk na zemi a stane se buddhou, nástupcem posledního buddhy Gótamy. V některých buddhistických proudech stoupenci Buddhovy nauky věří, že pomocí vzývání Maitréji se znovuzrodí v nebi Tusita.\n\nTusita je také místem, kde přebývají rodiče každého bódhisatty. Matka každého buddhy sedm dnů po porodu umírá a znovuzrozuje se v nebi Tusita. Takto zemřela a znovuzrodila se v Tusitě i matka posledního buddhy královna Mája.\n\nV nebi Tusita se po své smrti narodilo mnoho , jako např. Dhammika, Anáthapindika, královna Malliká, théra Tissa, Mahádhana a Dutthagámani.\n\n"}
{"id": "269543", "url": "https://cs.wikipedia.org/wiki?curid=269543", "title": "Služby dodávání dokumentů", "text": "Služby dodávání dokumentů\n\nSlužby dodávání dokumentů (DDS, angl. \"document delivery service, document supply service\") znamenají trvalé nebo dočasné zprostředkování plných textů dokumentů (např. časopiseckých článků, knih, fotografií, rukopisů) v elektronické nebo tištěné podobě. Elektronické dodávání dokumentů (EDD, angl. \"electronic document delivery\") nebo dodávání digitalizovaných dokumentů (DDD) je pak službou doručení plného textu v elektronické (digitální) podobě.\n\nHistorie služeb DDS se píše od poloviny 19. století. Byly to ze začátku jen meziknihovní výpůjční služby, tzn., že si knihovny mezi sebou navzájem půjčovaly původní tištěné dokumenty ze svých fondů. Ve 30. a 40. letech 20. století se začalo používat mikrofilmování. Nemusel se tedy půjčovat originál tištěného dokumentu. V 50. letech se tyto služby zdokonalily díky technologii kopírování. V USA také už začali využívat telefonních a dálnopisných linek. V 60. a 70. letech byly vymezeny termíny \"document delivery\" a \"document supply\".\n\n\nElektronické dodávání dokumentů (\"electronic documents deliver\", EDD) je o „službu doručení plného textu dokumentu v elektronické podobě“. Vše ovšem probíhá v digitálním prostředí od objednávky přes příjemku, až po konečné dodání dokumentu v elektronické podobě. Díky tomu je zabezpečeno rychlé dodání dokumentu s přístupností 24 hodin 7 dní v týdnu. Služba funguje 24 hodin denně – nonstop, nevyžaduje zprostředkující knihovnu a má přívětivé www prostředí. Uživatelem může být fyzická osoba i knihovna.\n\nMezi hlavní nevýhody elektronického dodávání lze zmínit ceny, které jsou účtovány za tyto služby. Důvodem vyšší ceny je autorský poplatek, který mnohdy tvoří bezmála polovinu konečné ceny. Například eDDo fungující pod Národní knihovnou poskytuje službu s cenovým ohodnocením 2–5 Kč za stránku plus autorský poplatek ve výší 12–90 Kč za jednu objednávku. Tato cena vám ovšem zaručuje velmi krátký časový interval od zadání požadavku po obdržení dokumentu, bez nutnosti fyzické návštěvy knihovny či jiného zařízení.\n\nPrůkopníkem na českém území v této oblasti byl projekt INVIK (integrovaná virtuální knihovna), který vznikl pod záštitou Státní technické knihovny v roce 1977. Později byl hlavním kamenem při tvorbě VPK (Virtuální polytechnické knihovny). Ovšem knihovny nejsou jediným poskytovatel tohoto typu služby. V posledních letech roste zájem komerčního sektoru o poskytování dokumentů.\n\nJako příklad lze zvolit postup v eDDO. Celý proces probíhá skrze uživatelské konto. První věcí kterou tedy musí každý potenciální zákazník disponovat, je uživatelský účet u dané knihovny či jiné instituce. Součástí procesu zřizování uživatelského účtu je mnohdy i smlouva s institucí vyhrazující podmínky používání elektronických dokumentů. Dalším důležitým krokem je složení zálohy pro pozdější platby objednávek. Což může díky elektronickému bankovnictví také probíhat elektronickou formou. Po absolvování všech těchto kroků klient obdrží přihlašovací údaje společně s návodem. Poté má přístup skrze konto do knihovního fondu, kde stačí vyhledat požadovaný dokument a provést objednávku kopie dokumentu. Obdržení dokumentu lze očekávat během nadcházejících 48 hodin na e-mail či konto, a to formou pdf.\n\n\nDalšími projekty je elektronické dodávání dokumentů Studijní a vědecké knihovny v Hradci Králové, elektronické dodávání dokumentů uživatelům z ČVUT nebo dodávání kopií dokumentů Univerzitní knihovny Západočeské univerzity v Plzni.\n\nPokud ovšem není žádná z českých knihoven schopna dodání požadovaného dokumentu, je tu možnost využití zahraničních knihoven či institucí poskytující tento typ služeb. Oproti českému trhu je konkurence v zahraničí veliká. A existuje mnoho projektů zaměřujících se na dodávání elektronických dokumentů.\n\n\n\n"}
{"id": "269569", "url": "https://cs.wikipedia.org/wiki?curid=269569", "title": "Monika Ertlová", "text": "Monika Ertlová\n\nMonika Ertlová (1937, Mnichov – 12. května 1973, Bolívie) byla v Bolívii působící politická aktivistka. Stala se známá jako „Che Guevarova mstitelka“.\n\nDcera archeologa a spisovatele Hanse Ertla. Dne 1. dubna 1971 měla v jeho hamburské kanceláři zastřelit bolivijského konzula Roberta Quintanillu Pereiru, kterého kubánští komunističtí revolucionáři považovali za hlavního viníka smrti Che Guevary a jeho druhů v Bolívii. Ertlová byla kvůli případu hledána Interpolem, ale případ byl nakonec uzavřen bez označení viníka.\n\nV roce 1988 natočil režisér Christian Baudissin dokument nazvaný \"Hledá se: Monika Ertlová\".\n\n"}
{"id": "269585", "url": "https://cs.wikipedia.org/wiki?curid=269585", "title": "Jaguar XJ (X300)", "text": "Jaguar XJ (X300)\n\nJaguar XJ typ X300 je luxusní sedan britského výrobce Jaguar Cars. Na podzim roku 1994 nahradil předchozí model XJ40. Vyráběl se do roku 1997, kdy byl nahrazen typem X308.\n\nModel X300, poprvé představený na autosalonu v Paříži, znamenal návrat řady XJ k designu původní první generace (Série I.-III.), jejíž vzhled byl v roce 1986 značně pozměněn s příchodem modelu XJ40. X300 dostal oproti předchůdci nižší masku chladiče s tradičními čtyřmi samostatnými světlomety, přepracovanými předními i zadními nárazníky, lakované v barvě vozu i odlišné zadní svítilny a došlo také ke zlepšení dílenského zpracování. Přestože i nadále design vozu v mnohém připomínal své předchůdce, všechny vnější panely karoserie byly nové. Celkově pátá generace XJ byla prvním novým modelem značky Jaguar, vedená pod koncernem Ford, který firmu získal v roce 1989.\n\nX300 zdědil po XJ40 šestiválcové motory AJ s objemy 3,2 a 4,0 litru, dostály však modernizace, díky nimž byly přejmenovány na AJ16. Motor AJ16 zdvihového objemu 4,0 litru debutoval ve sportovním modelu XJS. V nabídce zůstal i osvědčený vidlicový dvanáctiválec o objemu 6,0 litru.\n\nNejvýznamnější novinkou v modelové paletě Jaguaru X300 představoval model XJR, který dostal pod kapotu revidovaný motor AJ16 4,0 litru s novou hliníkovou hlavou a přeplňovaný kompresorem Roots, jenž poskytoval výkon 326 koní (240 kW). Čtyřdveřový sedan s tímto motorem dokázal vyvinout rychlost až 250 km/h (155,3 mil/h).\n\nV roce 1995 se začala nabízet také prodloužená verze standardní limuzíny, jejíž rozvor byl prodloužen o 12,5 cm. Toto dlouhé provedení se stalo základem pro modely značky Daimler, které byly již tradičně nabízeny jako stylová a luxusnější varianta běžného XJ, přičemž bylo na žádost možné i dodání vozu s kratším rozvorem. Pod značkou Daimler se prodávala speciální jubilejní edice, nazvaná \"Century\" (\"Století\"), která vznikla na počest 100. výročí založení této britské značky.\n"}
{"id": "269586", "url": "https://cs.wikipedia.org/wiki?curid=269586", "title": "Avesta", "text": "Avesta\n\nAvesta (snad z perského \"abestág\", chvály, nebo \"ábaštá\", zákon) je sbírka staroíránských posvátných spisů zoroastrického či parského náboženství, které uctívá nejvyššího boha Ahura Mazdu a jeho proroka Zarathuštru. Obsahuje žánrově rozmanité spisy rozličného stáří (žalmy, modlitby, mýty, právní texty, lyrické písně...). Zachovaný text je patrně pouze zlomek původního textu, určený pro liturgické užívání. Nejstarší dochovaný rukopis Avesty je datován do roku 1288, její kodifikace proběhla zřejmě už v sásánovském období (224 - 651). Obsah Avesty však byl už dlouhou dobu předtím předáván ústním podáním. Jazykem je tzv. avestánština, stará perština, pozoruhodně blízká jazyku indických Véd.\n\nText Avesty je ve špatném stavu, takže jeho výklad je velmi obtížný. Tvoří patrně čtvrtinu původní sbírky, která přežila řecké a parthské panství (4. století př. n. l. – 1. století n. l.) i islámské pronásledování parsismu v 7. - 9. století a sloužila především liturgickým účelům. I mladší části jsou napsány v jazyce a písmu staré Avesty, jemuž v té době už lidé nerozuměli a který bylo třeba komentovat a vykládat.\n\nNejstarší část, takzvanou „starou Avestu“ v 72 kapitolách tvoří:\n\n23 (nebo 24) kapitol doplňků a dodatků k Jasnám, které spolu nesouvisejí a užívají se pouze s Jasnami. Patří do tzv. Mladší Avesty.\n\nTato část není liturgický text, nýbrž náboženský zákoník, který vypočítává různá zla, stanoví tresty a obsahuje návody na očistné rituály. Tvoří jej 22 \"fargardů\" (kapitol), z nichž první vypráví o stvoření a ničivé zimě, kterou se je dévové pokusili zničit. Další jsou věnovány zákazům pohřbívání, nemocem a kouzlům, správnému provádění rituálů, dělení živočichů na čisté a nečisté, ale také chvále bohatství, plodnosti a štědrosti. Zařazeno je i několik pozdních textů, zejména breviáře, modlitební knížky pro různé příležitosti.\n\n42 oslavných hymnů na různá božstva a božské bytosti. Nejstarší pravděpodobně vznikly přepracováním archaické mytologie. Tematickou výjimkou jsou zde hrdinské zpěvy a písně o činech.\n\nVzhledem k několikrát přerušené tradici zoroastrovského náboženství je velmi obtížné rekonstruovat historii Avesty. O Ahura Mazdovi (Hormuzdovi) a Zarathuštrovi (Zoroastrovi) se zmiňuje Hérodotos i platónský dialog „Alkibiadés I.“ (122a) a jeho život se tradičně kladl do 6. století př. n. l. Toto datování se objevuje i v některých pozdějších zoroastrických spisech. Koncem 19. století však evropští badatelé toto datování zpochybnili z jazykových důvodů: zjistili totiž, jak je avestská perština blízká jazyku Rigvéd. Někteří pak Zarathuštru kladli až do 18. století př. n. l., dnes se většina badatelů kloní k 11. - 10. století př. n. l., kdy patrně v severovýchodním Íránu vznikly nejstarší části Avesty, tj. gáthy.\n\nAvesta se patrně tradovala ústně, i když jeden perský pramen udává, že ji Alexandr Veliký spálil. Po pádu Achaimenovské říše se tradice zřejmě přerušila a podstatná část Avesty ztratila. K závazné kodifikaci textu došlo v období Sásánovců (224 - 651), kdy se zoroastrismus stal státním náboženstvím. Jazyk Avesty však byl v té době už mrtvý a pro jeho zápis bylo třeba vytvořit zvláštní písmo, které obsahuje i samohlásky a užívá se v parské liturgii dodnes. Po islámském obsazení Persie bylo zoroastrovské náboženství krutě pronásledováno a zbytky věřících uprchly do Indie. Z 9. století pochází nejstarší dochovaný rukopis Avesty, přeložené do střední perštiny. V 9. - 10. století vznikl také \"Denkard\", významná sbírka komentářů ve střední perštině, jakási encyklopedie zoroastrismu.\n\nKromě zmínek u starověkých autorů nebyla Avesta v Evropě známa a první přesnější zprávy přinesli až francouzští misionáři v 17. století. První překlad do evropského jazyka vydal roku 1771 francouzský vědec Abraham Anquetil-Duperron, který strávil 10 let v Indii a přivezl odtud asi 180 rukopisů.\nO jeho objevu se zprvu pochybovalo, během 19. století však poutal stále větší pozornost a byl překládán i do dalších jazyků a čten. O jeho popularitě svědčí i to, že si Friedrich Nietzsche vybral právě Zarathustru, aby jeho ústy tlumočil své hlavní poselství.\n\nRukopis Avesty je uložen v knihovně Orientálního ústavu Akademie věd v Praze. Na Ústavu srovnávací jazykovědy Filozofické fakulty Univerzity Karlovy byla připravena jeho digitalizovaná forma, která je volně přístupná veřejnosti.\n\n\n\n"}
{"id": "269597", "url": "https://cs.wikipedia.org/wiki?curid=269597", "title": "Hať", "text": "Hať\n\nHať je název pro svazek slámy nebo větví, ze kterých se vytvářely chodníky v bažinatých územích, například na obchodních stezkách. Hatě, (zvané ovšem fašiny) měly uplatnění i ve vojenství jako materiál pro zpevňování zemních násypů u zákopů.\n\nPodle hatí se dnes nazývá několik obcí, například Hať na Opavsku, hraniční přechod Hatě na Znojemsku či osada Velká Černá Hať na severním Plzeňsku.\n\nHať je chodník na pilotách nad močálem. Haťové chodníčky můžeme najít např. k Mechovému jezírku na Rejvízu.\n"}
{"id": "269599", "url": "https://cs.wikipedia.org/wiki?curid=269599", "title": "Tibetská kniha mrtvých", "text": "Tibetská kniha mrtvých\n\nTibetská kniha mrtvých (tibetsky Bardo thödol), doslova „vysvobození v bardu skrze naslouchání“, je jedním ze základních textů tibetského buddhismu. Autorství tohoto díla je tradičně připisováno Padmasambhavovi. Bardo thödol poskytuje návod pro živé bytosti jak úspěšně projít obdobím mezi smrtí a novým vtělením a jak se může proces umírání změnit na proces osvobození. Knihu by měl podle buddhistické tradice číst každý, nejlepší však je slyšet ji z úst lámů.\n\nPoprvé byla Tibetská kniha mrtvých napsána pravděpodobně v 8. století na základě starší ústní tradice. V dalších šesti stoletích patřila ke skupině spisů, které směli studovat jen lámové a veřejnosti nebyly přístupné. V Západním světě byla kniha poprvé publikována pod názvem roku 1927. Česky vyšla poprvé roku 1938 v překladu z němčiny nákladem Universalie. Od roku 1991 vyšlo již několik vydání \"Tibetské knihy mrtvých\" v překladu Josefa Kolmaše.\n\n\n"}
{"id": "269601", "url": "https://cs.wikipedia.org/wiki?curid=269601", "title": "Chrám svatého Michala (Kyjev)", "text": "Chrám svatého Michala (Kyjev)\n\nChrám svatého Michala v Kyjevě () je pravoslavný chrám Pravoslavné církve Ukrajiny, který se nachází v hlavním městě Ukrajiny. Původní chrám byl postaven na počátku 12. století, zásadními renovacemi prošel v 17. a 18. století. V roce 1936 byl na příkaz sovětské komunistické moci zničen.\n\nPo vyhlášení nezávislosti Ukrajiny v roce 1991 se začaly výrazně ozývat hlasy volající po obnově chrámu. Ta byla dokončena v roce 1999.\n"}
{"id": "269605", "url": "https://cs.wikipedia.org/wiki?curid=269605", "title": "Parinirvána", "text": "Parinirvána\n\nParinirvána (v sanskrtu; v páli parinibbána) je pojem užívaný v buddhismu pro konečné vyvanutí, pro konečné dosažení nirvány. Přesný překlad zní „plná nirvána“. Parinirvány nebo parinibbány dosahují po své smrti pouze plně osvícené bytosti – arahanti (míněno v širším slova smyslu – tedy nejen plně osvícení ). Tohoto stavu dosahují v okamžiku, kdy dojde k rozpadu pěti složek existence.\n\nBěhem svého života může arahant tento stav prožívat za předpokladu, že je schopen vstupovat do soustředění pálijsky zvaného \"niródha-samápatti\". V tomto hlubokém soustředění dojde k dočasnému vykořenění veškeré mentální aktivity a může být prožívána tzv. \"anupádisésanibbána\" – „nibbána bez zbývajících složek existence“ (míněno pět složek – khandh). Stejného stavu pak arahant (tedy i arahant, který za svého života není schopen vstupovat do \"niródha-samápatti\") dosáhne v okamžiku smrti, kdy ustanou všechny mentální aktivity. Naopak nibbána prožívaná během života, kdy jsou mentální aktivity stále přítomné, je nazývána jako \"supádisésanibbána\" – „nibbána se zbývajícími složkami existence“.\n"}
{"id": "269609", "url": "https://cs.wikipedia.org/wiki?curid=269609", "title": "Ponorka Holland 602", "text": "Ponorka Holland 602\n\nPonorka Holland 602 třídy H - podmořské plavidlo používané zejména v 1. světové válce. Ponorka byla vyvinuta v americké firmě Electric Boat Co., vyráběna byla v Kanadě u britské firmy Vickers. První prototyp byl vyroben roku 1911 podle projektu Johna Philipa Hollanda. Výroba se naplno rozběhla po vypuknutí 1. světové války a ponorky byly dodávány do několika zemí. Některé kusy bojovaly ještě ve 2. světové válce.\n\nVelká Británie - Royal Navy\n\nUSA - United States Navy\n\nItálie - Regia Marina\n\nRusko - Ruské carské námořnictvo\nOznačení - zkratka AG znamená \"Amerikanskij Golland\".\n\nKanada - Royal Canadian Navy\n\nChile - Chilské námořnictvo\n\n"}
{"id": "269610", "url": "https://cs.wikipedia.org/wiki?curid=269610", "title": "Rosnatka okrouhlolistá", "text": "Rosnatka okrouhlolistá\n\nRosnatka okrouhlolistá (\"Drosera rotundifolia\") je masožravá rostlina z čeledi rosnatkovité, rostoucí nejčastěji v rašeliništích, mokřadech a močálech. Patří k nejběžnějším druhům rosnatek – je rozšířená v celé severní Evropě, na Sibiři, v severní Americe, Japonsku a na Nové Guineji. V roce 1992 se stala německou Rostlinou roku.\n\nRosnatka okrouhlolistá je charakteristická jasně červenou barvou, na kterou v kombinaci s lepkavou nasládlou látkou vábí drobný hmyz, jenž jí slouží za potravu. V pozdním létě kvete růžově až bíle. Květy se nacházejí poměrně vysoko nad listy.Semínka jsou černá 1-1,5 mm dlouhá. Květy se otevírají v závislosti na osvětlení a celé květenství se natáčí v závislosti na poloze slunce na obloze. Rosnatky jsou víceleté a mohou se dožívat i více než 50 let.\n\nV zimním období rosnatka okrouhlolistá vytváří tzv. hibernaculum – těsně sdružené listy blízko při zemi, což jí umožňuje přestát chladné počasí.\n\nRosnatka okrouhlolistá se vzácně kříží s rosnatkou anglickou (\"Drosera anglica\") za vzniku křížence rosnatky obvejčité (\"Drosera\" x \"obovata\").\n\nRosnatka okrouhlolistá se živí hmyzem jejž přitahuje svou jasně červenou barvou a lepkavými kapkami obsahujícími sladkou látku, jež pokrývají listy. Masožravý způsob obživy rosnatka vyvinula v důsledku nedostatku živin v kyselých biotopech kde roste. K rozpuštění polapeného hmyzu přilepeného k výrůstkům na listech používá enzymy a z jeho těla tak získává dusičnany a jiné výživné látky.\n\nV severní Americe roste ve všech částech Kanady kromě kanadských prérií a tundry; vyskytuje se na jižní Aljašce, na severozápadním pobřeží Tichého oceánu a podél Apalačského pohoří dále na jih až do států Georgia a Louisiana.\n\nRoste ve velké části Evropy včetně Britských ostrovů, ve Francii, zemích Beneluxu, Německu, Dánsku, Švýcarsku, České republice, Polsku, Bělorusku, Pobaltí, Švédsku a Finsku, dále v severním Španělsku, Rumunsku, na Islandu a v jižních částech Norska a Grónska. Řídce se vyskytuje v Rakousku, Maďarsku a v některých dalších balkánských zemích.\n\nV Asii roste na Sibiři a v Japonsku, v částech Turecka, v oblasti Kavkazu, poloostrovu Kamčatka, v Jižní Koreji a na Nové Guineji.\n\nRosnatka okrouhlolistá se vyskytuje v rašeliništích. Například kolem rybníka Velké Dářko (několik kusů), v Radostínském rašeliništi na Vysočině, v Jeseníkách (např. u Velkého mechového jezírka), Orlických horách a v Krkonoších, ale také v oblastech trvale zamokřených, například na Třeboňsku, nebo v Polabí.\nLokalitu spojenou těsně s veřejným koupalištěm poblíž Veselí nad Lužnicí popisuje darwiniana.cz: rosnatka se vyskytovala na písčitých zónách až k okraji vodní nádrže a „\"… rekreanti měli své deky doslova na rosnatkách a kolem nich…\"“, s tím že občasný sešlap rosnatce plně vyhovuje. Tuto informaci potvrzují i zkušenosti odborných pracovníků z NP Šumava.\n\nRosnatka se používá k léčení. Vzácně se pěstuje ve sbírkách, zejména mezi milovníky masožravých rostlin.\n\nRosnatku je nejlépe pěstovat ve vlhkém až trvale mokrém, kyselém, lehkém humózním substrátu, chudém na živiny (směs rašeliny a písku). Můžeme použít jako podklad (pod rašelinu) i písek. Speciální trik – pěstujete-li rosnatku v rašeliníku, je třeba rašeliník s rosnatkou čas od času stlačovat, aby rašeliník rosnatku nepřerůstal, neutlačoval. Rosnatka nesnáší stín, pěstujeme ji na plném slunci.\n\nK zálivce se doporučuje používat vodu mírně kyselou, chudou na živiny (dešťovou), nebo destilovanou vodu. V krajním případě můžeme použít vodu převařenou a okyselenou rašelinou (i když tak odstraníme chlor, pravděpodobně stejně bude přesto obsahovat vápník a množství živin).\n\nMísto rosnatky okrouhlolisté se doporučuje proto pěstovat rosnatku kapskou.\n\nMnožení – listovými řízky, dělením trsů, nebo semeny.\nPři pěstování trpí houbovými chorobami. Rostliny v rašeliništích a bažinkách na skalce mohou ohrozit bezobratlí (např. hmyz, plži).\n\n\n \n"}
{"id": "269613", "url": "https://cs.wikipedia.org/wiki?curid=269613", "title": "Alžběta Dolnobavorská", "text": "Alžběta Dolnobavorská\n\nAlžběta Dolnobavorská (1306 – 25. března 1330) byla rakouská vévodkyně, první manželka vévody Oty zvaného Veselý, nejmladšího ze synů římského krále Albrechta I.\n\nSvatba dcery dolnobavorského vévody se synem dynastie habsburské se uskutečnila během roku 1325. Alžběta porodila Otovi dva syny – Fridricha a Leopolda. Zemřela pět let po svatbě na otravu jídlem a je pohřbena v cisterciáckém klášteře Neuberg v Mürztalu ve Štýrsku, který založil její manžel Ota.\n"}
{"id": "269614", "url": "https://cs.wikipedia.org/wiki?curid=269614", "title": "Thangka", "text": "Thangka\n\nThangka (tib.: ཐང་ཀ་ [tʰɑːŋkɑː] – svitek, Wylie: \"thang ka\"; névársky: पौभा \"paubhá\") je svinovací malba nebo tapisérie s náboženskou tematikou, používaná zejména v tibetském buddhismu. Většinou propracovaná vyobrazení zahrnují mnoho detailů, které mají vymezený, symbolický charakter.\n\nPůvodně byly thangky oblíbené mezi potulnými mnichy, neboť malované svitky byl lehké a po svinutí snadné pro přenášení z kláštera do kláštera. Tyto svitky byly důležitým prostředkem jejich učení, neboť ukazovaly scény ze života Buddhy, bódhisattvy, výjevy ze života význačných lámů i z každodenního života. Oblíbeným tématem je i \"Kruh života\", což je vizuální prezentace učení Abhidharma.\n\nThangky vypracovávají jen zkušení mistři, kteří mají kromě jiného instrukce o geometrii znázorňovaných forem − přesným pravidlům podléhá např. proporce tváře a jejích částí, uložení prvků kompozice, vyobrazení průvodních forem, použití barevných kombinací atd.\n\nV závislosti na použitém materiálu a technice malby lze rozlišit různé typy:\n\n\nJde většinou o obrazy nevelkých rozměrů, jsou však i thangky několikametrové, jež se používají při náboženských obřadech.\n\nSvitky bývají zavěšeny v buddhistických klášterech i v soukromých obydlích, nebo jsou slavnostně nošeny v procesích. Často slouží jako pomoc při meditaci, jsouce prostředkem vizualizace různých aspektů mysli.\n\n\n"}
{"id": "269619", "url": "https://cs.wikipedia.org/wiki?curid=269619", "title": "Ladislav Kubala", "text": "Ladislav Kubala\n\nLadislav Kubala, španělsky Ladislao Kubala, maďarsky László Kubala Stecz (10. června 1927 Budapešť, Maďarsko – 17. května 2002 Barcelona, Španělsko), byl maďarský, slovenský a španělský fotbalista a trenér. O sobě prohlásil: \"jsem světoběžník\".\nReprezentoval Maďarsko, Československo a Španělsko, hrál také za národní tým Katalánska. Členem prestižního Klubu ligových kanonýrů se stal po změně pravidel klubu v listopadu 2016.\n\nRodiče byli Slováci, vyrůstal v chudých poměrech. Už jako patnáctiletý hrál v maďarské 1. lize a jako sedmnáctiletý hrál za Maďarsko. V maďarské reprezentaci odehrál šest zápasů. V roce 1945 utekl před vojenskou službou do Bratislavy. Za ŠK Slovan Bratislava hrál ve dvou ročnících (1946/1947 a 1947/1948). Reprezentoval sedmkrát Československo, dal 6 gólů (dle RSSSF.com to bylo 6 zápasů a 4 góly).\n\nV roce 1949 pak utekl do Rakouska, v Itálii hrál za Busto Arsizio. Potom se dostal k FC Barcelona kde obdržel roční plat 647 850 peset, což byla tehdy rekordní suma. Ve Španělsku získal trvalý domov a za tamní reprezentaci nastoupil v 19 zápasech a dal 11 gólů.\n\nPři stém výročí existence klubu FC Barcelona v roce 1999 ho fanouškové zvolili nejlepším hráčem Barcelony v její historii, předstihl i J. Cruyffa i Maradonu. V jejím dresu nastřílel 194 branek, což jej řadí na třetí místo v klubové historii.\n\nKariéru ukončil v roce 1968, později byl i reprezentačním trenérem Španělska.\n\n"}
{"id": "269623", "url": "https://cs.wikipedia.org/wiki?curid=269623", "title": "Arare (1937)", "text": "Arare (1937)\n\nArare (: ) byl torpédoborec japonského císařského námořnictva třídy \"Asašio\". Byl dokončen v dubnu 1939 jako předposlední jednotka desetičlenné třídy \"Asašio\". Zúčastnil se druhé světové války v Tichomoří, během které se věnoval eskortním a transportním povinnostem.\n\nV prosinci 1941 doprovázel tankery Nagumova svazu při útoku na Pearl Harbor. Počátkem roku 1942 doprovázel Nagumovy letadlové lodě při útoku na Rabaul a při nájezdu do Indického oceánu. Během bitvy u Midway doprovázel invazní konvoj s vojáky. Dne 5. července 1942 byl u Kisky torpédován ponorkou USS \"Growler\" a potopil se i s většinou posádky.\n\n\"Arare\" byl objednán na základě „doplňovacího programu pomocných plavidel z roku 1934“ a byl devátou dokončenou jednotkou třídy \"Asašio\". Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba torpéd typu 93 byla (alespoň v počáteční fázi války) šestnáct kusů.\n\nInstalace radaru, ani výměny dělové věže č. 2 za další protiletadlové kanóny se \"Arare\" nedočkal.\n\nDne 5. července 1942 byly \"Arare\", \"Kasumi\" a \"Širanui\" torpédovány ponorkou USS \"Growler\" asi sedm mil východně od přístavu na ostrově Kiska na pozici . Z posádky \"Arare\" se zachránilo 42 námořníků, které z moře vylovil poškozený torpédoborec \"Širanui\".\n\nDne 31. července 1942 byl \"Arare\" vyškrtnut ze seznamu lodí japonského císařského námořnictva.\n\n\n"}
{"id": "269626", "url": "https://cs.wikipedia.org/wiki?curid=269626", "title": "Minování", "text": "Minování\n\nMinování je způsob poškozování rostlin některými škůdci, kdy dochází k vyžírání listového parenchymu, zatímco pokožka zůstává z obou stran zachována. Poškození vzniklá minováním se nazývají miny. Ty mohou být buď chodbičkové (vyžraný parenchym tvoří viditelnou chodbičku v listu) nebo plošné (škůdce vyžírá parenchym plošně). Podle typu vyžíraného parenchymu se dále minování dělí na oboustranné (vyžírány jsou oba typy paranechymu najednou), svrchní (vyžírán pouze je palisádový parenchym) a spodní (vyžírán je pouze houbový parenchym).\n"}
{"id": "269627", "url": "https://cs.wikipedia.org/wiki?curid=269627", "title": "Ňurolka", "text": "Ňurolka\n\nŇurolka nebo Velká Ňurolka ( nebo ) je řeka v Tomské oblasti v Rusku. Je 399 km dlouhá. Povodí má rozlohu 8 110 km².\n\nPramení na Vasjuganské rovině a tou také protéká. Ústí zprava do Vasjuganu (povodí Obu) na 174 říčním kilometru.\n\nZdrojem vody jsou především sněhové srážky. Průměrný roční průtok vody ve vzdálenosti 11 km od ústí činí přibližně 60 m³/s. Nejvyšších vodních stavů dosahuje od května do července. Zamrzá v říjnu až na začátku listopadu a rozmrzá na konci dubna až v první polovině května.\n\nŘeka je splavná pro vodáky.\n"}
{"id": "269631", "url": "https://cs.wikipedia.org/wiki?curid=269631", "title": "Carpathia", "text": "Carpathia\n\nRMS \"Carpathia\" byl zaoceánský cestovní parník společnosti \"Cunard Line\" postavený v proslulých loděnicích \"Swan Hunter & Wigham Richardson\". Její kýl byl položen v roce 1902, na hladinu byla spuštěna o rok později. Společnost Cunard Line přidělila Carpathii na transatlantické linky. Její jméno vstoupilo do dějin mořeplavby, když dne 15. dubna 1912, poté co podnikla riskantní rychlou jízdu přes ledovcové pole, zachránila 705 osob ze ztroskotaného Titanicu. Na konci první světové války, 17. července 1918, byla potopena torpédem německé ponorky U-55.\n\n"}
{"id": "269633", "url": "https://cs.wikipedia.org/wiki?curid=269633", "title": "Třída Děkabrist", "text": "Třída Děkabrist\n\nTřída Děkabrist (či třída D) byl první typ sovětské ponorky produkované po 1. světové válce a Říjnové revoluci. Jejich výroba byla součástí programu obnovy flotily v SSSR z roku 1926. Hlavním konstruktérem této třídy byl Boris Michajlovič Malinin. Během roku 1929 bylo dokončeno 6 kusů ponorek typu D série I. Jednalo se o středně velká plavidla nesoucích osm torpédometů ráže 533 mm a hlavňovou výzbroj, kterou tvořil jeden 100mm a jeden 45mm kanón.\n\nD-1 se potopila ještě před začátkem války. Za druhé světové války pak byly ztraceny další tři ponorky. Ponorka D-2 se zachovala dodnes a je vystavena v památníku v Petrohradě.\n\n\n"}
{"id": "269634", "url": "https://cs.wikipedia.org/wiki?curid=269634", "title": "Vincent Šikula", "text": "Vincent Šikula\n\nVincent Šikula (19. října 1936, Dubová, Československo – 16. června 2001, Modra, Slovensko) byl slovenský spisovatel-prozaik, básník a dramatik, autor literatury pro děti a mládež.\n\nNarodil se v rodině lesního dělníka a své vzdělání získal v Dubové, v Nitře a nakonec v Bratislavě, kde studoval v letech 1956-1959 na Hudební pedagogické škole a po jejím zrušení na Státní konzervatoři hru na lesní roh. V letech 1961-1964 pracoval jako učitel v Modře, v letech 1967-1968 pak pracoval jako redaktor v časopise Romboid, v letech 1969-1973 byl \ndramaturgem ve Slovenské filmové tvorbě. Od roku 1973 pracoval jako redaktor ve vydavatelství Slovenský spisovatel, v letech 1994-1999 byl předsedou Spolku slovenských spisovatelů. V roce 1979 mu byl udělen titul zasloužilý umělec.\n\nPublikovat začal krátkými prozaickými díly, která mu vyšla ve sbírce v roce 1964. Jeho díla jsou založena na životní a vypravěčské bezprostřednosti, jejich základem jsou osobní zážitky, zkušenosti, dojmy a pocity mladého člověka. Nevytváří ucelené příběhy, jen volně spojuje situace, motivy a představy, čímž zvýrazňuje naoko bezvýznamné věci a odkrývá trvalé hodnoty lidského života, jako je láska, domov, přátelství či práce. Svou tvorbou navazuje na naturismus autorů jako byli František Švantner, Margita Figuli či Dobroslav Chrobák, ale velký vliv na jeho tvorbu měli i starší autoři, jako např. Martin Kukučín, či Jozef Gregor-Tajovský.\n\n\n\n\n"}
{"id": "269635", "url": "https://cs.wikipedia.org/wiki?curid=269635", "title": "Leopold I. Habsburský", "text": "Leopold I. Habsburský\n\nLeopold I. Slavný (4. srpna 1293, Vídeň – 28. února 1326, Štrasburk) byl rakouský a štýrský vévoda, třetí ze šesti synů římského krále Albrechta I. a jeho ženy Alžběty.\n\nPo otcově vraždě roku 1308 se Leopold snažil dostihnout a potrestat spoluviníky vražedného spiknutí a hlavně samotného vraha, svého bratrance Jana. V září 1309 společně se starším bratrem Fridrichem uzavřel na říšském sněmu ve Špýru dohodu s novým římským králem Jindřichem VII. o pronásledování a potrestání vrahů a zabavení jejich majetku. Habsburským bratřím král potvrdil veškerá jimi držená říšská léna a zorganizoval uložení ostatků jejich otce do špýrské katedrály. Leopold na sněmu přislíbil svou účast na Jindřichově římském tažení, které se konalo o rok později.\n\nLeopold se v Itálii mnohokrát předvedl jako hrdina. Pomohl Jindřichovi pokořit Milán a v červnu 1311 se u Brescie nechal za úplatu v podobě zvýšeného žoldu, ústupků v otázce alsaských a švýcarských držav a také za jmenování nových rozhodčích o dluhu Habsburkům za ústup z moravských zástavních měst přesvědčit k prodloužení svého válečného závazku do konce roku.Svůj závazek porušil po úmorném letním obléhání Brescie, Jindřichovo vojsko opustil a vrátil se zpět domů.\n\nPo nečekaném skonu lucemburského hraběte roku 1313 prosazoval jako nového kandidáta na římský trůn bratra Fridricha. Došlo však ke dvojí volbě a římští králové byli dva - Habsburk Fridrich I. a Wittelsbach Ludvík Bavor, což zapřičinilo mnoho neshod a bitev.\n\nLeopold se zúčastnil kromě římské jízdy Jindřicha VII. také bitvy u Morgartenu (roku 1315), kde byli habsburští vojáci poraženi Švýcarským spříseženstvem. Bitvu u Mühldorfu nestihl. Ludvík Bavor zde získal jako cenného zajatce svého římského protikrále Fridricha a Ludvíkův spojenec Jan Lucemburský si do Čech odvezl dalšího Habsburka Jindřicha, kterého nechal uvěznit na Křivoklátě.\n\nLeopold se snažil o osvobození bratrů, ale jeho politické snažení překazila smrt. Zemřel v únoru 1326 pravděpodobně na srdeční chorobu.\n\n\n"}
{"id": "269638", "url": "https://cs.wikipedia.org/wiki?curid=269638", "title": "Pravda (ponorka)", "text": "Pravda (ponorka)\n\nPravda byla třída sovětských ponorek, označovaná také jako typ P IV. série. Byly vyrobeny jen tři kusy, jejichž výroba začala roku 1931. Ponorky se vyráběly v Leningradě a sovětskému námořnictvu byly předány roku 1936. \n\n\n\n"}
{"id": "269641", "url": "https://cs.wikipedia.org/wiki?curid=269641", "title": "Řasinka", "text": "Řasinka\n\nŘasinka, také brva či cilium, je buněčná struktura, která se nachází v některých eukaryotických buňkách. Má úzký vlasovitý tvar a velikost asi 5-10 mikrometrů. Směřuje ven z povrchu obrvených buněk. \n\nNěkteré řasinky konají pravidelný pohyb (a často umožňují pohyb buňky – kinocílie), jiné však slouží pouze jako smyslové ústrojí a nepohybují se. Řasinky jsou složené z tubulinu a jiných proteinů. \n\nOd bičíku se řasinky liší menší velikostí v poměru s buňkou a většinou i výrazně vyšším počtem. Společně se však obě struktury označují jako undulipodie. \n\nŘasinky vykonávají v těle velmi důležité funkce a genetická vada spojená s jejich funkcí může vést k vážným onemocněním. \n\nBrvy jsou u rostlin vzácné, vyskytují se pouze u cykas. Velmi časté jsou u různých protistů, například prvoků. Vývojově vyšší eukaryotní organismy, jako je člověk, mají brvy také. Většinou jsou na určitém místě ve velkém množství a vykonávají koordinovaný pohyb. \n\nU člověka jsou brvy například v průdušnici, kde vytahují hlen a nečistoty z plic. Ve vejcovodu také brvy pohybují vajíčkem do dělohy.\n\nNepohyblivé řasinky na rozdíl od pohyblivých se vyskytují v nižším počtu, často jen jedna na buňku. \n"}
{"id": "269647", "url": "https://cs.wikipedia.org/wiki?curid=269647", "title": "Ponorka třídy K", "text": "Ponorka třídy K\n\nTřída K, nazvaná Krejserskaja (česky: Křížníková) byla třída sovětských oceánských ponorek série XIV, neoficiálně pojmenovaná jako \"Kaťuša\". Byly to největší sovětské ponorky v době druhé světové války. Výroba začala roku 1936 ve třech leningradských loděnicích. Jednalo se o velkou a silně vyzbrojenou ponorku, která byla schopna nést 24 torpéd a 24 min, a která měla silnou výzbroj i k vedení boje na hladině. Původní plány na nesení vlastních hydroplánů nebyly realizovány. Celkem bylo vyrobeno 12 kusů označených K-1 až K-3, K-21 až K-23 a K-51 až K-56.\n\nNejznámější akcí ponorek třídy K je údajné zasažení německé bitevní lodě Tirpitz dvěma torpédy vystřelenými K-21 dne 5. července 1942 v rámci akcí při ochraně konvoje PQ-17. Německé prameny však tento úspěch nepotvrzují. Za války jich bylo ztraceno pět ze 12 postavených ponorek. Koncem 50. let byly ostatní vyřazeny, přičemž dva kusy ještě mnoho let sloužily ve výcviku.\n\n\n"}
{"id": "269648", "url": "https://cs.wikipedia.org/wiki?curid=269648", "title": "Leopold III. Habsburský", "text": "Leopold III. Habsburský\n\nLeopold III. Habsburský ( \"Leopold III. der Gerechte\", 1. listopadu 1351, Vídeň – 9. července 1386) byl vévoda rakouský, korutanský, kraňský a štýrský, hrabě tyrolský a také zakladatel leopoldské linie habsburské dynastie.\n\nNarodil se jako nejmladší potomek vévody Albrechta Chromého a Johany, dcery Oldřicha III. z Pfirtu. Vévodkyně zemřela krátce po porodu a roku 1358 po úmrtí otce Leopold osiřel zcela. Poručníkem se stal jeho nejstarší bratr Rudolf, který jej oku 1365 oženil s Viridis, dcerou milánského vévody Bernaba Viscontiho. Leopold je společně s manželkou zobrazen v pokorné pozici donátorů na zadní straně otevíracího oltáře z hradu Tirol.\n\nPo Rudolfově smrti se rozdělil o vládu nad rakouskými zeměmi s bratrem Albrechtem, tyrolské hrabství však po celou dobu spravoval sám. Roku 1379 uzavřel s Albrechtem v Neubergu smlouvu o novém rozdělení rakouských zemí a jejich vzájemném dědění a poručnictví nad nezletilci z obou linií. Rozšířil rodové državy o Horní a Dolní Švábsko, území Feltre a Belluno, město Treviso (které roku 1384 prodal Františkovi I. z Carrary) a Terst, který zůstal pod habsburskou vládou až do roku 1918. Zemřel v boji proti švýcarskému spříseženství v bitvě u Sempachu. Pohřben byl v klášteře Königsfelden v Aargau. Jeho ostatky byly roku 1770 uloženy v St. Blasienu a od roku 1809 jsou v St. Paulu v korutanském Lavanttalu.\n\n\n"}
{"id": "269652", "url": "https://cs.wikipedia.org/wiki?curid=269652", "title": "Měřicí můstek", "text": "Měřicí můstek\n\nMěřicí můstek je elektrický obvod složený ze čtyř impedancí a to tak, že tvoří uzavřený čtyřúhelník. Účelem můstku je zjišťovat impedanci R na místě jedné z nich. Přitom impedance R je proměnlivá, aby se můstek dal vyrovnat. Při vyrovnaném můstku je úbytek napětí na R a R stejný (právě tak jako na R a R), takže mezi body D a B není žádný rozdíl napětí. Galvanometrem v úhlopříčce DB tudíž neteče proud a nezaznamená žádnou výchylku.\n\nPři vyrovnaném můstku tedy platí, že\n\nMůstky se používají k přesnému měření elektrických veličin - kapacity, odporu nebo indukčnosti. Měření můstkovými metodami se zakládá na dosažení rovnováhy mezi větvemi můstku. Tuto rovnováhu zjišťujeme galvanometrem, zapojeným mezi uzly D a B. Na uzlech A, C je pak připojeno střídavé nebo stejnosměrné napájení (podle měřené veličiny: pro kapacitu a indukčnost střídavé, pro odpory stejnosměrné i střídavé, lepší je však stejnosměrné). Společným znakem je napájení, které je připojeno k jedné úhlopříčce můstku, i způsob indikace: indikátor se zapojí k druhé úhlopříčce, vyvažování větví je stejné, pomocí proměnného rezistoru, zapojeného jako reostat.\n\nMěření je přesné, ale jen ve střední oblasti proměnného rezistoru R. Proto se měřicí rozsah obvykle omezuje na poměr 1:10 a místo pevného rezistoru R se užívá přepínatelná odporová dekáda.\n\n\n"}
{"id": "269653", "url": "https://cs.wikipedia.org/wiki?curid=269653", "title": "Jozef Gregor-Tajovský", "text": "Jozef Gregor-Tajovský\n\nJozef Gregor Tajovský (pseudonymy Gregor Tajovský, Greško, Grigorievič, Izäslav, Jano z Dohnian, Jozef Slovák, Kaprál, M. Žiarsky, Podsokolovský, Prepáčte a jiné); (18. října 1874, Tajov, Uhersko – 20. května 1940, Bratislava) byl slovenský spisovatel-prozaik, dramatik a básník.\n\nNarodil se v početné rodině řemeslníka, ale své dětství strávil u dědečka. Vzdělání získal v rodném Tajově, později v Banské Bystrici a na učitelském ústavu v Kláštore pod Znievem. Pracoval jako učitel na různých místech Slovenska. Vystřídal mnoho učitelských míst, protože se většinou neshodl s vrchností, ať už církevní nebo státní, pro své národní přesvědčení. Nakonec odešel znovu studovat, tentokrát do Prahy na obchodní akademii, kde jeho studium finančně podporovala Českoslovanská jednota. Po studiu nastoupil do Vesnické lidové banky, později do Tatrabanky, ale současně pracoval i ve slovenských Lidových novinách. V roce 1907 se oženil s Hanou Lilgovou, která se stala v literárním světě známou pod jménem po manželovi jako Hana Gregorová. Tajovský se v roce 1912 stal tajemníkem Slovenské národní strany v Martině, ale v období 1. světové války se stal redaktorem Národného hlásnika. V roce 1915 byl povolán k vojsku a odvelen na ruskou frontu, ale zběhl do ruského zajetí. Po válce se vrátil do Martina, v roce 1925 byl penzionován. Vrátil se do Bratislavy, kde žil a tvořil až do smrti. Spolu s manželkou se stal podporovatelem chudých začínajících autorů. Pochován je v Tajově.\n\nVelká část života prozaika a dramatika Jozefa Gregora Tajovského je spojená s rodným Tajovem, s Banskou Bystricou a s obcemi v jejím okolí: Pohorelá, Lopej, Horná Lehota, Podlavice. Citově přilnul zejména k Tajovu, ke kterému se vracel po celý život. V Banské Bystrici navštěvoval měšťanskou školu.\nZde se započalo jeho národní uvědomění, v tomto městě vedl v roce 1891 prvomájovou demonstraci banskobystrických proletářů. Do tohoto města sa vrátil jako absolvent učitelského ústavu v Kláštore pod Znievem, aby zde učil krátkou dobu, necelý rok /1893-1894/. Potom putoval jako učitel v uvedených i dalších obcích až do roku 1898, když pro neshody se školní a církevní maďarizační vrchností odešel ze školních služeb, přešel na obchodní akademii do Prahy a už se k pedagogické práci nevrátil. K rodnému kraji projevoval lásku a příchylnost po celý svůj život. Dokázal to i tím, že se dal pochovat na tajovském hřbitově, jak si to přála i jeho manželka spisovatelka Hana Gregorová.\n\nSlovenská kultura má v Jozefovi Gregorovi Tajovském svého významného realistického spisovatele. Od vstupu do literárního života nacházel cestu k slovenskému lidu, k jeho kultuře, s velkou pozorností si všímal jeho života, odkrýval jeho mravní hodnoty, ale i otevřeně psal o nectnostech a bídě, které slovenský lid, ať z viny cizích či vlastních panských vrstev, nebo i z viny jednotlivců, stíhaly. A těch běd nebylo málo. Patřilo k nim opilství, honba za majetkem, popanšťování, pasivita, národní vlažnost. Navzdory tomu dával Tajovský najevo, že chudí lidé jsou mravnější jako bohatí, že jsou „tajnými boháči“, umí se rozhodovat pro lidské dobro. Tajovský vytvořil nezapomenutelné postavy slovenského lidového života: starého dědu ve vzpomínkové próze \"Do konca\", ubohého sluhu \"Maca Mlieča\", statečnou \"Mamku Pôstkovú\", obětavou matku v próze \"Horký chlieb\", do krajní nouze zahnaného vesnického bednáře z črty \"Na chlieb\". Současně Tajovský zjistil, že existuje společenské napětí, že z lidu vyrůstají postavy odporující sociální nespravedlnosti. Uměl zachytit realitu nejen pravdivě a kriticky, ale i se smyslem pro humorné situace. Byl autorem úsměvných postojů, ale i autorem krátkých textů o vážných mravních a společenských konfliktech, dramatik slovenských národních dějin, spisovatel kárající, ale vždy laskavý i ve slovech varovných.\n\nJozef Gregor Tajovský vroucně miloval svůj rodný kraj, Slovensko a jeho lid, měl dobrý vztah k bratrskému českému národu, byl účastníkem boje za vznik společného československého státu, jako slovenský vlastenec odmítl slovenský nacionalismus a fašismus. Svět, který ve svém díle představil, patří minulosti.\nAle Jozef Gregor Tajovský a jeho dílo stále patří přítomnosti, neboť o ní vyslovil pravdu, podloženou hlubokým sociálním cítěním a láskou k člověku.\n\nJako prozaik patří k vedoucím představitelům druhé vlny slovenského literárního realismu, přičemž velký důraz klade na sociální témata; jako dramatik je zakladatelem slovenského realistického dramatu. Jeho díla jsou spojena s aktuálními politickými a sociálními problémy, přičemž kromě kritiky využíval\nčasto i humorné ladění příběhů. Ty zasazoval zejména do vesnického či maloměstského prostředí, kde vynikla jeho schopnost humorného popisu prostých lidí a jejich každodenních problémů, ale také vyzdvihuje potřebu jejich nápravy. Hojně využívá všechny aspekty lidového jazyka. V jeho tvorbě dominuje povídka, drama, měně psal črty, fejetony a novely. Příležitostně psal i medailóny nebo nekrology, ale i politické články.\n\n\n\n\n\n\n\n"}
{"id": "269657", "url": "https://cs.wikipedia.org/wiki?curid=269657", "title": "Prase vousaté", "text": "Prase vousaté\n\nPrase vousaté, známé také jako bornejské prase nebo vepř vousatý (\"Sus barbatus\"), je velký druh prasete.\n\nJeho největší charakteristikou je hustý, nejčastěji bílý vous, který vyrůstá na lících a nad čenichem. Prase vousaté má protáhlou hlavu, úzké tělo a nad každým okem má výrůstek pokrytý štětinami, které mívá občas i na konci ocasu. Srst je většinou šedá, končetiny bývají tmavší. Tělo dosahuje délky 1,6–1,8 m a ocas 20–30 cm. Obývá tropické deštné lesy, křoviny a mangrovové bažiny na území Jihovýchodní Asie, konkrétně v okolí Sumatry, Bornea a východních Filipínách. Živí se hlavně spadanými plody, výhonky, kořínky a larvami hmyzu. Žijí většinou v nevelkých skupinách, tvořených z rodin. Tyto skupiny podnikají i výpravy na pole se zemědělskými plodinami, kde dokáží ročně napáchat poměrně značné škody. Samice rodí zhruba po čtyřměsíční březosti 2 až 3 mláďata do zvláštně upraveného hnízda z rostlin. Se samicí zůstávají mláďata celý následující rok. Pohlavní dospělosti dosahují ve věku 18 měsíců a jsou schopny se křížit i s jinými druhy prasatovitých.\n\nU prasete vousatého rozeznáváme tři poddruhy:\n\n"}
{"id": "269659", "url": "https://cs.wikipedia.org/wiki?curid=269659", "title": "Sus", "text": "Sus\n\nSlovo sus může mít více významů:\n\n\n\n\n\n"}
{"id": "269660", "url": "https://cs.wikipedia.org/wiki?curid=269660", "title": "Žlutá zakrslost ječmene", "text": "Žlutá zakrslost ječmene\n\nŽlutá zakrslost ječmene je choroba postihující trávy. Je způsobovaná Virem žluté zakrslosti ječmene ( - BYDV). Projevuje se žlutými proužky na listech a dále zakrslostí, deformacemi, sterilitou, napřímením listů a také odlišným zbarvením listů, které podle napadeného druhu variuje mezi žlutavou až růžovou. Žluté proužky na listech později přechází v hnědé nekrózy. Přenašeči žluté zakrslosti ječmene jsou mšice. Ochrana rostlin spočívá právě v likvidaci těchto přenašečů – jedná se tedy o ochranu nepřímou.\n"}
{"id": "269662", "url": "https://cs.wikipedia.org/wiki?curid=269662", "title": "Liger", "text": "Liger\n\nLigr (též psáno liger) je kříženec mezi samcem lva a samicí tygra, který dosahuje značných rozměrů. V současnosti se nacházejí ligři v některých zoologických zahradách (např. v ruské Samaře), které jsou spolu s cirkusy nejčastějšími místy, kde k mezidruhovému křížení dochází.\n\nLiger je největší známou kočkovitou šelmou světa. Jeho tělo může být dlouhé přes tři metry s hmotností přes 400 kg. Základní srst má plavou barvu jako srst lva. Má pruhy podobně jako tygr, obvykle však světlejší. Samec může mít hřívu, která je však méně mohutná než hříva lva.\n\nKříženec mezi samcem tygra a samicí lva se nazývá tigon. Tigon je menší.\n\nKříženec mezi samcem lva a samicí ligera se nazývá liliger.\n\n"}
{"id": "269666", "url": "https://cs.wikipedia.org/wiki?curid=269666", "title": "Allkampf-jitsu", "text": "Allkampf-jitsu\n\nAllkampf-jitsu (zkratka AKJ) je moderní bojové umění využívající propracované asijské techniky boje. Je to systém, který využívá údery, kopy, úhyby těla, házení a páčení, boj ve stoje a na zemi k odražení jakéhokoliv útoku za účelem ochránění zdraví nebo majetku obránce.\n\nAKJ lze zařadit do rodiny novodobých evropských škol \"Ju Jutsu\", které vznikaly v polovině minulého století. AKJ se ale, oproti jiným školám Ju Jutsu, přizpůsobuje potřebám sebeobrany dnešní doby a to jak v profesní, tak ve veřejné sféře.\n\nAKJ bylo vytvořeno \"mistrem Jakobem Beckem\" v roce 1968 a od té doby se neustále rozvíjí.\n\nV současné době obsahuje přes 330 základních obranných technik, tři formy kombinace (\"kihon\") a deset \"kata\". Základní techniky obsahují obranu proti úderům, kopům, hodům a škrcení a proti zbraním (nůž, krátká tyč, dlouhá tyč, pistole). Systém obsahuje také obranu s pomocí zbraní hanbo a tonfa. Od roku 1995 mají žáci možnost vzájemně konfrontovat své nabyté schopnosti na sportovním poli. \n\nV České republice je allkampf-jitsu zastřešeno organizací Allkampf-jitsu Česká republika. Jejím prezidentem je Martin Matouš (6. dan AKJ), který je zároveň vedoucím školy v Chomutově. \n\nOd roku 2012 lze v České republice skládat zkoušky až do 2. danu (do té doby zde bylo možno dosáhnout pouze 1. kyu). \n\nKolegium Danů je nejvyšší technickou složkou AKJ ČR a jeho hlavním cílem je technický rozvoj Allkampf-Jitsu v ČR. Členství v Kolegiu Danů je čestná funkce, která je dobrovolná. \n\nKolegium Danů funguje ve složení:\nIng. Martin Matouš, 6. Dan (Chomutov) - prezident Allkampf-jitsu Česká republika\nIng. Pavel Hirsch, 5. Dan (České Budějovice) - viceprezident Allkampf-jitsu Česká republika\nIng. Martin Hermann, 5. Dan (České Budějovice)\nBc. Petr Gabriel, 3. Dan (Plzeň)\nIng. Pavel Mráz, 3. Dan (Chomutov) - členem Kolegia Danů jmenován 23. 1. 2016\n\nŘád AKJ popisuje přesné tréninkové principy, které se používají pro jednotlivé výcvikové skupiny: děti, mládež, dospělé, výcvik policejních jednotek, armády a speciálních jednotek. Techniky se v zásadě neliší, pouze zakončení technik je přizpůsobeno fyzickým schopnostem dané výcvikové skupiny a její využitelnosti dle toho, k jakému účelu se používá.\n\nSystém AKJ má pevný zkušební řád, který obsahuje 10 žákovských stupňů (\"kyu\") a 10 mistrovských stupňů (\"Dan\"). Na každý technický stupeň se provádí slavnostní veřejná zkouška, při níž mají žáci možnost prověřit si svou technickou i psychickou vyspělost. Žák předvádí provedení sebeobranných technik a základních úderů a kopů. S vyššími technickými stupni přibývají i další disciplíny, například od 6. kyu zkouška zahrnuje i předvedení kombinace, randori a přerážecí techniku dřevěné desky .Přesné požadavky na úspěšné absolvování zkoušky jsou stanoveny ve zkušebním řádu.\n\nV České republice je možné absolvovat zkoušky až do stupně 2. dan. Zkoušky na vyšší stupně se konají v Německu před mistrem Jakobem Beckem.\n\nPo úspěšném absolvování zkoušky je žák oprávněn nosit barevný pás dle dosaženého technického stupně a obdrží mezinárodně platný certifikát. Barevné označení pásů slouží žákovi pro uvědomění si, jak daleko je na své cestě; pro učitele je to rychlá orientace o úrovni technické vyspělosti žáka.\n\nAllkampf-Jitsu má dvě základní sportovní soutěže - klasickou \"technickou soutěž\" a \"volný boj - Fighting\". Hlavní filosofií pořádání soutěží je dát žákům motivaci do celoročního tréninku.\n\nTechnická soutěž se skládá ze tří disciplín - \"Kata, Randori a Tameshi-wari\" a respektuje hlavní filozofii AKJ, kterou je univerzálnost. Závodník musí absolvovat všechny tři disciplíny, aby byl hodnocen. V soutěži družstev se provádí navíc disciplína Embu. Tato soutěž rozvíjí technickou dokonalost, vnitřní sílu, spolupráci s partnerem a odolnost úderových ploch.\n\nAby byl zachován princip univerzálnosti musí závodníci v kategorii jednotlivců absolvovat všechny disciplíny (K+R+T) a jsou hodnoceni až ze součtu jejich koeficientů. V soutěži družstev se provádí navíc disciplína Embu. V roce 2001 byla přidána další disciplína \"Fighting\", což je sportovní volný boj s poměrně přísnými pravidly, ve kterém se používají údery, kopy, hody, porazy a boj na zemi. Boj se provádí s lehkým kontaktem a trvá 2 x 2 minuty. Četnost závodů (1× ročně) zabezpečuje, že AKJ zůstane stále bojovým uměním a nestane se sportovním stylem.\n\nSoutěž ve volném boji - \"Fighting\" - je sportovní zápas, který trvá 2 x 2 minuty a používají se v něm údery, kopy, hody, porážení, páčení, škrcení, bojuje se ve stoje i na zemi. Tato soutěž rozvíjí použitelnost naučených technik, přizpůsobivost stylu boje soupeře a zlepšuje odolnost proti stresovým situacím.\n\nMalá četnost soutěží by měla zajistit, že se AKJ nestane sportovním stylem. Technická soutěž je organizována pouze jedenkrát ročně formou Mistrovství ČR v Allkampf-jitsu a jednou za čtyři roky jako Mistrovství Evropy. Volný boj Fighting je organizován pouze jedenkrát ročně na mezinárodní úrovni.\n\nKaždý závodník si z bezpečnostních důvodů vybírá partnera k předvedení technik sám. Technický stupeň a pohlaví partnerů je libovolný. Závodník předvede celkem čtyři techniky; po jejich předvedení provedou rozhodčí bodové ohodnocení. Požadovány jsou čtyři techniky, kdy jedna z nich musí být proti zbrani. Techniky musí být ze systému J. Beck, propojovací a závěrečné techniky jsou volné. Pohybové provedení musí být technicky správné a razantní, musí být v souladu se zněním paragrafu Nutná obrana.\n\nKata nebo kombinace může být libovolně zvolena ze systému Jacob Beck, výběr není omezen technickou vyspělostí závodníka. Musí být provedena jako boj, tzn. tak, aby bylo vidět patřičné nasazení a precizní provedení. Dýchání, rytmus a směry pohledů musí být v souladu s technikami.\n\nV této disciplíně si každý závodník zvolí techniku přerážení sám. K přeražení desky má závodník jen jeden pokus. Dospělí a junioři přerážejí desky dvě, starší děti jednu. K přerážení se používají plastové desky s různými barvami s různou optížnosťí. Desky jsou přiděleny podle věku závodníka. Obtížnost prováděné techniky, výška, vzdálenost nebo volně držená deska zvyšují bodový základ. Barva desek - muži a senioři hnědá, junioři a ženy zelená, juniorky zelená, děti žlutá.\n\nDružstvo skládající se ze tří závodníků předvede volný boj dvou útočníků proti jednomu obránci, který musí trvat jednu minutu (tolerance je 10 sekund). Použité techniky mohou být libovolné, ale celý boj musí obsahovat alespoň sedm technik AKJ. Provedení boje musí být reálné, boj může obsahovat i akrobatické prvky, ty ale musí respektovat realitu provedení.\n\nPravidla zápasu jsou velice přísná a samotný boj trvá čtyři minuty s minutovou přestávkou uprostřed zápasu v seniorské kategorii, tři s minutovou přestávkou uprostřed zápasu v kategorii dorostenců a juniorů. Závodníci spolu bojují v první fázi zápasu podobně jako v karate, jsou povoleny kontrolované kopy a údery od pasu výš, další fáze boje umožňuje zachytit soupeře a provést podmet či přehoz; třetí fáze zápasu probíhá na zemi, kde je třeba soupeře znehybnit po dobu 20 sekund nebo do vzdání se soupeře. Využívá se tedy veliké škály technik sebeobranného systému AKJ, které však nesmí odporovat přísným pravidlům. Závodník musí být připraven všestranně a tak není možné se zaměřit pouze na jednu ze tří fází boje, které musí během utkání proběhnout. Je zakázáno jakékoliv kontaktování obličeje a hrdla, za menší přestupky proti pravidlům zápasu rozhodčí udělují trestné body, za větší nastává diskvalifikace. Soutěžící mají chrániče rukou, nártů, zubů, suspenzory a u žen a dívek jsou předepsány chrániče prsou.\n\n\n"}
{"id": "269669", "url": "https://cs.wikipedia.org/wiki?curid=269669", "title": "B5 médium", "text": "B5 médium\n\nGamborg \"et al\". (1968) zkráceně B5 médium je široce používané živné médium, které bylo vyvinuto pro kultivování buněčných suspenzí sóji v podmínkách \"in vitro\". Je velice podobné médiu PRL-4. Od tohoto média byla odvozena jiná méně známá média: \"De Greef a Jacobs (1979)\" a \"Savage et al. (1979)\".\n"}
{"id": "269674", "url": "https://cs.wikipedia.org/wiki?curid=269674", "title": "Shenk a Hildebrandt (1972)", "text": "Shenk a Hildebrandt (1972)\n\nShenk a Hildebrandt (1972), zkráceně SH médium je druh živné půdy používané v explantátových kulturách při kultivaci leguminóz. Bylo vyvinutou za účelem rozvoje a kultivace kalusu jednoděložných i dvouděložných rostlin. Ionty Ca, Mg a HPO mají podobnou koncentraci jako B5 médium. Vyšší koncentrace může způsobovat ihnibici (zpomalení) růstu.\n"}
{"id": "269681", "url": "https://cs.wikipedia.org/wiki?curid=269681", "title": "Makaronské kresby", "text": "Makaronské kresby\n\nMakaronské kresby jsou nejstarším dokladem malířství na světě. Pochází z frankokantaberského okruhu (jeskyně Altamira, Pindal, Lascaux, Les Trois Frères). Jedná se o otisky rukou, či obrazy zvířat využívající přirozený reliéf povrchu skal. Makaronské kresby tvoří nejstarší malířské umění, které lze datovat do mladšího paleolitu, tedy 50 000-30 000 let př. n. l. Následuje období lineárních kreseb.\n"}
{"id": "269683", "url": "https://cs.wikipedia.org/wiki?curid=269683", "title": "Olivier Grouillard", "text": "Olivier Grouillard\n\nOlivier Grouillard začal závodit na motokárách v roce 1972, když mu bylo 14 let. Od roku 1981 se vrhl do francouzského školního šampionátu Volant Elf, aby se v roce 1982 objevil ve formuli Renault, kterou vyhrál. Následující rok ho získal tým ORECA pro francouzskou formuli 3. Ve své první sezóně získal 73 bodů, což mu vyneslo celkové čtvrté místo. V roce 1984 již slavil mistrovský titul, když svého největšího rivala Dellavalladeho porazil o dva body.\n\nTým ORECA vstoupil do premiérového ročníku formule 3000 v roce 1985, samozřejmě s čerstvým mistrem Francie. Olivier však za konkurencí zaostal a v první sezoně byl až dvanáctý, když nejlépe dojel na čtvrtém místě v závodech na tratích Vallelunga a Pau. Následující rok opustil tým ORECA a připojil se k Formula Team Ltd., který provozoval vozy Lola T86/50 Cosworth, ale znovu dokázal dosáhnout pouze na 4. místo a v konečném pořadí to stačilo na 13. příčku. V roce 1987 se vrátil k týmu ORECA, ale znovu dosáhl jen na čtvrté místo a celkově tak zaznamenal nejhorší sezonu ve formuli 3000, když skončil na 17. místě. A proto se angažuje i v závodech cestovních vozů s vozem BMW M3. Pro rok 1988 sehnal angažmá v týmu GBDA Motorsport. Sezonu zahájil pátým místem v Jerezu, následovalo první umístění na stupních vítězů v Grand Prix Říma, dojel třetí. Následovala série tří nedokončených závodů, v italské Enně zažehl naději na lepší umístění, dojel druhý, ale další dva pokažené závody mu sebrali poslední naději na mistrovský titul a nepomohli ani dvě vítězství v posledních dvou závodech. Celkově získal druhé místo a to mu otevřelo dveře do formule 1.\n\nPo jeho působivých výkonech v roce 1988 si ho vybrala stáj Ligier pro následující sezonu ve formuli 1, aby nahradil Stefana Johanssona. Olivier se tak stal týmovým kolegou zkušeného René Arnouxe, ale v týmu panovala nestabilita a také osmiválcový motor Cosworth neoplýval dostatečným výkonem. To vše dělalo z vozu Ligier JS33 nekonkurenceschopné a nespolehlivé auto, které jen zřídka vidělo cíl a nebo se nekvalifikovalo. Přesto Grouillard dokázal s vozem nemožné, hned v prvním závodě v Riu se kvalifikoval na 22 místě a v závodě dojel na 9. místě, zatímco mnohem zkušenější Arnoux se nekvalifikoval. Ještě lépe si vedl v deštivé Imole, kde se dokázal kvalifikovat na 10 místě, v samotném závodě pak byl diskvalifikován poté co jeho mechanici pracovali na jeho voze v průběhu přerušení závodu (závod byl přerušen po havárii Gerharda Bergera) což bylo v rozporu s pravidly. Znovu tak zastínil týmového kolegu, který se nekvalifikoval. V Monaku byl znovu lepší než Arnoux, když startoval z 16. místa, ale cíl nespatřil pro poruchu převodovky. V Mexiku dojel na 8. místě, zatímco v USA a Kanadě, doplatil na nespolehlivý výkon motoru a do obou závodů se nekvalifikoval. Grand Prix Francie byla jeho největším závodem sezony (jak se později ukázalo i celé jeho kariéry ve formuli 1), ze 17 místa na startu se prokousával startovním polem, i přes potíže s pneumatikami a převodovkou, na konečné šesté místo. Získal tak svůj první a zároveň jediný mistrovský bod ve formuli 1. V konečném součtu se tak přidal k Arnouxovi, který bodoval pátým místem v kanadské Grand Prix a tým se třemi body zaujal poslední příčky v poháru konstruktérů. Zatímco v první části sezóny byl Grouillard v týmu oblíbený a dle jeho pokynů se určovalo nastavení vozu, v té druhé si znepřátelil především Guy Ligiera, který nesl s nevolí kritiku ze strany nováčka. A Grouillard tak, stejně jako Arnoux (ukončil kariéru), musel tým opustit.\n\nGrouillard si prohodil místo s italským pilotem Larinim, který působil v malém týmu Osella. Přestup do italského týmu znamenal pro Grouillarda, že se každý pátek musel prodrat sítem předkvalifikace. Osella nasadila atraktivní vůz FA1M, který navrhl Alessandro Tomaini, ve skutečnosti šlo o vůz z předešlé sezóny se spolehlivým motorem V8 Cosworth a vynikající kvalifikační pneumatiky Pirelli, jeho největší slabinou byla nedostatečná strukturální tuhost. Přesto se Olivier hned v prvním závodě v americkém Phoenixu, prodral z předkvalifikace až na 8. místo na startu, když za sebou nechal oba vozy Williams , Ferrari Nigela Mansella i Benetton Alessandra Nanniniho. V závodě už to tak slavné nebylo, odstoupil po havarii. Stejný osud ho potkal i v Brazílii, kde kolidoval s Alboretem. Již ve třetím závodě, kterým byla Grand Prix San Marina, tým představil pozměněný vůz FA1ME, ale zázraky se neděly. V imole startoval jako 22 ale cíl neviděl, v Monaku neprošel sítem kvalifikace. Zato v Kanadě a Mexiku nastala změna k lepšímu, 13. respektive 19. místo tomu napovídalo. Návrat zpět do Evropy, ale probral tým z letargie, ve Francii se poprvé neprobojoval z předkvalifikace a zahájil tak černou sérii hrůzy, kdy se nekvalifikoval jak v Británii tak v Německu a v Maďarsku znovu uvízl v předkvalifikaci. Menší zlepšení zaznamenal tým až v závěru sezóny, kdy se Olivier dokázal kvalifikovat do čtyř závodů z posledních šesti. V Belgii dojel na 16 místě do cíle, v Monze musel odstoupit pro defekt. V posledním závodě sezony v australském Adelaide sice dojel na třináctém místě, ale postupně získával pověst nejpomalejšího muže ve startovním poli, který se jen nerad nechává předjet. Svědčí o tom i gesto Nigela Mansella, který mu hrozil sevřenou pěstí při jednom z pokusů o předjetí.\n\nZačátkem roku 1991 hlavní sponzor týmu Osella Fondmetal, vyplatil Enza Osellu a na jeho místo, týmového šéfa, dosadil Gabriele Rumiho. Na soupisce týmu zůstal Olivier Grouillard, tým získal smlouvu s výrobcem pneumatik Goodyear, ale nové šasi nebylo připraveno a tak se tým prezentoval v úvodních dvou závodech sezony se starým vozem Osella, který přejmenoval na Fondmetal FA1M-E90. Jak se dalo předpokládat byla to absolutní pohroma, Olivier se s tímto vozem nedokázal vymanit z nástrah předkvalifikace jak v Phoenixu tak v Interlagosu. Ale ani nový vůz Fondmetal F1, který tým nasadil od třetího závodu sezony, si neporadil s rychlostí v kvalifikačním kole a třikrát po sobě neprošel předkvalifikací. Obrat téměř o 180° nastal při Grand Prix Mexika, kde Olivier Grouillard zajel druhý nejlepší čas předkvalifikace čímž si zajistil účast v kvalifikaci. V boji o nejlepší startovní příčku zaostal pouze o neuvěřitelných 1,8 s za vítězem kvalifikace Riccardo Patresem, startoval tak z 10 pozice. Jeho práce však přišla vniveč, když musel ve 14 kole vůz pro poruchu odstavit. Stejným způsobem dopadl ve francouzské Grand Prix. V Británii a Německu se vše vrátilo do zaběhlých kolejí, Olivier si balil věci již v pátek, po nepovedených předkvalifikacích, v Maďarsku o den později, kdy neprošel kvalifikací. Dalším vrcholem byla Belgie, tady se kvalifikoval na 23. místě a závod dokončil na 10. místě, v Itálii se kvalifikoval 26 , ale cíl neviděl. Grand Prix Portugalska znamenala další pád do předkvalifikace a předčasný odjezd domů. To už došla trpělivost i Rumimu a Oliviera s okamžitou platností vyhodil. Grouillard byl nahrazen Gabrielem Tarquinim, zatímco francouzský pilot bezprostředně sáhl po uvolněném místě v AGS. Ale byl to jen další marný pokus dostat se dále než jen do páteční předkvalifikace. Bezprostředně po Grand Prix Španělska tým AGS formuli 1 opustil a nedokončil ani sezónu.\n\nVše již nasvědčovalo tomu že se Olivier Grouillard s formulí 1 rozloučí, když zničeho nic získal místo u týmu Tyrrell. O to víc zarážející byl fakt, že o místo v týmu měl zájem i Alessandro Zanardi a Andrea de Cesaris. Místo druhého pilota si nakonec získal pro sebe de Cesaris, který dokázal sehnat více prostředků od sponzorů. I když vůz Tyrrell 020B byl téměř bez šancí na bodové umístění, dokázal odhalit přístup k závodění obou jezdců. Andrea de Cesaris v sobě nezapřel svou bojovnost a v podprůměrném týmu si dokázal vydobýt uznání soupeřů, zatímco Olivier za svým týmovým kolegou značně zaostal a to jak v kvalifikacích tak pak především v závodech. Andrea de Cesaris dokázal získat 8 bodů a celkově deváté místo v mistrovství světa, Grouillard vyšel naprázdno a jeho nejlepším umístěním bylo osmé místo v San Marinu.\n\nOlivier Grouillard se vydal stejnou cestou jako mistr světa Nigel Mansell, za oceán pokoušet štěstí v americké sérii Cart. V sezóně 1993 získal místo u týmu Indy Regency Racing a svůj vstup do této série plánoval hned v tom nejprestižnějším závodě, v 500 mil v Indianapolis, s vozem Lola T9200 se však nekvalifikoval. Další pokusy zkoušel v týmu Eurosports/Marlboro, jeho nejlepší výsledek bylo jen 11 místo v Grand Prix Budweiser, která se konala v Clevelandu. Zatímco Nigel Mansell odešel jako vítěz celé série, Olivier zůstal hluboko v poli poražených.\n\nPo nezdaru v Americe se v roce 1994 vrátil do Evropy, aby startoval ve sportovních vozech v sérii BPR Global GT Endurance, která byla předchůdcem série FIA GT. Nebyla to jeho první zkušenost se sportovními vozy, již v roce 1990 načichl k atmosféře této disciplíny, když startoval v sérii IMSA s vozem Ferrari F40 LM a při svém prvním a jediném startu získal třetí místo. Vstup do Global GTS si odbil s vozem Venturi 400 Trophy na trati v Paul Richard, kde dojel na 16. místě a 4. ve své třídě. Dalších pět závodů již řídí vůz Venturi 600 LM pro tým Agusta Racing, spolu s Christophe Bouchutem skórují druhým místem v Montlhery a pátým ve Vallelunze. Společně s Michele Fertém a Michele Neugartenem nastupuje k závodu na 24 h v Le Mans, ale problém s motorem je donutil závod předčasně opustit. Spojení s Jacadim, pro kterého jel v Le Mans, pokračovalo i v roce 1995, kdy mu připravil vůz McLaren F1 GTR, se kterým pak dojel pátý ve Španělsku a druhý v Německu. Ve stejném voze startuje s Fabien Giroixem, Jean-Denis Delettrazem v Le Mans a jsou pátí. Pak ale Olivier z týmu odešel a nastoupil do Mach One Racing, aby znovu startoval s vozem McLaren v BPR, vůz připravený tímto týmem byl ale o třídu lepší a tak Olivier mohl slavit vítězství na tratích Silverstone, Nogaro a Zhuhaj. S 91 body obsadil 14 místo v celkovém hodnocení šampionátu. Pro rok 1996 zůstal ve službách týmu Mach One, ale začátek sezóny se nezdařil přesně podle představ a čtyři odstoupení v prvních pěti závodech vyvážilo pouze vítězství v Silverstone šesté místo v Le Mans (nebyl součástí BPR). Druhá část bylo o poznání lepší, čtvrté místo v Anderstorpu, třetí v Suzuce a druhé v Brands Hatch. Tým Mach One, ale nedokáže čelit finančním problémům a k dalším závodům nenastoupil, Olivier je tak znovu nucen hledat si angažmá jinde. Ve Spa se nedokázal kvalifikovat s vozem Porsche 911 GT2 Evo v týmu Friesinger Motorsport. Přesto v BPR končí se 106 body na osmém místě.\n\nV roce 1997 startoval v nově utvořeném seriálu FIA GT s vozem Panoz GTR Ford, zkoušel také japonskou sérii pro vozy GTS. V Le Mans startuje spolu s klanem Andretti ve voze Courage C36, ale po 15 hodinách ze závodu odstoupili. V roce 1998 se v Le Mans umístil na 16. místě spolu s Henri Pescarolem, Franck Montagnym, ve stejném voze. V roce 2000 se objevil v ALMS s vozem Courage C52 Peugeot a hned na úvod obsadil 6. místo v Silverstone a v Le Mans pak byl čtvrtý. V roce 2001 byl znovu připravený závodit za tým Pescarolo Sport s novým vozem Courage C60 Peugeot. V testech na Le Mans se usadil na 11. místě, pro závod byl ale nahrazen Borisem Derichebourgem, pro Oliviera to znamenalo konec závodní kariéry.\n\ntučně vyznačené závody znamenají zisk pole position\n\n"}
{"id": "269686", "url": "https://cs.wikipedia.org/wiki?curid=269686", "title": "Lemberkové", "text": "Lemberkové\n\nLemberkové nebo Páni z Lemberka jsou starobylý šlechtický rod, který vzešel ve 13. století z Markvarticů. Rod je nazýván podle hradu Lemberk založeném v roce 1240 poblíž Jablonného v Podještědí. Zakladatelem hradu i rodu byl Havel z Jablonného, později z Lemberka. Lemberkové v Čechách vymřeli po meči v 15. století.\n\nMarkvarticové byl starý šlechtický rod, který svůj majetek, pozemky v severních Čechách získal jako úsluhu za služby Přemyslovcům ve 12. století. První známým příslušníkem z toho rodu byl Markvart, o němž je záznam z roku 1159. Byl komoří u dvora knížete Vladislava II. Měl tři syny a řadu vnuků. Jedním z vnuků byl Markvart z Března, roku 1220 připomínaný jako purkrabí v Děčíně. Měl rozsáhlé pozemky kolem dnešní Mladé Boleslavi a také manželku Hostilku, s níž měl 4 syny. Jedním z nich byl Havel z Lemberka, důvěrník českého krále Václava I. z rodu Přemyslovců.\n\nJe připomínán v různých pramenech z let 1233 až 1255, kdy zemřel. V roce 1240 se psal \"Havel di Yablonni\" (z Jablonného), v témže roce založil poblíž něj hrad Löwenberk, tedy dnešní Lemberk. Jeho panství bylo ze západu ohraničené Lužickými a od východu Jizerskými horami. Je znám i díky své manželce Zdislavě z Lemberka, svatořečené o sedm století později v roce 1995. Spolu založili v roce 1237 opevněný klášter a městečko se špitálem Český Dub, kde také Zdislava léčila. Další klášter založili roku 1250 v Jablonném. Havel se svou paní Zdislavou měl tři syny a dceru, kteří se zprvu všichni psali s přídomkem „z Lemberka“.\n\nNejstarším synem byl Havel II. z Lemberka, který zastával v letech 1266 - 1269 na dvoře Přemysla Otakara II. funkci nejvyššího číšníka a držel panství Kladské, které mu však král později odebral. Druhým synem byl Zdislav, zakladatel hradu Zvířetice. On i jeho synové se psali z Lemberka, synové a vnuci později páni ze Zvířetic.\n\nTřetí syn Jaroslav z Lemberka si ponechal v držení hrad Lemberk a jeho čtyři synové v držení panství jako páni z Lemberka dále pokračovali. Synové byli:\nJaroslav později vystupoval i jako Jaroslav z Turnova, tedy se stejným jménem, které používal dříve jeho strýc, známý ještě roku 1239 jako Jaroslav z Hruštice, pozdější zakladatel Turnova i Valdštejna.\n\n\n"}
{"id": "269687", "url": "https://cs.wikipedia.org/wiki?curid=269687", "title": "Na cestě", "text": "Na cestě\n\nNa cestě (v originále ) je román amerického spisovatele Jacka Kerouaca. Kerouac jej napsal v dubnu 1951, ale kniha vyšla až v roce 1957 v nakladatelství Viking Press. Román je z velké části založen na Kerouacových autobiografických vzpomínkách a je psán stylem proudu vědomí. Kerouac v knize popisuje zejména své cestování napříč Spojenými státy se svými přáteli. Jejich jména jsou v knize pozměněná, avšak předlohou pro hlavní postavy románu byli skuteční lidé.\n\nJacka Kerouaca při tvorbě tohoto díla zásadně ovlivnil Neal Cassady, konkrétně rozsáhlým čtyřicetistránkovým dopisem (známým jako dopis o Joan Andersonové), de facto jedinou nepřerušovanou větou, jež byla Kerouacovi inspirací k formě, kterou pro román potřeboval. Poté, co byl propuštěn z nemocnice (kde byl hospitalizován s flebitidou – zánětem žil) koncem března 1951, pustil se do díla. Začal psát na pět metrů dlouhé tenké role japonského kreslicího papíru, jež našel na půdě a lepil je dohromady do velkých pásů. Pracoval neúnavně po celé tři týdny, pod vlivem drog a v podnapilém stavu, aby vytvořil svůj jediný 30 m dlouhý odstavec tak, jak se mu vynořoval v paměti. Byl to jeho způsob, jak se vymanit z dřívějších literárních omezení, která považoval za druh lži.\n\nPoté, co dílo koncem dubna dokončil, opustil svou druhou manželku Joan Havertyovou. Byl vyčerpaný a přecitlivělý a přesunul se do domu své sestry v Rocky Mount, kde – pro uklidnění – věnoval dlouhé dny četbě Dostojevského, Prousta, Lawrence, Faulknera, Flauberta, Gorkého, Whitmana, Dickinsonové, Yeatse, Hawthorna, Sandburga a Crana.\n\nRomán byl americkým časopisem \"Time\" vybrán mezi stovku nejlepších anglicky psaných románů mezi lety 1923 až 2005.\n\nNásledující tabulka znázorňuje postavy zachycené v románu \"Na cestě\" a jejich skutečné předlohy osobností, které Kerouac nacházel mezi svými přáteli.\n\nRomán byl zpracován v Českém rozhlasu v roce 2016 jako osmidílná četba na pokračování. Čte: David Novotný v překladu Jiřího Joska připravil: Josef Rauvolf, režie: Vlado Rusko.\n\n\n\n"}
{"id": "269688", "url": "https://cs.wikipedia.org/wiki?curid=269688", "title": "Býšť", "text": "Býšť\n\nBýšť () je obec v okrese Pardubice, asi 12 km severovýchodně od krajského města Pardubice. Obec má čtyři místní části: Býšť, Bělečko, Hoděšovice a Hrachoviště. Žije zde  obyvatel. Obec je mezi kostelem a hostincem přetnuta silnicí č. 35, která od odpočívadla \"Koliba\" drží směr přímo na věž kostela na Novém Hradci Králové.\n\nPrvní písemné zmínky o obci jsou z let 1360–1371.\n\n\n\n"}
{"id": "269689", "url": "https://cs.wikipedia.org/wiki?curid=269689", "title": "On the Road", "text": "On the Road\n\nOn the road může být:\n\n"}
{"id": "269693", "url": "https://cs.wikipedia.org/wiki?curid=269693", "title": "Boharyně", "text": "Boharyně\n\nBoharyně () je obec v okrese Hradec Králové vzdálená 15 km západně od Hradce Králové. Leží na severním okraji Polabské nížiny v nadmořské výšce 250 m, má rozlohu 1164 ha a protéká jí říčka Bystřice. Je zde registrováno celkem 203 domů a má obyvatel.\n\nPrvní písemná zmínka o obci Boharyně pochází z roku 1355; ostatní části obce jsou připomínány až z pozdější doby. Zdejší škola byla založena v roce 1730.\nBoharyně je samostatnou obcí od roku 1850. Tehdy, jako důsledek revoluce v roce 1848, se po zrušení vrchnostenských úřadů staly základními jednotkami státní správy obce. V tu dobu k ní již patřila východně ležící osada Homyle. V roce 1976 byla k Boharyni přičleněna původně samostatná obec Trnava a stejně tak i Zvíkov (se svoji osadou Budín).\n\nOd roku 1960 do konce roku 1991 byla k Boharyni připojena dříve a nyní opět samostatná jižně ležící obec Puchlovice.\n\nObec se dříve nazývala \"Boháryně\", \"Bohárna\", \"Bohárka\" a \"Bohařině\".\n\nNejvýznamnější stavební památkou je roubený patrový „Bergerův“ mlýn z roku 1874. Leží na severovýchodním okraji vesnice na náhonu říčky Bystřice. Přísluší k němu další dvě vyšší zděné budovy – sušárna obilí a čekanky a stodola. Celý areál mlýna včetně mlýnského náhonu s jezem byl v roce 2003 prohlášen kulturní památkou. Nyní jej čeká rekonstrukce.\n\n\nV obci se nachází spojená základní a mateřská škola, kterou navštěvuje průměrně 50 dětí. Ke škole přiléhá areál \"TJ Bystřice\" s fotbalovým hřištěm a malým hřištěm pro míčové hry. Ve fotbale hraje \"TJ Bystřice Boharyně\" III. třídu okresního přeboru. Občanskou vybavenost doplňuje prodejna potravin a pošta. Ke kostelu ve středu vesnice přísluší hřbitov na jejím západním okraji.\n\nO společenský život se starají tři sbory dobrovolných hasičů – SDH Boharyně, SDH Trnava a SDH Zvíkov. V obci působí i Svaz zahrádkářů a Myslivecké sdružení.\n\nZ celkové výměry obce 1164 ha připadá 1003 ha na zemědělskou půdu. U Boharyně leží zbytky ovocných sadů (nyní 11 ha), které se v této oblasti dříve rozkládaly na mnohem větší ploše\n\nObec Boharyně se skládá z pěti místních částí:\n\nBoharyně sousedí s těmito obcemi:\n\n"}
{"id": "269694", "url": "https://cs.wikipedia.org/wiki?curid=269694", "title": "Spe salvi", "text": "Spe salvi\n\nSpe salvi (česky Spaseni v naději) je druhá encyklika papeže Benedikta XVI. vydaná dne 30. listopadu 2007. Encyklika se zabývá nadějí spojenou se spásou, nadějí ve víře s odkazem na sv. Josefínu Bakhitu. Dále se dotýká víry v Novém zákoně a prvotní církve, cituje Řehoře Naziánského, Tomáše Akvinského a Martina Luthera. Pokračuje úvahou o životě věčném a individuální víře člověka v dnešní době a o vztahu víry a rozumu. Nakonec se zabývá pravým výrazem křesťanské víry v kontrastu s idejemi Lenina a praktickou vírou, kde zmiňuje kardinála Ngueyna Van Thuana, Platóna, Maxe Horkheimera a Dostojevského.\n\nEncyklika je složena z 8 kapitol o 50 odstavcích o celkem 18 900 slovech.\n\n\n"}
{"id": "269696", "url": "https://cs.wikipedia.org/wiki?curid=269696", "title": "Býchory", "text": "Býchory\n\nBýchory jsou obec v okrese Kolín, nachází se asi 8 km severovýchodně od okresního města Kolína. V obci je evidováno celkem 224 domů. Žije zde obyvatel.\n\nBýchory je také název katastrálního území o rozloze 6,52 km.\n\nPrvní písemná zmínka o obci pochází z roku 1352.\n\nNarodil se zde Rafael Jeroným Kubelík (29. června 1914 – 11. srpna 1996), slavný dirigent a také skladatel a houslista.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Býchory \"(550 obyvatel)\" byly v roce 1932 evidovány tyto živnosti a obchody: holič, 3 hostince, kolář, kovář, mlýn, 2 obuvníci, pila, 2 pokrývači, povoznictví, 4 rolníci, řezník, 2 obchody se smíšeným zbožím, trafika, 2 velkostatky.\n\n\nDopravní síť\nVeřejná doprava 2011\n\n"}
{"id": "269699", "url": "https://cs.wikipedia.org/wiki?curid=269699", "title": "Stolzova věta", "text": "Stolzova věta\n\nStolzova věta nebo Stolzova-Cesàrova věta je věta matematické analýzy, která slouží k výpočtu limity podílu dvou posloupností. Stolzova věta je obdobou L'Hospitalova pravidla pro limity funkcí\nNechť formula_1 a formula_2 jsou dvě reálné posloupnosti, přičemž formula_2 je ostře rostoucí posloupnost nenulových čísel rostoucí nade všechny meze. Nechť navíc existuje limita \n\nPotom také limita formula_5 existuje a je rovna číslu formula_6.\n\nDůkaz Stolzovy věty může být založen přímo na definici limity posloupnosti. Z předpokladů víme, že pro každé formula_7 existuje formula_8 takové, že formula_9 platí: \n\nkde formula_6 je předpokládaná limita posloupnosti. Z předpokladu, že řada formula_12 ostře roste, odvodíme, že jmenovatelé formula_13 jsou vždy kladní, a smíme tedy jimi nerovnici vynásobit beze změny směru nerovností. Dostaneme:\n\nNechť dále formula_15 je nějaké přirozené číslo větší než formula_16 a zároveň takové, aby formula_17 (jeho existence plyne z předpokladu, že posloupnost formula_18 diverguje). Sečtěme poslední uvedenou nerovnost od formula_16 po formula_15 a dostaneme:\n\nV sumách se však všechny mezilehlé členy navzájem vyruší, takže dostaneme:\n\ncož po vydělení kladným číslem formula_23 dává:\n\nz čehož po přičtení čísla formula_25 dospějeme k nerovnici \n\nProtože posloupnost formula_18 diverguje, můžeme s rostoucím formula_15 učinit členy formula_25 a formula_30 libovolně malými. V limitním přechodu pro formula_15 rostoucí do nekonečna tedy dostaneme nerovnici:\n\na je zároveň vidět, že limita formula_33 existuje, jelikož členy posloupnosti formula_34 dokážeme pro dosti vysoké formula_15 omezit na libovolně malý interval kolem čísla formula_6, a to je již tvrzení, které jsme chtěli dokázat.\n\nMějme za úkol vypočítat formula_37\n\nŘešení: Protože jsou splněny předpoklady Stolzovy věty (formula_38 a po provedení následujícího výpočtu uvidíme, že i druhý předpoklad je splněn), můžeme větu aplikovat:\nformula_39\nformula_40\nformula_41\n\nProtože jsme zároveň ověřili, že předpoklady Stolzovy věty platí, můžeme tvrdit, že limita posloupnosti v zadání je rovna 2/3. Přitom jsme při druhé úpravě rozložili jmenovatele podle vzorce formula_42 a při třetí jsme zlomek rozšířili výrazem formula_43, přičemž se první činitel ve jmenovateli vynásobil podle vzorce formula_44. Čtvrtá úprava znamená roznásobení závorky v čitateli a vytknutí \"n\", pátá vykrácení zlomku číslem \"n\", šestá limitní přechod pro jednotlivé členy čitatele i jmenovatele.\n\n\n"}
{"id": "269702", "url": "https://cs.wikipedia.org/wiki?curid=269702", "title": "Dharmoví tuláci", "text": "Dharmoví tuláci\n\nDharmoví tuláci (v originále ) je román amerického spisovatele Jacka Kerouaca, poprvé vydaný v roce 1958. Román je inspirován skutečnými událostmi, které následovaly po událostech vylíčených v Kerouacově předešlém románu \"Na cestě\". Slovo dharma označuje buddhistickou nauku - chápáno jako \"cesta\".\n\nÚstřední postavou románu je Ray Smith (Kerouac sám) a Japhy Ryder, postava založená na básníku a překladateli Gary Snyderovi. Kniha se z velké části věnuje dualitě v Kerouacově životě a ideálech, zkoumá vztah tuláctví, horolezectví, turistiky a stopu přes celý Západ s jeho \"městským životem\" - jazzové kluby, čtení poezie a opilecké večírky.\n\nJedna z nejdůležitějších epizod v této knize je výstup na horu Matterhorn v Kalifornii. Tato příhoda z Kerouacova reálného života byla jeho první zkušeností s tímto typem horolezectví a posloužila jako inspirace pro jeho práci strážce požárů Lesní správy Spojených států na Desolation Peak následující léto. Jedna z dalších nejdůležitějších epizod románu se týká Six Gallery reading, kde Allen Ginsberg poprvé prezentuje svou báseň Kvílení a kde účinkují i další autoři jako samotný Gary Snyder, Kenneth Rexroth, Michael McClure a Philip Whalen.\n\nRay Smith je v knize ovlivňován Japhy Ryderem, jehož záliba v jednoduchém životě a zenovém buddhismu velmi ovlivnila Kerouaca jen krátce před obrovským a nečekaným úspěchem jeho románu Na cestě. Jeho jednání se posouvá od divoké nespoutanosti až po buddhistický sexuální obřad Yab-Yum, kde Kerouac usiluje o dosažení jistého typu transcendence. Román zakončuje v pozměněném stylu vyprávění, kdy Kerouac pracuje jako osamělý strážce požárů na hoře Desolation Peak.\n\nNásledující tabulka znázorňuje postavy zachycené v \"Dharmových tulácích\" a jejich skutečné předlohy osobností, které Kerouac nacházel mezi svými přáteli.\n"}
{"id": "269705", "url": "https://cs.wikipedia.org/wiki?curid=269705", "title": "Podzemníci", "text": "Podzemníci\n\nPodzemníci (v originále ) je román amerického spisovatele Jacka Kerouaca, vydaný roku 1958. Autobiografický příběh románu je založen na Keroaucově milostném vzplanutí v roce 1953 k afroamerické, drogově závislé dívce Alene Lee, která v románu vystupuje pod jménem Mardou. Kerouac knihu údajně napsal za tři dny a tři noci, kdy pil kávu a bral benzedrin. Odpovídá tomu styl, v knize lze vystopovat snahu zaznamenat každou myšlenku, kterou přinese byť i nepatrný podnět. Výjimkou nejsou košatá souvětí dlouhá přes několik stránek.\n\nKniha popisuje vášnivý dvouměsíční vztah mezi Leo Percepiedem a Mardou Foxovou. Mardou je hezká hubená černoška, která se po měsících vnitřního boje rozhodla utéci od svého dosavadního způsobu života.\n\nNásledující tabulka znázorňuje postavy zachycené v \"Podzemníci\" a jejich skutečné předlohy osobností, které Kerouac nacházel mezi svými přáteli.\n\nPrvní polovina románu sestává ze sevřených a očistných projevů vášně, Leo Percepied zkoumá původ Mardou, její podivné odcizení a náklonnost k drogově závislým. Na počátku příběhu se přiznává k sebezášti během opileckého žvanění. Po milování od Mardou vždy odchází, aby mohl sednout ke stolu a psát o životě, jaký Mardou vede. Vyjadřuje tak hluboce zakořeněné postoje střední třídy, obavy z toho, jak by rodina přijala barvu její pleti a staví tak sám sebe do nepříliš lichotivého světla.\n"}
{"id": "269706", "url": "https://cs.wikipedia.org/wiki?curid=269706", "title": "Mag (kniha)", "text": "Mag (kniha)\n\nMag (v originále ) je krátký román amerického spisovatele Jacka Kerouaca, poprvé vydaný v roce 1971. Je to jeden z mála Kerouacových románů, který je celý postaven na fiktivních událostech. Kniha je o příběhu chlapce, který žije v domě svých příbuzných. Poté, co zemře jeho dědeček, přijde si pro něj jeho starší bratr Slim, který jej odvede z vesnického života do víru velkoměsta.\n"}
{"id": "269712", "url": "https://cs.wikipedia.org/wiki?curid=269712", "title": "Craig Adams", "text": "Craig Adams\n\nCraig Adams (* 26. dubna 1977, Seria, Brunej) je profesionální hokejový hráč, hrající v NHL za tým Pittsburgh Penguins, jako pravé křídlo.\n\nCraig se narodil ve městě Seria, v Bruneji, malém státě na ostrově Borneo v jihovýchodní Asii. Nicméně byl vychováván v Calgary, v Albertě, kde začal hrát hokej na jezeře Bonavista. Craigova manželka Anne je dcerou Paula Cellucciho, bývalého guvernéra státu Massachusetts a bývalého amerického velvyslance v Kanadě.\n\nAdams byl draftován v 9. kole, celkově jako 223. hráč, v roce 1996 týmem Hartford Whalers. Předtím strávil sezónu v týmu Harvard University.\n\n27. prosince musel ukonči sezónu kvůli zranění ramene, které si přivodil v zápase proti University of Wisconsin-Madison.\n\nCraig tvrdě dřel ve čtyřech sezónách za Harvard, profesionální debut si tak odbyl v sezóně 1999–2000 za tým Cincinnati Cyclones v IHL. Po jednom roce stráveném v tomto týmu si v sezóně 2000-01 odbyl debut v NHL, když odehrál něco málo přes půl sezóny.\n\nV sezóně 2001-02 Adams přecházel často z Caroliny do Lowell Lock Monsters v AHL, farmářského týmu Caroliny.\n\nPravidelně začal v NHL nastupovat až od sezóny 2002-03. Ve své první celé sezóně si připsal 18 bodů (6+12).\n\nRočník při výluce NHL strávil Adams v Itálii v týmu HC Junior Milano Vipers.\n25. srpna 2005 podepsal kontrakt s týmem Mighty Ducks of Anaheim, ale už 3. října byl vyměněn zase zpátky Carolině, těsně před začátkem sezóny.\n\n"}
{"id": "269713", "url": "https://cs.wikipedia.org/wiki?curid=269713", "title": "Maloměsto, velkoměsto", "text": "Maloměsto, velkoměsto\n\nMaloměsto, velkoměsto (v originále ) je první vydaný román amerického spisovatele Jacka Kerouaca, publikovaný v roce 1950. Podobně jako většina dalších Kerouacových románů, má i tento autobiografické prvky. Kniha je asi nejobsáhlejší Kerouacovou prací a liší se od ostatních svým tématem, dobovým pozadím děje (ten se odehrává převážně ve čtyřicátých letech 20. století, většina dalších románů se odehrává alespoň o desetiletí později) i formou zpracování.\n\nNásledující tabulka znázorňuje postavy zachycené v románu \"Maloměsto, velkoměsto\" a jejich skutečné předlohy osobností, které Kerouac nacházel mezi svými přáteli.\n"}
{"id": "269714", "url": "https://cs.wikipedia.org/wiki?curid=269714", "title": "BBP (hudební skupina)", "text": "BBP (hudební skupina)\n\nPodzemní orchestr BBP je pražská undergroundová hudební skupina založená roku 1982 (tehdy pod názvem \"Bobylis punk\"), veřejně vystupuje cca od roku 1986. V počátcích hrála kapela i punk, později převážila undergroundová tvorba.\n\nTvorba BBP žánrově čerpá z legendárních The Plastic People of the Universe a dalších českých \"podzemních\" skupin. Hlásí se rovněž k odkazu The Residents. Kromě nástrojů běžných v rockové hudbě, jako jsou kytary, bicí nebo dechové nástroje jsou pravidelně využívány i nástroje exotičtější, jako xylofon a rovněž zcela experimentální a příležitostné, např. kravský zvonec, list \"kaprové pily\" a různé kovové roury.\n\nInspirace The Residents se zrcadlí mimo jiné i v tom, že stejně jako v případě The Residents není veřejnosti známa identita vystupujících. V tělese jsou účinkující označeni pouze čísly, tj, např. \"BBP No. 1\", \"BBP No. 2\" atd. Tato čísla jsou přidělována členům doživotně bez ohledu na to, zda v kapele nadále působí. Členové BBP jsou rovněž známi pod přezdívkami, ty však nejsou zcela ustálené.\n\nČleny BBP je 14 hudebníků, kapela však obvykle vystupuje v menším počtu, nezřídka doplněném o další hostující hudebníky. \n\nPlné složení kapely vypadá takto:\n\nCelkem se v kapele vystřídalo přes třicet členů. \n\nKritika hodnotí styl BBP například takto: \"\"Co zde kapele chybí na lehkosti a originalitě, nahrazuje poctivostí a citlivým pohráváním si s charakteristickým hudebním jazykem svých vzorů (či oblíbenců). V případě BBP totiž nejde v žádném případě o čiré epigonství ani o žádný bezduchý a laciný revivalismus; jejich zřejmou snahou je vytvoření si vlastního osobitého stylu, jež si pouze od jiných s gustem půjčuje a zároveň jim tím vlastně skládá poctu.\"\"\n\n\"\"Říkají si „podzemní orchestr“, zůstal jim punkový nápřah a předou jako protiboží mlýny.\"\"\n\n\"\"BBP se v textech vyžívají v děsivých vizích, které působí lehce parodicky (a snad jsou tak opravdu zamýšleny), jejich slovník je doslova prošpikován různými mrzáky, stvůrami, mrtvolami a pekly, oblíbenými to rekvizitami zejména pokleslých odnoží heavy metalu.\"'\n\nVýhradním autorem textů je Black Otto, na hudbě se podílí více hudebníků.\n\nKapela každý rok vystupuje na festivalech \"Akce Pilot\" (festival k uctění památky zemřelého hudebníka Milana Hlavsy), \"Prosecké máje\", \"Otto's Birthday\" a \"Podviní\".\n\n\n"}
{"id": "269717", "url": "https://cs.wikipedia.org/wiki?curid=269717", "title": "Big Sur (kniha)", "text": "Big Sur (kniha)\n\nBig Sur (v originále ) je autobiografický román amerického spisovatele Jacka Kerouaca z roku 1962. Děj se odehrává převážně v době, kdy Kerouac žil v malém srubu v horách Big Sur. V románu hraje jednu z ústředních postav Kerouacův dlouholetý přítel a další významný představitel Beat generation Lawrence Ferlinghetti, jenž mu poskytl svou chatku u oceánu v Bixby Canyonu .\n\nBig Sur je dílo o úpadku a rozkladu, podrobným záznamem fyzické nemoci, paranoie a absolutní zkázy ducha i těla. Hlavní postava, Jack Duluoz (autor sám), začíná bolestně odmítat nadšení ze života, které jeho tvorba vzbudila v takovém ohlasu u jiných.\n\nNásledující tabulka znázorňuje postavy zachycené v \"Big Sur\" a jejich skutečné předlohy osobností, které Kerouac nacházel mezi svými přáteli.\n"}
{"id": "269722", "url": "https://cs.wikipedia.org/wiki?curid=269722", "title": "Doctor Sax", "text": "Doctor Sax\n\nDoctor Sax je román amerického spisovatele Jacka Kerouaca, publikovaný v roce 1959. Kerouac jej sepsal v roce 1952 v době, kdy žil s W. S. Burroughsem v Mexico City. Podobně jako ostatní Kerouacovy romány, i tento román obsahuje autobiografické prvky a Jack zde vystupuje pod svým poměrně častým pseudonymem Jackie Duluoz. Román byl přeložen do češtiny a roku 2011 vydán v nakladatelství Argo.\n\nDoctor Sax je truchlivou gotickou pohádkou, směsicí vzpomínek a nočních můr senzitivního chlapce, který si představuje tajemného alchymistu Doktora Saxe.\nKniha se vymyká ze všech Kerouacových děl, je z nich nejexpresioničtější. Zmínka o Doktoru Saxovi a jeho připravovaném nápoji pro obrovského hada podsvětí je obsažena již v románu Na cestě .\n\nNásledující tabulka znázorňuje postavy zachycené v románu \"Doctor Sax\" a jejich skutečné předlohy osobností, které Kerouac nacházel mezi svými přáteli.\n\nZákladní nosnou kostrou románu je rozvodnění řeky Merrimack v Lowellu (povodeň, která zaplavila tiskárny Jackova otce \"Lea Kerouaca\" a odstartovala jeho postupný úpadek). Postava \"Doktora Saxe\" je předtuchou smrti, bytostí, která stráví 2 desetiletí přípravou lektvaru, jenž by zahubil \"Kosmického hada\". Toto mýtické zvíře figuruje v hinduistických, aztéckých a raných gnostických legendách jako apokalyptická síla vystupující ze země, aby pohltila vše živé. Tedy indiánská verze Posledního soudu. Tradice gnostiků Kerouaca přitahovaly, neboť naprosto zavrhovaly svět, jenž je podle nich jen vězením a tudíž jeho zákony a podmínky jsou nespravedlivé. Není možné, aby společnost vnucovala osvíceným jakoukoliv zodpovědnost.\n\nHad je držen v opuštěném hradě a opatruje ho \"hrabě Condu\", upírský příbuzný známějších transylvánských hrabat. Jack Duluoz se dozvídá o Obřích hmyzích mužích a unesených chlapcích, paralyzovaných drogou, která je mění v loutky. Hrůzy \"hraběte Condu\" a \"Doktora Saxe\" jsou nesouvisle stavěny do kontrastu s věcmi z běžného života, jako např. hrbolaté asfaltové zápraží činžáku, v němž Duluoz bydlí a o nichž vypovídají i vzpomínky z Kerouacova vlastního dětství: baseballové zápasy, hokejová utkání s přáteli, biliárové herny, vnitřní úvahy dítěte ponořeného do komiksů a rádia...\n"}
{"id": "269727", "url": "https://cs.wikipedia.org/wiki?curid=269727", "title": "Frans Ykens", "text": "Frans Ykens\n\nFrans Ykens (1601 Antverpy – 1693, Brusel) byl vlámský barokní malíř, který se specializoval na květinová zátiší. Studoval se svým strýcem Osiasem Beertem a roku 1630 vstoupil do cechu sv. Lukáše. Během svého dlouhého tvůrčího období přejímal styly jiných malířů zátiší, mimo jiné Willema Claesze Hedy, Franse Snyderse a Daniela Segherse. Peter Paul Rubens vlastnil šest Ykensových zátiší.\n\n"}
{"id": "269728", "url": "https://cs.wikipedia.org/wiki?curid=269728", "title": "Mičišio (1937)", "text": "Mičišio (1937)\n\nMičišio (: 満潮) byl torpédoborec japonského císařského námořnictva třídy \"Asašio\". Byl dokončen v říjnu 1937 jako jedna ze tří prvních jednotek desetičlenné třídy \"Asašio\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nPočátkem války se věnoval krytí japonského postupu do Britského Malajska, na Filipíny a do Holandské východní Indie. Během toho se v únoru 1942 zúčastnil bitvy v Bandungském průlivu, ve které se čtyřem torpédoborcům třídy \"Asašio\" podařilo odrazit mnohem silnějšího protivníka, který se pokoušel zabránit japonskému vylodění na Bali. \"Mičišio\" byl v této bitvě poškozen a opravy trvaly až do října 1942. Po návratu do služby se zúčastnil tří „krysích transportů“ na Guadalcanal. V námořní bitvě u Guadalcanalu, během které doprovázel Mikawovy křižníky, byl těžce poškozen leteckými útoky a následné opravy trvaly celý rok až do listopadu 1943. Po návratu do služby se věnoval doprovodu těžkých jednotek, konvojů a přepravě posil. V červnu 1944 během bitvy ve Filipínském moři doprovázel Džódžimovy letadlové lodě. Během operace \"Šó-iči-gó\" byl v noci na 25. října v bitvě v průlivu Surigao torpédován torpédoborci USS \"McDermut\" a USS \"Hutchins\" a potopil se s většinou posádky.\n\n\"Mičišio\" byl objednán na základě „doplňovacího programu pomocných plavidel z roku 1934“. Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba šestnácti torpéd typu 93 byla v pozdější fázi války redukována na osm kusů, aby se kompenzoval nárůst hmotnosti vlivem instalace dalších 25mm kanónů typu 96. Pravděpodobně během oprav v Jokosuce během roku 1943 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další dvou- nebo trojhlavňový komplet se nacházel na plošině před můstkem. Jako jeden ze čtyř torpédoborců třídy \"Asašio\", které se dočkaly roku 1944 byl \"Mičišio\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\nDne 25. října 1944, během doprovodu \"Jižního svazu\" admirála Šódži Nišimury do bitvy v průlivu Surigao, byl \"Mičišio\" zasažen jedním torpédem z torpédoborce USS \"McDermut\". Po zásahu druhým torpédem, tentokrát z USS \"Hutchins\", se \"Mičišio\" v průlivu Surigao potopil na pozici .\n\nDne 10. ledna 1945 byl \"Mičišio\" vyškrtnut ze seznamu lodí japonského císařského námořnictva.\n\n\n"}
{"id": "269729", "url": "https://cs.wikipedia.org/wiki?curid=269729", "title": "Adolphe Quetelet", "text": "Adolphe Quetelet\n\nLambert Adolphe Jacques Quételet (22. února 1796 – 17. února 1874) byl belgický astronom, matematik, statistik a sociolog. Založil a řídil Bruselskou Observatoř a měl vliv na zavedení statistických metod do společenských věd. Je po něm pojmenován kráter Quetelet na odvrácené straně Měsíce.\n\nLambert Adolphe Jacques Quetelet se narodil v Gentu, v Belgii, v únoru roku 1796. Studoval na lyceu v Gentu, kde v roce 1815 začal učit matematiku ve věku 19 let. Roku 1819 přešel do veřejné knihovny v Bruselu a ve stejném roce dokončil svoji disertační práci (De quibusdam locis geometricis, necnon de curva focal – O nových vlastnostech ohniskové vzdálenosti a jiných křivkách). V roce 1820 se stal členem belgické Královské akademie. Přednášel v muzeu vědy a písemnictví na Belgické vojenské škole. Jeho výzkum zahrnoval mnoho různých vědeckých disciplín: meteorologii, astronomii, matematiku, statistiku, demografii, sociologii, kriminologie a historii vědy. Markantě přispěl k vývoji vědy, napsal ale také několik monografií zaměřených na širokou veřejnost. Založil Belgickou Observatoř, založil nebo spoluzaložil několik národních i mezinárodních statistických společností a vědeckých časopisů a předsedal několika prvním Mezinárodním Statistickým Kongresům. Quetelet byl liberál a antiklerik, ale nebyl ateista nebo materialista, ani socialista. V roce 1855 byl Quetelet zasažen mrtvicí, což zredukovalo, nikoli však ukončilo, jeho vědeckou práci. Zemřel v Bruselu 17. února 1874.\n\nQuetelet obdržel doktorát z matematiky v roce 1819 na universitě v Gentu. Krátce nato se tento mladý muž vydal přesvědčit vládu a soukromé sponzory, aby postavili astronomickou observatoř v Bruselu, a roku 1828 uspěl.\n\nNově založené vědy pravděpodobnost a statistika byly tehdy převážně užívány v astronomii, jako nástroj pro určování odchylek a chyb pro metodu nejmenších čtverců. Quetelet byl mezi prvními, kteří navrhli jejich použití na sociální vědy. Jeho záměrem bylo něco, co nazýval \"sociální fyzika\". Chtěl porozumět, jak fungují statistická pravidla na takových jevech, jako je kriminalita, počet uzavřených sňatků nebo počet sebevražd. Záměrem bylo dokázat závislost těchto proměnných na ostatních sociálních faktorech. Tyto názory byly poněkud kontroverzní mezi ostatními vědci jeho doby.\n\nV období let 1830 až 1850 zavedl Quetelet pojem index tělesné hmotnosti používaný dodnes pro stanovení míry obezity a známý pod zkratkou BMI.\n\nQuetelet měl velký význam pro kriminologii. Společně s Andre-Michel Guerrym pomohl zavést statistické techniky do kriminalistiky. Pomocí statistické analýzy porozuměl Quetelet vztahu mezi zločinem a ostatními sociologickými faktory. Jeho výzkumy vykazovaly silnou závislost mezi věkem a zločinem stejně jako mezi pohlavím a zločinem. Ostatní faktory, které objevil, byly prostředí, chudoba, vzdělání a alkohol.\n"}
{"id": "269741", "url": "https://cs.wikipedia.org/wiki?curid=269741", "title": "Jørn Utzon", "text": "Jørn Utzon\n\nJørn Utzon (9. dubna 1918, Kodaň – 29. listopadu 2008, Kodaň) byl dánský architekt. Jeho nejslavnější stavbou je budova Opery v Sydney v Austrálii; nicméně, ocenění za toto své životní dílo obdržel až dlouho po jeho dostavění: teprve po přelomu století získal Pritzkerovu cenu za rok 2003, čestné občanství města Sydney, čestný doktorát a také Australský řád. Jako první architekt v dějinách se dočkal ještě za svého života zápisu své stavby na seznam Světového kulturního dědictví UNESCO (29. června 2007).\n\nPocházel z rodiny námořního inženýra. Vyrostl v Dánsku.\n\nZemřel ve věku 90 let, 29. listopadu 2008.\n\nJeho vítězství v architektonické soutěži o vybudování Opery v Sydney v roce 1957 bylo velkým překvapením. Utzon zaslal do soutěže výkresy, které jen málo překračovaly úroveň předběžných náčrtů. Jeden z porotců Eero Saarinen je ale označil za dílo génia a jediné, které může podpořit.\n\nPřesunul se do Sydney, kde dlouho dohlížel na realizaci svých plánů. Projekt se ale jeho zásluhou i vinou vnějších okolností opakovaně měnil, Utzon se po roce 1965 dostal do konfliktu s novým ministrem veřejných prací Davisem Hughesem, který nakonec přerostl v jeho odjezd z Austrálie. Stavba byla dokončena v jeho nepřítomnosti a otevřena v roce 1973.\n\nZa problémy při výstavbě opery mohou být politické otázky, které vedly k nepřiměřeně nízko nastaveným finančním plánům a později k mnohonásobnému překročení rozpočtu. Související skandál a pokažená pověst později zabránily Utzonovi v získání dalších velkých zakázek.\n\nNavrhl ještě několik menších staveb v Dánsku, vlastní dům na Mallorce a hlavně budovu Kuvajtského národního shromáždění ve městě Kuvajt; ovšem některé jiné jeho návrhy budov, jako divadlo v Curychu, divadlo v libanonské Džajtě či stadion v saúdskoarabské Džiddě zůstaly pouze na papíře.\n\n\n\n"}
{"id": "269750", "url": "https://cs.wikipedia.org/wiki?curid=269750", "title": "Kašovice", "text": "Kašovice\n\nNázev Kašovice má více sídel:\n"}
{"id": "269752", "url": "https://cs.wikipedia.org/wiki?curid=269752", "title": "Černíč (rozcestník)", "text": "Černíč (rozcestník)\n\nNázev Černíč má více míst:\n"}
{"id": "269753", "url": "https://cs.wikipedia.org/wiki?curid=269753", "title": "Škrkavka kočičí", "text": "Škrkavka kočičí\n\nŠkrkavka kočičí (\"Toxocara cati\") je kosmopolitně rozšířený parazit koček a kočkovitých šelem. Jedná se o nejběžnější hlístici koček v evropských podmínkách. U dospělých koček nepůsobí výrazné klinické příznaky, avšak u koťat může způsobit vážné zdravotní problémy a vést až k úhynu. Na rozdíl od příbuzné škrkavky psí se nepřenáší transplacentárně (tedy z matky na plod), nýbrž jen mlékem či pozřením paratenického hostitele.\n\n"}
{"id": "269756", "url": "https://cs.wikipedia.org/wiki?curid=269756", "title": "SVD (puška)", "text": "SVD (puška)\n\nDragunovova odstřelovací puška (zkráceně SVD či Dragunov, rusky \"Снайперская винтовка Драгунова\", \"Snajperskaja vintovka Dragunova\") je sovětská a ruská samonabíjecí odstřelovací puška. Do výzbroje sovětské armády byla zavedena v roce 1963. Má některé rysy podobné AK, konstrukčně se ale od útočné pušky liší. Jedná se o samonabíjecí zbraň. Namísto dlouhého pístu AK, má SVD píst s krátkým zdvihem, což přispívá ke zvýšení stability zbraně při střelbě. Vyšší přesnosti střelby bylo dosaženo i kombinací velmi dlouhé hlavně se standardní montáží zaměřovacího dalekohledu se čtyřnásobným zvětšením.\n\nPodle původních záměrů byla puška určena jako zbraň střelecké podpory družstva. Měla za úkol rozšířit účinné pole palby družstva. Je komorována pro výkonný náboj 7,62x54R Mosin, který je účinný na vzdálenost 1000 m a více. Konstruktérem této zbraně byl Jevgenij Dragunov. V nouzi je tuto pušku možno použít i práci samostatné odstřelovače, příklady takového nasazení jsou například z Vietnamského konfliktu, nebo v Iráku na straně rebelů, též ji používají odstřelovači policie a jednotek ministerstva vnitra Ruské federace a dříve Sovětského svazu, stejně tak byla používána odstřelovači SNB v ČSSR. Puška byla rychle nasazena do všech armád Varšavské smlouvy.\n\n\nTato odstřelovací puška je samonabíjecí zbraň. Je zde využit Kalašnikovův mechanismus, pracuje na principu odběru plynů z hlavně tlakem na píst uložený nad hlavní. Vzor ze slavné pušky AK je patrný i na závěru, jehož dva uzamykací ozuby uzamykají pevně závěr díky rotačnímu závorníku. Plynový násadec je opatřen dvoustupňovým plynovým regulátorem s nastavitelnými výfukovými otvůrky. Nastavení regulátoru je následující: Normální podmínky - poloha 1, znečištění - poloha 2. Na rozdíl od AK-47 je na této pušce píst, pístnice a nosič tvořen samostatnými díly.\n\nPředpažbí SVD je tvořeno dvěma totožnými částmi, navzájem propojenými objímkami. Každá strana předpažbí má šest podélných ventilačních otvorů. Pažba je odlehčená, má výškově nastavitelnou lícnici. Kromě pušky SVD se vyrábí i model označený jako \"SVDS\", který měl původně odnímatelnou dřevěnou pažbu, ale dnes se vyrábí se sklopnou kovovou opěrkou. Toto provedení je určeno pro odstřelovače výsadkářů a speciálních jednotek.\nNa ústí SVD je našroubován tlumič plamene, na kterém se nachází pět podélných štěrbin. Puška je dále vybavena mechanickými mířidly, stavitelnými až na 1 200 m. Mimo jiné je také standardně osazována optickým zaměřovačem typu PSO-1, ten poskytne až čtyřnásobné zvětšení, záměrný kříž může být za zhoršených podmínek viditelnosti či šeru dosvětlen žárovkou uvnitř. Poslední novinkou je zaměřovač 1P21 „Minuta“ s možností plynulé regulace zvětšení v rozsahu tří až devítinásobném. Dále lze použít zaměřovacích dalekohledů označených jako NSPU 1 a 3, pracujících na principu zesilování zbytkového světla z okolního prostředí. Tento přístroj umožňuje účinné použití zbraně i v noci. S puškou lze pomocí zaměřovacího dalekohledu PSO-1 mířit na cíle vzdálené až 1 300 m, se zaměřovacím přístrojem NSPU je vzdálenost omezena na 400–600 m s ohledem na aktuální počasí a typ prostředí.\n\nNa zbraň je možno nasadit bodák známý z AKM. Do SVD se používá segmentovaný dvouřadý desetiranný zásobník, který je konstruován z plechu a jsou do něho vryty charakteristické vlisy.\n\n\n"}
{"id": "269758", "url": "https://cs.wikipedia.org/wiki?curid=269758", "title": "Bohoslovec", "text": "Bohoslovec\n\nBohoslovec je původně teolog; v protestantské tradici tento význam žije i nadále, zejména v katolické církvi se však význam slova posunul tak, že obvykle označuje studenta bohosloví neboli teologie, zejména takového, který se na bohoslovecké fakultě a v kněžském semináři připravuje na kněžskou službu. \n\nBohoslovci v katolické církvi (v užším slova smyslu, tj. církve uznávající autoritu Říma) žijí v tzv. kněžských seminářích a studují na blízké katolické teologické fakultě. Seminář tak má kandidáty na kněžství připravit jak po duchovní, tak i intelektuální stránce. Život v kněžském semináři je rozdělen mezi duchovní život a studium. Den začíná a končí modlitbou, den je vyplněn studiem, popř. osobním volnem.\n\nV římskokatolické církvi však seminář není jedinou možností přípravy na kněžství – druhou možností je příprava na kněžství jakožto řeholník v klášteře, kde je na komunitní a duchovní život kladen větší důraz než v semináři. Studium mnichů se zpravidla odehrává rovněž na katolické teologické fakultě, některé řády však mohou své mnichy vzdělávat samy.\n\nPravoslavná církev má podobnou formaci budoucích kněží jako katolická církev. Adept je obvykle poslán na studia do některého kláštera a po uplynutí doby studií se rozhoduje, zda se stane „laickým“ knězem (v tom případě se ještě před svěcením smí obvykle oženit a založit rodinu), nebo zda bude dodržovat celibát a stane se \"monachem\" (mnichem). \n\nVzhledem k různosti protestantských církví je i formace budoucích duchovních různá. Kandidáti nejsou zpravidla vázáni na život v komunitě v nějakém semináři. Ostatně chápání duchovní služby je v těchto církvích často odlišné než v církvi katolické či pravoslavné, pastoři, kazatelé či faráři jsou „vysíláni do služby“, „ordinováni“ a „instalováni“.\n"}
{"id": "269759", "url": "https://cs.wikipedia.org/wiki?curid=269759", "title": "Chvalte, ústa", "text": "Chvalte, ústa\n\nChvalte, ústa (latinsky Pange, lingua) je gregoriánský chorál složený sv. Tomášem Akvinským. Vyjadřuje hlubokou úctu k eucharistii. Latinský originál má v jednotném kancionálu číslo 705, český překlad (s nápěvem od Josefa Förstera nebo \nod Tomáše Fryčaje) pak 704.\n\nExistuje řada různých zhudebnění tohoto chorálu. Chorál má více slok, poslední dvě se zpívají i samostatně pod názvem \"Tantum ergo\". \n\n<poem class=\"odsad\" style=\"font-style: italic\">\nPange, lingua, gloriosi\nCorporis mysterium,\nSanguinisque pretiosi,\nquem in mundi pretium\nfructus ventris generosi\nRex effudit Gentium.\n</poem>\n\n<poem class=\"odsad\" style=\"font-style: italic\">\nChvalte ústa vznešeného \ntěla Páně tajemství,\nchvalte předrahou krev jeho, \nkterou, z milosrdenství\nzrozen z lůna panenského,\nprolil Král všech království.\n</poem>\n"}
{"id": "269768", "url": "https://cs.wikipedia.org/wiki?curid=269768", "title": "Maggie Cassidyová", "text": "Maggie Cassidyová\n\nMaggie Cassidyová (v originále ) je román amerického spisovatele Jacka Kerouaca z roku 1959. Autobiografický příběh románu je zasazen do prostředí města Lowellu do období mezi lety 1938 až 1939. Kerouac se tehdy stýkal s mladou Mary Carney, o které se i v pozdějších letech zmiňoval jako o největší lásce svého života.\n\nKerouac knihu napsal již v roce 1953, ale román byl publikován až v roce 1959 po úspěchu jeho románu \"Na cestě\". Je o kypícím životě, neukojeném vzrušení a velkém smutku způsobeném vztahem Duluoze a Maggie. Román měl původně nést název \"Jarní Marie\" .\n\nV této knize odhaluje autor své citové potřeby: na jedné straně zakotvené pohodlí, jež by mu mohla poskytnout Maggie a na straně druhé straně touhu po velkoměstě navzdory jeho anonymitě a oslabující moci. Dílo ukazuje přeměnu romantického snílka v dobyvatele světů, ovšem touto přeměnou prošel Kerouac lépe v knižní podobě než v životě.\n\nNásledující tabulka znázorňuje postavy zachycené v románu \"Maggie Cassidyová\" a jejich skutečné předlohy osobností, které Kerouac nacházel mezi svými přáteli.\n"}
{"id": "269770", "url": "https://cs.wikipedia.org/wiki?curid=269770", "title": "Škrkavka šelmí", "text": "Škrkavka šelmí\n\nŠkrkavka šelmí (\"Toxascaris leonina\" Linstow 1902) je kosmopolitně rozšířený parazit psovitých a kočkovitých šelem, případně dalších masožravců. Jedná se o hlístici, která parazituje v tenkém střevě hostitele. Ve srovnání se škrkavkou psí a škrkavkou kočičí je výskyt toho parazita méně častý. Dalším rozdílem oproti zástupcům rodu \"Toxocara\" je fakt, že k infekci dochází častěji u dospělých zvířat než u mláďat, a to především ve velkochovech nebo zoologických zahradách.\n\n"}
{"id": "269775", "url": "https://cs.wikipedia.org/wiki?curid=269775", "title": "Andělé pustiny", "text": "Andělé pustiny\n\nAndělé pustiny či Andělé zoufalství (v originále ) je román amerického spisovatele Jacka Kerouaca z roku 1965. Autobiografický příběh románu se odehrává převážně v době, kdy Kerouac pracoval jako hlídač případného požáru v národním parku North Cascades, který leží na západním pobřeží Ameriky na hranicích mezi USA a Kanadou.\n\nKniha byla vydána česky nejprve roku 1995 pod názvem \"Andělé pustiny\", o deset let později jako \"Andělé zoufalství\".\n\nNásledující tabulka znázorňuje postavy zachycené v románu \"Andělé pustiny\" a jejich skutečné předlohy osobností, které Kerouac nacházel mezi svými přáteli.\n"}
{"id": "269777", "url": "https://cs.wikipedia.org/wiki?curid=269777", "title": "Old Angel Midnight", "text": "Old Angel Midnight\n\nOld Angel Midnight je kniha amerického spisovatele Jacka Kerouaca publikovaná roku 1965. Je psána formu epické poezie a silně ovlivněná Kerouacovými studiemi buddhismu, zejména pak zenu. Obsah knihy vznikl již mezi lety 1956 až 1959, avšak kniha poprvé vyšla roku 1993. Česky kniha dosud vydána nebyla.\n"}
{"id": "269778", "url": "https://cs.wikipedia.org/wiki?curid=269778", "title": "Omňa", "text": "Omňa\n\nOmňa (rusky \"Омня\") je řeka v Chabarovském kraji v Rusku. Je 320 km dlouhá. Povodí má rozlohu 6770 km².\n\nVzniká soutokem řek Pravý Učityn a Levý Učityn a protéká horskou krajinou. Ústí zprava do řeky Velký Aim (povodí Maji a Leny).\n\nZdrojem vody jsou sněhové a dešťové srážky. Zamrzá v říjnu až na začátku listopadu a rozmrzá v květnu.\n"}
{"id": "269786", "url": "https://cs.wikipedia.org/wiki?curid=269786", "title": "Hana Gregorová", "text": "Hana Gregorová\n\nJméno a příjmení Hana Gregorová nese více známých osobností:\n\n"}
{"id": "269788", "url": "https://cs.wikipedia.org/wiki?curid=269788", "title": "RIM-2 Terrier", "text": "RIM-2 Terrier\n\nConvair RIM-2 Terrier byla dvoustupňová námořní protiletadlová řízená střela se středním doletem, která se dala použít i v protilodním boji. Byla jednou z prvních protiletadlových střel, zavedených na lodích námořnictva Spojených států amerických. První verze střely měly motor o tahu 23 kN a hmotnost 1 392 kg. Měly průměr 340 mm a délku 8,08 m. \n\nTerrier byl často využíván pro výzkumné účely a to buď celý, nebo jako první stupeň pokusné rakety. K těmto účelům mohl být osazen speciálními stupni, upravenými pro výzkumné účely (Asp, Tomahawk, Orion). Střely Terrier byly hlavním protiletadlovým systémem na křižnících US Navy, postavených v 60. letech 20. století. Mohl být použit na mnohem menších lodích, než daleko rozměrnější střely \"Talos\". Ve službě byly nahrazeny střelami RIM-67 Standard ER.\n\nStřely Terrier vznikly v rámci přísně tajného experimentálního námořního \"projektu Bumblebee\". V jeho rámci měly být vyvinuty protiletadlové střely RIM-8 Talos, \"RIM-2 Terrier\", a RIM-24 Tartar, které by vytvořily další obrannou linii mezi stíhacími letouny a protiletadlovými děly.\n\nPrvní pokusný odpal střely Terrier proběhl na palubě bitevní lodi USS \"Mississippi\" a operačně byly střely poprvé nainstalovány na dvou křižnících třídy \"Boston\". Střela Terrier měla nejprve označení \"SAM-N-7\", než byla přeznačena na \"RIM-2\".\n\nTerrier byl naváděn radarem, řízen aerodynamicky pomocí křidélek a nesl konvenční hlavici. Dosahoval rychlosti až 1,8 Machu a jeho dolet byl jen 19 km. Efektivní byl spíše proti cílům letícím podzvukovou rychlostí. Během služby prošly střely řadou modernizací.\n\nModernizovaná varianta RIM-2C byla zavedena v roce 1958. Křidélka nahradily pevné lišty a raketu řídily jen ocasní plochy. Střela dostala i nový motor, který jí mohl udělit rychlost až 3 Machy a zlepšil manévrovatelnost.\n\nVarianta RIM-2D nesla nukleární hlavici W45 o síle 1 kt. Ostatní varianty nesly konvenční hlavici s 99 kg trhavin. Pro větší efektivitu proti nízkoletícím cílům byl u varianty RIM-2E použit poloaktivní naváděcí radar. Poslední verze RIM-2F měla nový motor, který zvýšil její dolet až na 75 km.\n\nStřely Terrier byly obvykle odpalovány z dvojitého odpalovacího zařízení Mk 10, které mělo zásobu 40 střel (u některých typů také 80 a 120). Pouze na křižnících třídy \"Boston\" byla atypická zásoba 72 kusů.\n\n"}
{"id": "269790", "url": "https://cs.wikipedia.org/wiki?curid=269790", "title": "Jaderná hlavice W45", "text": "Jaderná hlavice W45\n\nW45 byla americká víceúčelová jaderná hlavice, vyvinutá počátkem 60. let 20. století. \n\nPoprvé byla vyrobena v roce 1962 a v operační službě byla až do roku 1988. Hlavice měla průměr 292 mm, délku 686 mm a vážila 68 kg. Vyráběla se v rážích 0,5 kt, 1 kt, 5 kt, 8kt, 10 kt a 15 kilotun. Hlavice W45 byla vyvinuta na Kalifornské Univerzitě na pracovišti \"University of California Radiation Laboratory (UCRL)\".\n\n"}
{"id": "269791", "url": "https://cs.wikipedia.org/wiki?curid=269791", "title": "Hana Gregorová (spisovatelka)", "text": "Hana Gregorová (spisovatelka)\n\nHana Gregorová (30. ledna 1885, Martin, Uhersko – 11. prosince 1958, Praha) byla slovenská spisovatelka, osvětová pracovnice a obhájkyně emancipačních snah žen.\n\nNarodila se v uvědomělé barvířské rodině a své vzdělání získala na základní škole ve svém rodišti a později se po svatbě vzdělávala sama. V roce 1907 se provdala za J. Gregora-Tajovského. Pracovala v osvětových organizacích, hrála amatérsky divadlo, působila v časopisu \"Slovenský východ\". Po přestěhování do Bratislavy pokračovala v osvětové práci, zajímala se o politický vývoj, a její dům často navštěvovali jak slovenští jako i čeští a zahraniční spisovatelé. Po smrti svého manžela se přestěhovala k dceři do Prahy, v době 2. světové války pracovala v protifašistickém odboji. Krátce byla předsedkyní Svazu slovenských žen. Přestože zemřela v Praze, je pochována ve slovenském Tajově.\n\nJejí literární tvorba začala překladem románu \"Dáždnik sv. Petra\" (Kálmán Mikszáth). Psala prózu, ale kromě děl pro dospělé se věnovala i tvorbě pro děti.\n\n\n\n"}
{"id": "269796", "url": "https://cs.wikipedia.org/wiki?curid=269796", "title": "Brad Cox", "text": "Brad Cox\n\nBrad Cox (* 2. května 1944) je počítačový vědec a držitel titulu Ph.D. v oboru matematická biologie. Známá je jeho práce v oboru softwarového inženýrství (specificky v znovupoužití softwaru) a tvorba programovacího jazyka Objective-C.\nBakalářský titul získal v oboru „Organic Chemistry and Mathematics“ na Furman University, a titul Ph.D. na „Department of Mathematical Biology“ na University of Chicago.\n\n"}
{"id": "269801", "url": "https://cs.wikipedia.org/wiki?curid=269801", "title": "Abbás II.", "text": "Abbás II.\n\nZillulláh Abú-l-Muzaffar Sultán Abbás Šáh, zkráceně Abbás II. (persky ; 20. prosince 1633 Kazvín – 25. září 1666 Dámghán), byl perský šáh z dynastie Safíovců, vládnoucí v letech 1642–1666. Byl druhým synem šáha Safího I. a jeho manželky Anny Khanum, pocházející z Gruzie (byla však čerkeského původu). Jeho starší bratr Abbás Mírzá zemřel v dětském věku.\n\nAbbás II., při nástupu na trůn ani ne devítiletý, po dosažení dospělosti často zanedbával své státnické povinnosti, přesto však patří jeho vláda k poměrně významným obdobím v historii Íránu, v neposlední řadě díky šáhově rozhodnosti. Ve vnitřní politice se podařilo posílit autoritu panovníka, jež za Safího I. poněkud upadla, a safíovská vojska navíc znovu dobyla Kandahár, ztracený ve prospěch Velkých Mogulů z Indie. Také kontakty s Evropou se rozvíjely ve větší míře (Anglie, Nizozemí) a nově byly navázány i s Ruským carstvím, jež za cara Alexeje Michajloviče krok za krokem expandovalo směrem ke Kaspickému moři. Celkově Abbásova vláda zajistila říši stabilitu uvnitř i navenek.\n\n\n"}
{"id": "269802", "url": "https://cs.wikipedia.org/wiki?curid=269802", "title": "Radka Bobková", "text": "Radka Bobková\n\nRadka Bobková (* 12. února 1973) je bývalá česká profesionální tenistka a reprezentantka ve Fed Cupu.\n\n"}
{"id": "269805", "url": "https://cs.wikipedia.org/wiki?curid=269805", "title": "Dobroslav Chrobák", "text": "Dobroslav Chrobák\n\nIng. Dobroslav Chrobák (16. února 1907, Hybe, Uhersko – 16. května 1951, Bratislava) byl slovenský spisovatel-prozaik, esejista, kulturní publicista a literární kritik.\n\nNarodil se jako druhé ze čtyř dětí v rodině krejčího a osvětového pracovníka. Studoval na gymnáziu v Rožňavě a Liptovském Mikuláši, později na Vyšší průmyslové škole v Bratislavě. Studium ukončil v roce 1934 na Českém vysokém učení technickém v Praze. Po návratu do Bratislavy působil jako vysokoškolský pedagog. Později pracoval jako redaktor Radiožurnálu v Československém rozhlasu\nv Bratislavě, posledních pět let jako oblastní ředitel pro Slovensko. Zemřel v Bratislavě na rakovinový nádor, pochován je v Hybách.\n\nUž jako student psal povídky, byl kronikářem obce, sběratelem přísloví a pořekadel. Jako sedmnáctiletý debutoval ve Studentském časopise svoji první povídkou. Další prózy věnoval tematice vesnice a přírody. Usiloval o překonání uměleckých (pseudouměleckých) postupů opisného realismu a zaměřil se na fantastiku až mýtické působení přírody.\n\nKnižně debutoval knihou povídek a novel \"Kamarát Jašek\". Rozvinul základní myšlenky naturismu. Uměl využít i cizí podněty na vlastní inspiraci. Je to patrné hlavně v románové novele \"Drak sa vracia\", která patří k základním dílům slovenského naturismu. Je také autorem recenzí a kritik, zejména meziválečné prózy, úvah o umění, referátů o výtvarnících. Společně se\nŠtefanom Letzem sestavil \"Slovenský literární almanach\" a vydal \"Rukověť dějin slovenské literatury\", která plnila funkci malého slovníku slovenských spisovatelů.\n\nVelký vliv na jeho tvorbu mělo vícero autorů evropské prózy, jako např. Hermann Hesse, Henri Pourrat či Knut Hamsun. Kromě vlastní tvorby se věnoval také překladům, např. z ruštiny.\n\n"}
{"id": "269815", "url": "https://cs.wikipedia.org/wiki?curid=269815", "title": "Vittorio Veneto (C 550)", "text": "Vittorio Veneto (C 550)\n\nVittorio Veneto (C 550) byl vrtulníkový křižník italského námořnictva. Ve službě byl v letech 1969–2006. V letech 1969–1985 byl vlajkovou lodí italského námořnictva, přičemž v této roli ho nahradila lehká letadlová loď \"Guiseppe Garribaldi\". \"Vittorio Veneto\" byl jedinou italskou válečnou lodí vyzbrojenou raketovými torpédy ASROC.\n\nStavba křižníku \"Vittorio Veneto\" byla reakcí na nedostatky zjištěné při provozu prvních italských vrtulníkových křižníků třídy \"Andrea Doria\". Ty se ukázaly být příliš malé pro provoz vrtuníků Sea King, přičemž ani jejich kapacita čtyř vrtulníků nebyla považována za dostatečnou. Proto nebyla uskutečněna plánovaná stavba třetí jednotky třídy \"Andrea Doria\", ale místo ní byl vyprojektován větší vrtulníkový křižník \"Vittorio Veneto\".\n\n\"Vittorio Veneto\" postavila italská loděnice Navalmeccanica v Castellammare di Stabia. Kýl lodi byl založen 10. červenec 1965 a spuštěn na vodu 5. února 1967. Křižník byl do služby přijat 12. července 1969 na základně v Tarentu. Původně měla být postavena ještě jeho sesterská loď \"Italia\". Její stavba však byla zrušena.\n\nKřižník \"Vittorio Veneto\" byl větší než jeho předchůdci. V přední části lodě byla nástavba a všechny zbraňové systémy, zatímco na zádi byla letová paluba o rozměrech 40x18,5 metru s podpalubním hangárem o rozměrech 27,5x5,3 metru, do kterého vrtulníky dopravoval jeden výtah. Z lodi mohlo operovat devět lehkých vrtulníků AB 204, nebo šest těžších typu AB 212. Letový provoz na širém moři usnadňovaly dva páry křídlových stabilizátorů náklonu.\n\nLoď měla na svou dobu pokročilou elektroniku. Mimo jiné nesla vyhledávací 3D radar SPS-52B, vzdušný vyhledávací radar SPS-768 a sonar SQS-23. Na přídi se nacházelo dvojité vypouštěcí zařízení Mk.10 Mod.7 umožňující vypouštění jak protiletadlových řízených střel RIM-2 Terrier, tak raketových protiponorkových torpéd ASROC. V muničních skladech se přitom nacházelo 60 střel obou typů. Dále nesl osm jednohlavňových věží se 76mm kanóny a dva trojhlavňové 324mm protiponorkové torpédomety.\n\nPohonný systém tvořily čtyři kotle Foster Wheeler a dvě převodové turbíny Tosi o výkonu 73 000 hp, pohánějící dva lodní šrouby. Nejvyšší rychlost dosahovala 30,5 uzlu. Dosah byl 5000 námořních mil při rychlosti 17 uzlů.\n\nLoď byla v letech 1980–1983 dvakrát modernizována, zejména byla vylepšena jejich elektronika. Výzbroj byla rozšířena o čtyři protilodní střely Otomat Mk 2, umístěné po dvojicích po stranách nástavby, společně se třemi 40mm dvoukanóny systému DARDO, sloužícího pro bodovou protiletadlovou obranu. Protiletadlový systém Terrier byl tehdy vyměněn za modernější zařízení Standard SM-1 ER. Při přestavbě vzrostl výtlak lodi na standardních 8130 t a na 9500 t při plném zatížení. Počet členů posádky se zvýšil na 577 mužů.\n\n\"Vittorio Veneto\" byl vyřazen v roce 2003 jako poslední křižník všech západoevropských flotil. Jeho kapacita byla nahrazena novou letadlovou lodí pro letouny V/STOL, nazvanou Cavour (550), aktivní od roku 2008. \"Vittorio Veneto\" se změní v muzeum zakotvené v přístavu Tarent.\n\n"}
{"id": "269816", "url": "https://cs.wikipedia.org/wiki?curid=269816", "title": "OSNADO", "text": "OSNADO\n\nOSNADO spol. s r.o. byl český autobusový dopravce působící v Podkrkonoší. Provozoval městskou, příměstskou i dálkovou dopravu. Sídlil ve Svobodě nad Úpou, provozovny měl ve městech Svoboda nad Úpou (odloučená pracoviště Trutnov, Úpice a Stará Paka) a Hostinné (s odloučeným pracovištěm Dvůr Králové nad Labem).\nNázev společnosti vznikl ze sloganu \"OSobní a NAkladní DOprava\".\n\nK 23. listopadu 2007 má společnost Osnado podle tiskové zprávy 106 autobusů a 172 zaměstnanců, ředitelem je Martin Bělovský.\n\nK 1. červnu 2017 společnost zanikla sloučením do společnosti Arriva Východní Čechy a.s.\n\nSpolečnost OSNADO s. r. o. byla založena v roce 1991 jako malá dopravní a spediční firma s jedním autobusem a dvěma nákladními auty. \nTeprve následně se zapojila do transformace (privatizace) státního podniku ČSAD Hradec Králové zakoupením jeho částí. K 1. červenci 1994 získala OSNADO formou přímého prodeje provozovnu s. p. ČSAD Hradec Králové ve Staré Pace. K 1. červenci 1997 získala po prvenství ve veřejné obchodní soutěži Závod osobní dopravy Trutnov. Od 1. dubna 2006 se společnost přestala věnovat nákladní dopravě, souběžně přesídlila z Trutnova do Svobody nad Úpou.\n\nOd založení v roce 1991 společníky byli rovnými podíly Bohumil Kužel, Věroslav Sucharda a Miroslav Pyšný, všichni z Nové Paky. K 28. prosinci 1993 je zapsáno, že společnost převzali Václav Klapka a Josef Voltr z Jičína a Milan Labašta z Hořic v Podkrkonoší, v dubnu 1994 mezi společníky přibyli Věroslav Sucharda a Martin Bělovský, poté docházelo k dalším změnám podílů mezi těmito osobami. 23. listopadu 2007 firmu OSNADO zakoupila prostřednictvím mateřské společnosti ARRIVA holding Česká republika s.r.o. původem britská dopravní skupina Arriva, kterou v roce 2010 získaly do vlastnictví Deutsche Bahn.\n\nMěstskou autobusovou dopravu provozuje společnost v Trutnově (linky 1, 2, 3, 4, 5, 6, 8, licenčními čísly 695211 až 695218) a ve Dvoře Králové nad Labem (linky 1 až 4, licenčními čísly 695411 až 695414).\n\nProvozuje asi 60 regionálních a meziměstských linek včetně jedné mezinárodní linky na Slovensko. Místní dopravu zajišťuje například v okolí měst Trutnov, Svoboda nad Úpou, Hořice, Nová Paka, Pecka, Jičín, Pec pod Sněžkou, Vrchlabí, Úpice, Hostinné, dálkové linky spojují Krkonoše a Podkrkonoší s jinými oblastmi. Východní část obsluhované oblasti (Úpice, Česká Skalice, Červený Kostelec) spadá do integrovaného systému IREDO.\n\nJe největším partnerem Královéhradeckého kraje v zajišťování autobusové dopravní obslužnosti, závazky má též od Libereckého kraje. Vydává regionální jízdní řády pro Trutnovsko, Vrchlabsko a Královédvorsko. Provozuje také několik skibusových a cyklobusových linek. Zájezdovou dopravu nabízí zejména pro relaci Praha – Krkonoše.\n\nUmožňuje cestujícím platby čipovými kartami. V Trutnově a v Peci pod Sněžkou provozuje informační kanceláře s prodejem místenek v rámci systému AMS.\n\nDne 17. července 2009 vytvořili čtyři dopravci (OSNADO spol. s r. o. ČSAD Semily a. s., Veolia Transport Východní Čechy a. s., Orlobus a. s.) „Sdružení dopravců Královéhradeckého kraje“, jehož deklarovaným cílem bylo bránit se způsobu, jakým kraj a organizace OREDO chtěly od 1. září 2009 rozšiřovat integrovaný systém IREDO a optimalizovat autobusovou dopravu v kraji. Po ostrých konfrontačních prohlášeních z obou stran 28. července 2009 hejtman Lubomír Franc oznámil, že optimalizace a integrace se odkládá na termín 13. prosince 2009. 31. srpna 2009 kraj společnosti OSNADO bez zdůvodnění oznámil a pro MF Dnes ústy svého mluvčího potvrdil, že snížil svou objednávku výkonů od společnosti OSNADO asi o 20 % a výkony na těchto linkách si objednal u tří jiných dopravců, a to od 1. září 2009 na jedné lince (Dvůr Králové nad Labem – Náchod) s náhradním dopravcem ČSAD Ústí nad Orlicí (bylo realizováno), a od 1. října 2009 na celkem 6 linkách s předpokládanými náhradními dopravci Trutnovská autobusová doprava a P-Transport (ačkoliv bylo deklarováno, nebylo realizováno). 31. srpna 2009 vydalo OSNADO tiskovou zprávu, v níž proti snížení objednávky protestovalo a prohlásilo, že na linky má platné licence a jízdní řády a bude na nich tedy jezdit i nadále, ač to znamená zdvojení spojů. 1. září 2009 bylo oznámeno, že ČSAD Semily a. s. vystoupila ze Sdružení dopravců Královéhradeckého kraje a rozhodla se dále jednat samostatně, 3. září 2009 oznámili vystoupení ze sdružení a jeho zánik i zbylí tři členové.\n\nKe změně jízdního řádu od 13. prosince 2009 Královéhradecký kraj snížil rozsah dopravy objednané u OSNADO o 37 % a tyto výkony z ekonomických důvodů bez výběrového řízení převedl na dopravce P-transport Broumov, Trutnovská autobusová doprava, ČSAD Ústí nad Orlicí a ČSAD Semily. Dopravce oznámil, že omezí dopravu v souladu s omezením objednávky.\n\nZ celkového počtu asi 110 autobusů je asi 70 v linkovém provedení, 20 dálkových, 15 městských a 5 zájezdových. Převažují autobusy Karosa (Irisbus, Iveco Czech Republic), v menší míře jsou zastoupeny vozidla zn. SOR, Mercedes-Benz (vč. minibusů) a postupně přibývají vozidla Ekobus na zemní plyn (v roce 2007 již 7 kusů).\n\n"}
{"id": "269820", "url": "https://cs.wikipedia.org/wiki?curid=269820", "title": "Ovládnutí Anglie Normany", "text": "Ovládnutí Anglie Normany\n\nOvládnutí Anglie Normany se datuje do roku 1066, kdy se Vilém Dobyvatel se svým vojskem vylodil na pobřeží Anglie. Jeho vítězství v bitvě u Hastingsu vyústilo v postupné ovládnutí Anglie Normany. Byla to velmi důležitá událost v anglických dějinách z několika důvodů. Normanská šlechta více spojila Anglii s kontinentální Evropou a zmenšila tak vliv Vikingů. Byla vytvořena jedna z nejvlivnějších monarchií v Evropě, která ustanovila promyšlený vládní systém. Vpád ovlivnil anglický jazyk a anglickou kulturu a vytvořil základy pro rivalitu s Francií. Důležitá je i z hlediska národní hrdosti, protože to bylo poslední úspěšné nepřátelské dobytí Anglie.\n\nKdyž roku 1066 zemřel Eduard III. Vyznavač bez potomků, a tedy i bez přímých následníků trůnu, vzniklo mocenské vakuum s několika soupeři, kteří si činili nárok na anglický trůn. Jedním z nich byl Harald III. Hardrada, jehož nárok byl založen na dohodě předchozího panovníka Norska Magnuse I. a anglického krále Hardiknuta o tom, že pokud někdo z nich zemře bez následníka, druhý zdědí nárok na trůny Anglie i Norska. Dalším byl Vilém, vévoda z Normandie, jehož nárok byl odvozen z pokrevní příbuznosti s Ethelredem přes jeho ženu Emmu. Třetím byl hrabě z Wessexu Harold II. Godwinson, který byl zvolen anglickým králem radou mocných anglických šlechticů (\"Witenagemot\").\n\nNa jaře roku 1066 se Haroldův bratr Tostig vrátil z exilu a vylodil se s vojskem, naverbovaným ve Vlámsku, na jihovýchodě Anglie. Poté, co byl napaden Haroldovým loďstvem, stáhl se do Skotska. Král Harald Hardrada se vylodil s vojskem na severu Anglie v září roku 1066. Jeho síly, které se do Anglie dopravily na 300 lodích, čítaly asi 15 000 mužů, a když porazil severní armádu, vyrazil na York, který obsadil. K jeho silám se později připojil i Tostig se svým vojskem. Harold strávil letní období na jihu země v očekávání invaze Vilémova vojska. Poté, co se dověděl o invazi na severu, vyrazil s vojskem tam. Překvapené seveřany porazil 25. září v krvavé bitvě u Stamford Bridge. Harald Hardrada i Tostig byli v této bitvě usmrceni. Ztráty na straně Norů byly tak velké, že k návratu do své vlasti potřebovali jen 24 lodí. Vítězství stálo Angličany mnoho sil a vojáci byli vyčerpáni.\n\nVilém dorazil na jih Anglie krátce nato, co Harold porazil Nory. Jeho vojsko postavilo nedaleko Hastingsu tábor. Poté, co se dověděl o invazi Normanů, vyrazil Harold na jih jen s krátkou zastávkou v Londýně, aby sebral více vojska. Obě strany se utkaly v Bitvě u Hastingsu 14. října. Normané v této bitvě zvítězili a Harold v jejím průběhu padl.\n\nVilém očekával, že po tomto vítězství se mu podrobí ostatní angličtí šlechtici, ale místo toho byl radou šlechticů králem jmenován Edgar Etheling. Byl podporován vlivnými anglickými šlechtici a také arcibiskupy canterburským a yorským. Vilém nejdříve počkal na posily a pak vyrazil přes Kent směrem na Londýn. Porazil anglické vojsko, které se s ním střetlo u Southwarku, ale nebyl schopen překonat London Bridge a musel tak vyrazit na hlavní město oklikou. Pokračovali údolím Temže na sever a překročili ji u Wallingfordu. Pro neschopnost zorganizovat odpovídající vojenskou obranu města se Edgarovi spojenci podrobili Vilémovi a ten byl 25. prosince 1066 korunován anglickým králem ve Westminsterském opatství. \n\nRoku 1067 vzbouřenci v Kentu zaútočili na Doverský hrad, zatímco Eadric de Wild zorganizovali povstání v Mercii a zaútočili na hrad v Herefordu. V roce 1068 vznikla vzpoura v Mercii, ale byla Vilémovým překvapivým útokem rychle poražena. Tyto vzpoury vedly Viléma ke stavbě hradů a na nich nechal trvale vojenské posádky. Další vzpoury byly iniciovány vpádem Dánů v roce 1069. Po několika bitvách došlo k dohodě s jejich vůdcem Sweynem, který stáhl svá vojska pod podmínkou pravidelné platby tzv. \"Danegeld\".\n\nPoté, co dobyli Anglii a potlačili odpor, zavedli Normané mnoho změn, aby svou vládu udrželi. Počet Normanů byl daleko menší než počet původních obyvatel. Historici odhadují počet Normanských rytířů na 5 000 až 8 000. Tento nepoměr překonali Normané inovací prostředků kontroly moci.\n\nNa rozdíl od Dánů, kteří po ovládnutí země vyhlásili daně, ale ponechali vlastnictví půdy původním majitelům, Normané očekávali od Viléma za svou podporu půdu a tituly. Proto, asi poprvé v anglické historii, Vilém vyvlastnil téměř veškerou půdu v Anglii a přivlastnil si právo disponovat s ní podle své vůle. Nejdříve zabavil půdu šlechtickým rodům, jejichž členové bojovali na Haroldově straně a většinu přidělil svým soukmenovcům (ačkoli některým rodům umožnil \"odkoupit\" svou půdu a tituly zpět). Tyto konfiskace vedly ke vzpourám a pro jejich potlačení a také jako obranu proti vpádům Dánů nechal Vilém postavit po celé zemi řadu opevněných hradů s trvalou vojenskou posádkou.\n\nI po překonání první vlny odporu upevňovali Normané svou moc například tím, že pokud zemřel vlastník půdy bez dědiců, mohl král určit dědice podle své vůle a často těmito dědici byli Normané. Tímto způsobem Vilém nahradil původní aristokracii a převzal kontrolu vyšší vrstvy společnosti. V roce 1086, kdy byla dokončena pozemková kniha, jména francouzských vlastníků dominovala.\n\nVýrazem úspěšného převzetí vlády nad Anglií je i to, že od roku 1072 až do roku 1204, Vilém a jeho následníci trávili většinu času mimo Anglii. Například v roce 1072 strávil Vilém asi 75% času ve Francii, protože byl nucen odrážet vnitřní vzpoury a útoky zahraničních mocností, a přesto byl schopen ovládat Anglii na dálku. Důležitou podmínkou byla soudržnost Normanských šlechticů a jejich oddanost králi (podepřena darováním půdy a titulů). Vilém také dodržoval pravidlo přidělování půdy po menších celcích a to jak v Anglii, tak i ve Francii, takže pokud by chtěl některý ze šlechticů zradit mohl by bránit v jeden okamžik pouze malou část svého vlastnictví.\n\nJedním z nejviditelnějších změn bylo uvádění severofrancouzského nářečí jako úředního jazyka vládnoucí třídy v Anglii. I po ztrátě vlivu Normanů si zachovala francouzština status prestižního jazyka asi po dobu 300 dalších let. Vliv francouzštiny je zřejmý i na současné angličtině.\n\nPřed invazí Normanů byl v Anglosaské Anglii realizován jeden z nejpropracovanějších vládních systému v západní Evropě. Celá Anglie byla rozdělena na administrativní celky – hrabství (\"shire\"), s přibližně stejnou velikostí, která byla spravována šerifem. Hrabství měla tendenci být samostatnými celky a jejich kontrola nebyla koordinována. Anglická správa vytvářela velké množství psané dokumentace, která podporovala efektivní vládnutí.\n\nAngličané vyvinuli, na rozdíl od ostatních evropských středověkých států, trvalé sídlo vlády. To bylo ve Westminsteru, odkud byla spravována země a sídlil zde i archív. \n\nTento rozvinutý vládní systém byl Normany převzat a upevněn. Centralizovali správu jednotlivých hrabství. Pozemková kniha znamenala kodifikaci konfiskace půdy původním vlastníkům a její převod na nové Normanské majitele. Dalším prostředkem bylo sčítání obyvatel, od dob Římanů poprvé provedené v rozsahu celého království. Byl postupně rozvíjen i systém účetnictví. První \"ministerstvo financí\" bylo zřízeno za vlády Jindřicha I. a od roku 1150 sídlilo ve Westminsteru.\n\n"}
{"id": "269827", "url": "https://cs.wikipedia.org/wiki?curid=269827", "title": "Ladislav Kuna", "text": "Ladislav Kuna\n\nLadislav Kuna (3. dubna 1947 Hlohovec, Československo – 1. února 2012 Bratislava, Slovensko) byl slovenský fotbalista, reprezentant Československa, později se stal trenérem.\nTrénoval DAC Dunajská Streda, FO ŽP ŠPORT Podbrezová, do své smrti pracoval jako předseda představenstva FC Spartak Trnava, a.s. a prezident tohoto slovenského fotbalového klubu.\n\nKuna byl elegantní hráč s vynikající technikou, byl „mozkem“ zlatého celku Spartaku Trnava. Hrál za Trnavu 16 let (1964–1980) a poté za rakouský fotbalový klub FC Admira Wacker Mödling. V československé 1. lize dal ve 424 zápasech celkem 86 gólů. Za Trnavu si zahrál v roce 1969 v semifinále Poháru mistrů evropských zemí proti Ajaxu Amsterdam a dal oba góly v odvetném zápase v Trnavě. Bývalé Československo reprezentoval celkem 47 krát, v reprezentaci dal 9 gólů. Hrál v reprezentaci na Mistrovství světa ve fotbale 1970 v Mexiku. Byl zvolen nejlepším československým fotbalistou pro rok 1969. V Poháru mistrů evropských zemí nastoupil ve 20 utkáních a dal 5 gólů, v Poháru vítězů pohárů nastoupil v 6 utkáních a dal 1 gól a v Poháru UEFA nastoupil v 5 utkáních a dal 1 gól.\n\n\n"}
{"id": "269829", "url": "https://cs.wikipedia.org/wiki?curid=269829", "title": "Řád augustiniánů", "text": "Řád augustiniánů\n\nŘád augustiniánů (stručně augustiniáni, ( je řeholní společenství, které vzniklo spojením několika poustevnických skupin, řídících se řeholí sv. Augustina. Takto vznikl řád tzv. Obutých augustiniánů, zvaných též Augustiniáni poustevníci. Z tohoto řádu se později oddělili tzv. Bosí augustiniáni. Existuje též samostatný řád augustiniánů kanovníků, který původně vznikl z kapitul kanovníků při významných kostelích, kteří přijali Augustinovu řeholi.\n\nV Česku v současnosti působí Obutí augustiniáni (konventy v Praze a na Starém Brně) a Augustiniáni kanovníci (ve farnosti Brno-Tuřany).\n\nJako biskup se sv. Augustin z Hippo snažil přesvědčit kněze, kteří žili při velkých, zejména biskupských kostelech, aby žili společně podle určitého řádu a ze společných příjmů. Tak vznikla instituce kanovníků, lat. \"clerici regulares\" nebo \"canonici,\" kterou Lateránská synoda roku 1059 zavedla pro celou západní církev. Tzv. řehole sv. Augustina vznikla z několika jeho kázání o kněžském životě; klade důraz na společný život v klášteře, modlitbu, studium a rozjímavý život, a řídí se jí nejen augustiniáni, ale také premonstráti, dominikáni, křižovníci a další. Řeholníci skládají věčné sliby a mají se věnovat liturgii, studiu, meditaci a duchovní správě.\n\nHnutí augustiniánských kanovníků se z Itálie rychle rozšířilo do Německa, Švýcarska, Flander a Francie. Po neúspěšných pokusech - například biskupa Jindřicha Zdíka († 1150) zavést augustiniánskou řeholi do Olomouce – byla první kanonie v Čechách založena 1333 biskupem Janem z Dražic v Roudnici, který se stal ohniskem tzv. roudnické reformy. V Roudnici patrně také vznikl první český překlad celé Bible (kolem 1360). Odtud patrně vznikly další kanonie – Karlov v Praze (Karel IV., 1350), Jaroměř, Rokycany, Sadská, Třeboň (Rožmberkové 1367), Lanškroun, Šternberk, Fulnek, Prostějov a kanonie v Kladsku, v Kazimierzi u Krakova a další.\n\nAugustiniánští kanovníci byli nositeli zvnitřněné spirituality a koncem 14. století vzniklo mezi nimi – za podstatné účastí českých augustiniánů – reformní hnutí devotio moderna (Jan van Ruysbroek († 1381), Geert Groote († 1384), Tomáš Kempenský († 1471), které významně ovlivnilo celou novověkou zbožnost, zejména reformátora Martina Luthera († 1546). K významným augustiniánským kanovníkům patřili také kazatel Konrád Waldhauser († 1369) kronikář Ludolf Zaháňský († 1422) nebo humanista Erasmus Rotterdamský († 1536).\n\nObutí augustiniáni (\"Ordo eremitarum sancti Augustini\") jsou žebravý a meditativní řád, který vznikl roku 1244 papežským rozhodnutím spojit několik italských a německých společenství, odvozujících svůj původ od původních komunit zakládaných sv. Augustinem. První klášter byl založen roku 1258 v lese u porýnského města Weselu. První kláštery u nás vznikly v Praze u sv. Tomáše (1285), v Domažlicích (1287) a v Zaječově (1262), dále následovala Bělá pod Bezdězem (1345), Brno (1350, roku 1783 přestěhován na Staré Brno), Litomyšl (před 1356), Praha (kolem roku 1355) v místech dnešních ulic Ke Karlovu a Kateřinské, vedle kostela svaté Kateřiny a roku 1373 Dolní Ročov. V pobělohorské době vznikl klášter v České Lípě (založil jej roku 1627 Albrecht z Valdštejna), na Bezdězu (1627) a ve Vrchlabí (1705).\n\nMezi významné obuté augustiniány patřili Aegidius Romanus, Martín Alonso de Córdoba, svatý Tomáš z Villanovy, reformátor Martin Luther, fray Luis de León, brněnský genetik Gregor Mendel (†1884), blahoslavený Anselm Polanco a jako augustinián začínal filosof Franz Brentano († 1917). Mnoho augustiniánských klášterů zaniklo v husitských válkách. Několik klášterů bylo zrušeno za Josefa II., v roce 1950 byly všechny kláštery zrušeny a řeholníci internováni. Po roce 1989 byly obnoveny konventy v Praze u při kostele sv. Tomáše na Malé Straně a na Starém Brně. Jeden augustinián (P. Dorničák) nějaký čas působil samostatně v někdejším klášteře v Domažlicích (v letech 1990–1998).\n\nV Brně se usadili augustiniáni již v roce 1344. Markrabě Jan Jindřich založil roku 1350 nový augustiniánský klášter (původně umístěný vně středověkých městských hradeb) s chrámem Zvěstování Panny Marie a svatého Tomáše, což potvrdil po dostavění kněžiště roku 1356 i papež Inocenc VI. Chrám byl zamýšlen jako pohřebiště moravských markrabat. Význam kláštera na Moravě i v rámci řádu dosvědčuje to, že v 18. století získal zvláštní papežské právo používat pro svého představeného hodnost infulovaného opata, kteréžto označení jinak augustiniáni jako žebravý řád nepoužívají.\n\nVýznam augustiniánského kláštera jej ochránil před zrušením za reforem císaře Josefa II., nicméně i tak se jej významně dotkly. Josef totiž nařídil (1783), aby augustiniáni opustili klášter u sv. Tomáše, který byl využit jako sídlo moravských politických úřadů (místodržitelství). Augustiniáni náhradou dostali budovy zrušeného kláštera cisterciaček Aula Sanctae Mariae na Starém Brně, který založila královna-vdova Eliška Rejčka roku 1323. Tento Starobrněnský klášter (Mendlovo náměstí čp. 157 č. or. 1a) dosud augustiniánům patří. Papež Jan Pavel II. udělil kostelu Nanebevzetí Panny Marie titul bazilika minor apoštolským breve z 6. října 1987.\n\nZnak Obutých augustiniánů: Ve zlatém štítě červené planoucí srdce, spočívající na černé knize s červenou ořízkou a obtočené černým řemenem (opaskem), které je kosmo probodeno stříbrnou berlou a šikmo hnědým šípem.\n\nZe španělské reformy vznikla roku 1602 přísnější větev „bosých“ augustiniánů (OESA Disc, OAD), jež se rozšířila hlavně v Itálii a ve Francii. V Čechách vznikl první klášter Na Zderaze v Praze (1623), dále Tábor (1640), Lnáře (1672), Havlíčkův Brod (1674) a Vratěnín na Moravě (1687). Významnou osobností bosých augustiniánů byl Abraham a Sancta Clara. Až do 20. století v Čechách přežil konvent ve Lnářích, který byl násilně zrušen v roce 1950 v rámci Akce K, a nebyl již obnoven.\n\n\n\n"}
{"id": "269832", "url": "https://cs.wikipedia.org/wiki?curid=269832", "title": "Arriva", "text": "Arriva\n\nArriva je evropská, původem britská dopravní skupina, která provozuje autobusovou, železniční, trolejbusovou (Teplice), nebo místní lodní dopravu ve 12 evropských zemích (Velká Británie, Dánsko, Německo, Itálie, Nizozemsko, Portugalsko, Španělsko, Švédsko, od prosince 2006 Česko, od prosince 2007 Polsko, od roku 2008 nepřímý podíl na Slovensku a v Maďarsku). Mimo Británii má tržby přes 1 miliardu Euro ročně, celkem má skupina kolem 37 000 zaměstnanců. V srpnu 2010 Evropská unie odsouhlasila převzetí skupiny Arriva německou železniční společností Deutsche Bahn. Na ceně zhruba 2,5 miliardy liber (75 miliard Kč) se investor dohodl již v dubnu. Šlo o největší akvizici v historii Deutsche Bahn a sloučená skupina se jí stala největším osobním dopravcem v Evropě.\n\nV únoru 2013 agentura Reuters zveřejnila zprávu, že Deutsche Bahn koupí od francouzské firmy Veolia Transdev její středoevropskou dceřinou firmu Veolia Transport Central Europe včetně aktivit v Česku, na Slovensku, v Polsku, Srbsku, Chorvatsku a Slovinsku, o rozsahu přes 3300 (kolem 3400) vozidel v přibližně 60 depech v 6 zemích () a přes 6300 zaměstnanců; roční tržby VTCE za rok 2011 činily 252 milionů eur. Veolia Transport Central Europe se stala součástí skupiny Arriva; Arriva tak rozšířila svou působnost na 15 zemí a přesáhla počet 55 tisíc zaměstnanců.\n\nV Itálii a v Dánsku je Arriva největším soukromým provozovatelem autobusové dopravy. V Portugalsku provozuje autobusovou dopravu v severozápadní a jižní části země a má významný podíl (21,5 %) v největším osobním dopravci v zemi, společnosti Barraqueiro. V České republice, Německu, Španělsku a Švédsku provozuje autobusovou dopravu.\n\nV Dánsku byla Arriva první soukromou železniční společností s licencí pro osobní železniční dopravu. V Nizozemsku provozuje integrovanou autobusovou a železniční dopravu, na železniční dopravu má 15letou licenci. Od června 2007 má devítiletý kontrakt na provozování železniční dopravy v jižním Švédsku od června 2007. V železniční dopravě se účastní i na německém trhu, má majetkový podíl ve švýcarských železnicích. Na hranicích Walesu a Anglie zajišťuje prostřednictvím firmy \"Arriva Trains Wales\" meziměstskou, oblastní i příměstskou železniční dopravu.\n\nV roce 2007 firma založila v Polsku společný podnik s polským železničním dopravcem PCC Rail. Firma nesoucí název Arriva PCC zahájila od 9. prosince 2007 osobní dopravu na všech neelektrizovaných tratích v Kujavsko-pomořském vojvodství (cca 530 km tratí) na základě tříletého kontraktu s úřadem maršálka uvedeného vojvodství.\n\nV dubnu 2008 Arriva koupila 80% podíl v maďarské firmě Interbus Invest, součásti holdingu Eurobus Invest, který má většinové podíly v SAD Michalovce a SAD Nové Zámky a v Maďarsku v podniku VT-Transman (v červenci 2008 hovoří zdroj o 80% podílu přímo v Eurobus Invest).\n\nTato skupina v Česku zakoupila autobusové dopravce: \n\nPrvní dvě společnosti mají celkem 170 autobusů a 260 zaměstnanců, firma OSNADO měla v době převzetí 106 autobusů a 172 zaměstnanců. Na přelomu let 2014 a 2015 společnost Bosák Bus s. r. o. zanikla sloučením se společností Transcentrum Bus s. r. o. a ta byla přejmenována na ARRIVA STŘEDNÍ ČECHY s. r. o. \n\nV železniční dopravě působila Arriva v České republice na několika přeshraničních tratích prostřednictvím německé společnosti Vogtlandbahn GmbH, po ovládnutí Arrivy skupinou DB v roce 2010 však z antimonopolních důvodů byla nucena Vogtlandbahn prodat a již jej neovládá. \n\nV roce 2009 založila ARRIVA holding Česká republika s.r.o. dceřinou společnost ARRIVA vlaky s.r.o., která se hlásí do výběrových řízení a připravuje i vlastní nabídky a projekty dotované i nedotované železniční dopravy v České republice.\n\nNa jaře 2013 byla do skupiny Arriva začleněna Veolia Tranport Central Europe včetně aktivit Veolia Transport Česká republika v autobusové a železniční dopravě. K 1. červenci 2013 došlo k přejmenování firem a náhradě loga Veolia Transport logem Arriva; design vozidel se má měnit průběžně s obměnou vozového parku, nemá dojít k zásadním změnám ve vedení společností. Do skupiny Arriva tak jsou začleněny společnosti:\n\n\n"}
{"id": "269838", "url": "https://cs.wikipedia.org/wiki?curid=269838", "title": "Suzuki", "text": "Suzuki\n\nSuzuki Motor Corporation (スズキ株式会社, \"Suzuki kabušikigaiša\") je japonský výrobce automobilů, motocyklů, lodních motorů a dalších se sídlem v Hamamacu. Firma byla založena 10. února 1909. Suzuki je 9. největším výrobcem automobilů, vyrobí více automobilů než BMW, Mazda a Subaru dohromady. V posledních 5 letech vede na domácím japonském trhu prodejnost malých aut, tzv. kei cars. V Indii spolupracuje s dceřinou značkou Maruti Suzuki. Některé evropské modely jsou vyráběny v Maďarsku.\n\n\n\n\n\n\n"}
{"id": "269840", "url": "https://cs.wikipedia.org/wiki?curid=269840", "title": "Přemysl (moravský markrabě)", "text": "Přemysl (moravský markrabě)\n\nPřemysl (1209 – 16. říjen 1239) byl moravský markrabě v letech 1228–1239, nejmladší syn krále Přemysla Otakara I. a jeho druhé manželky Konstancie Uherské.\n\nPřemysl se stal moravským markrabětem roku 1228, s určitým zpožděním způsobeným spory s Rakouskem, po smrti svého bezdětného bratra Vladislava v roce 1227. Markrabě se proti svému nejstaršímu bratrovi, králi Václavovi I., vzbouřil v roce 1233 a znovu v roce 1237. Příčinou sporu bylo předání Břeclavska Oldřichu Korutanskému, synovi nejstarší sestry Václava a Přemysla Judity. Václav tehdy s početným vojskem přitáhl na Moravu a Přemysl uprchl do Uher ke králi Bélovi IV.\n\nPrávě přičiněním Bély a královny vdovy Konstancie se bratři smířili a Přemysl se v roce 1238 mohl na Moravu vrátit, i když jeho vláda byla omezena jen na Olomoucko a Opavsko. Stejně jako jeho bratr měl i moravský markrabě výborné vztahy s matkou, které pomáhal založit klášter Porta Coeli. Po své smrti v roce 1239 byl Přemysl v tomto klášteře také pohřben – stejně jako později i jeho matka, královna-vdova Konstancie.\n\nPřemysl se sice 25. září 1232 oženil s Markétou, dcerou Oty I. z Meranu a Beatrix Burgundské, vnučky císaře Fridricha Barbarossy, ale manželství zůstalo bezdětné. Protože ani další z bratrů Vladislav (1207–1227) nezanechal potomky, jedinou nadějí na pokračování přemyslovského rodu byli synové krále Václava I. a jeho manželky Kunhuty.\n\n"}
{"id": "269841", "url": "https://cs.wikipedia.org/wiki?curid=269841", "title": "Luther", "text": "Luther\n\nLuther může znamenat:\n\npříjmení:\n\nosobní (křestní) jméno:\n\njiné:\n"}
{"id": "269843", "url": "https://cs.wikipedia.org/wiki?curid=269843", "title": "Mendel", "text": "Mendel\n\nPříjmení Mendel nebo Mendl nosí více různých osobností:\n\n\n"}
{"id": "269846", "url": "https://cs.wikipedia.org/wiki?curid=269846", "title": "VESA Local Bus", "text": "VESA Local Bus\n\nVESA Local Bus byla nejoblíbenější lokální sběrnicí na základních deskách PC v letech 1992 až 1994. Vývoj sběrnice vedl výbor VESA Committe, který založila firma NEC jako neziskovou organizaci a řídila jej. Hlavní účel VESA Local Bus bylo zkvalitnění připojení grafické karty, jelikož rozhraní ISA přestávalo stačit novým požadavkům. Svoji roli v práci na rozhraní jistě sehrála i snaha o zvýšení prodeje kvalitních displejů a počítačů firmy NEC na počítačovém trhu.\n\nVESA vyvinula standard lokální sběrnice nazvaný VESA Local Bus, zkráceně VL-Bus. Sloty VL-Bus nabízí přímý přístup do systémové paměti rychlostí odpovídající rychlosti procesoru. Data používají pro přenos šířku 32 bitů, čímž je umožněn vyšší tok dat mezi CPU a grafickou kartou nebo pevným diskem, odpovídající plné šířce sběrnice CPU 486.\n\nVL-Bus využívala pro přenos tzv. burst mód - v něm nebyly přenášeny dvojice adresa-data, ale na jednu adresu se přenesly 4 datové bloky. Tím byla stejná datová propustnost zajištěna pouhými 5 cykly sběrnice (bez burst módu bylo nutných 8 cyklů). Maximální propustnost sběrnice VL-Bus je 128 MB/s až 132 MB/s.\n\nVL-Bus nabízí díky svým parametrům rychlejší rozhraní pro připojení pevných disků. Většina 16bitových disků IDE může dosáhnout propustnost nejvýše 5 MB/s, adaptéry pevných disků VL-Bus pro jednotky IDE poskytují propustnost až 8MB/s.\n\n\n\n\n\nNávrh VL-Bus je velice jednoduchý. Hlavní konstrukční vlastnost je, že přebírá signály z procesoru 486 a přenáší je na kontakty konektoru karty. Tato vlastnost zlevnila návrh, protože nepotřebuje k fungování přídavné čipové sady či jiné čipové zařízení. Tím je možná velice jednoduchá montáž na základní desku.\n\nProcesor 486 však není dobře přizpůsoben pro připojení více zařízení VL-Bus současně, protože VESA Local Bus přímo sdílí datovou a adresovou sběrnice s mikropro­cesorem počítače. Větší počet zařízení by tedy příliš zatížil procesorovou sběrnici.\n\nDalší problém vznikal v časování. VL-Bus pracuje na stejné rychlosti jako rychlost sběrnice procesoru a různé procesory mají různou rychlost - tím je i různá rychlost sběrnice. Tato vlastnost ztěžovala kompatibilitu. Spolupráce VL-Bus s ostatními procesory (386, Pentium) je možná, ale plný výkon je dosažitelný pouze s procesory 486. Příchod sběrnice PCI znamenal pro sběrnici VL-Bus konec vývoje.\n\nKonektor sběrnice VLB je na desce umístěn podélně za ISA sběrnicí, šlo tedy o rozšíření funkcí původní ISA. Karty pak zabíraly oba sloty najednou: celou ISA a volitelně i VLB konektor. VLB je zpětně kompatibilní k ISA. Samotný rozšiřující VLB konektor je konstrukčně shodný s PCI konektorem, jen se pro účely VLB odléval z hnědého plastu, na rozdíl od převážně bílého PCI.\n\n"}
{"id": "269849", "url": "https://cs.wikipedia.org/wiki?curid=269849", "title": "Svatopluk (syn Vladislava II.)", "text": "Svatopluk (syn Vladislava II.)\n\nSvatopluk († 15. říjen po r. 1169) byl druhý syn českého krále Vladislava II. a jeho první manželky Gertrudy Babenberské.\n\nPo manželčině smrti Vladislav\n\nOkolo roku 1164 se Svatopluk oženil s dcerou uherského krále Gejzy II. Helichou \n\nKronikář Přibík Pulkava vypráví o příhodě z roku 1165, která se nakonec stala Svatoplukovi osudnou. Druhá manželka krále Vladislava, Judita Durynská, byla žena, která se nebála zasahovat do záležitostí, které obvykle ženám nepříslušely. Svatopluk totiž nesnášel jakéhosi králova předáka Vojslava. Toho pak v době královy nepřítomnosti napadl s dýkou, když Vojslav právě mluvil s královnou Juditou. Ta prý sice Vojslava bránila, ale Svatopluk ho stejně smrtelně zranil. Zraněná na rukou prý byla také sama Judita. \n\nVladislav II. syna vyhnal ze země, jakmile se vrátil, a Svatopluk tak musel utéct do Uher. Nakonec zemřel někdy po roce 1169 v Německu.\n\n"}
{"id": "269850", "url": "https://cs.wikipedia.org/wiki?curid=269850", "title": "Havel z Lemberka", "text": "Havel z Lemberka\n\nHavel z Lemberka († snad 1255) někdy též zvaný jako Havel z Jablonné, byl český šlechtic, zakladatel hradu Lemberk nedaleko Jablonného v Podještědí. Vzešel z rodu Markvarticů a stal se zakladatelem rodu Lemberků. Vzal si za ženu Zdislavu z Lemberka, svatořečenou v roce 1995.\n\nRod Markvarticů, ze kterého Havel pocházel, svůj rozsáhlý majetek získal za službu Přemyslovcům od 12. století. Prvním ze známých byl díky zprávě z roku 1159 Markvart, jehož vnukem byl Markvart z Března, zmiňovaný roku 1220 jako purkrabí v Děčíně. Tento Markvart si vzal za ženu Hostilku a měli spolu čtyři syny – Havla (později z Lemberka), Chvala, Jaroslava a mladšího Markvarta.\n\nPatřil k předním osobnostem na dvoře krále Václava I., byl jeho věrným stoupencem i za sporů s jeho synem Přemyslem v letech 1247–1249. Za své věrné služby dostal funkci kladského kastelána a také i jakéhosi dozoru nad markrabětem Přemyslem po potlačení jeho povstání. Sídlil v obci Vlčkovice (Wolfelsdorf), později zvané Hawelwerde = Havlova obec, dnešní Wilkanów (Polsko). Je připomínán v různých pramenech z let 1233 až 1255, kdy zemřel.\n\nPravděpodobně v Brně se zasnoubil se svou budoucí ženou, Zdislavou z Křižanova, kterou si vzal zřejmě roku 1237. Narodily se jim asi čtyři děti – spolehlivě doložení synové Havel II., Jaroslav a Zdislav a snad i dcera Markéta, o níž se zmiňuje pouze Žďárská kronika.\n\nV roce 1240 se psal \"Havel di Yablonni\" (z Jablonného), v témže roce založil poblíž něj hrad Löwenberk, tedy dnešní Lemberk. Jeho panství bylo ze západu ohraničené Lužickými a od východu Jizerskými horami.\n\nV roce 1241 je uváděn \"Gallus, fillius Marquardi de Lewenberch\", tedy v překladu Havel, syn Markvarta z Lemberka jako majitel hradu Lemberk.\n\nSpolu založili v roce 1237 opevněný klášter a městečko se špitálem Český Dub, kde také později Zdislava léčila. Další, dominikánský klášter založili roku 1250 v Jablonném.\n\nNejstarším synem byl Havel II. z Lemberka, který zastával v letech 1266–1269 na dvoře Přemysla Otakara II. funkci nejvyššího číšníka a držel po otci panství Kladské, které mu však král později odebral. Druhým synem byl Zdislav, zakladatel hradu Zvířetice. On i jeho synové se psali z Lemberka, synové a vnuci později Páni ze Zvířetic.\n\nTřetí syn Jaroslav z Lemberka († 1253) si ponechal v držení hrad Lemberk, založil i město Turnov a jeho čtyři synové v držení panství jako Páni z Lemberka dále pokračovali.\n\n"}
{"id": "269852", "url": "https://cs.wikipedia.org/wiki?curid=269852", "title": "Mazda", "text": "Mazda\n\nMazda Motor Corporation (: マツダ株式会社, \"Macuda Kabušiki Gaiša\") je japonský výrobce automobilů se sídlem v Hirošimě. Jako jediná automobilka se v současné době zabývá výrobou a vývojem Wankelova motoru s rotačním pístem (aktuálně dodáván v modelu Mazda RX-8).\n\nV roce 2007 Mazda vyrobila více než 1,3 milionu vozidel pro prodej v celém světě. Většina z nich (skoro 1 milion) byla vyrobena v japonských závodech, zbytek pocházel z různých dalších závodů po světě.\n\nDá se říct, že slovo „Mazda“ koinciduje s poangličtěnou výslovností jména zakladatele firmy, který se jmenoval Jujiro Matsuda a zajímal se o spiritualitu. Firmu se rozhodl přejmenovat na počest jak své rodiny, tak Zoroastriánů. Slovo \"mazda\" znamená v íránské Avestánštině „velká moudrost“.\n\nV japonštině se název společnosti vždy vyslovoval a hláskoval jako „Matsuda“, jméno zakladatele. Televizní reklamy automobilů Mazda ve Spojených státech používají výslovnost, kde počáteční samohláska zní podobně jako ve slově „art“, zatímco kanadské reklamy Mazdy vyslovují tento název s počátečním „a“ jako ve slově „has“. Úvodní samohláska (v amerických a kanadských reklamách) se označuje jako první a poslední znění „A“ v původní perské výslovnosti.\n\nMazda byla v roce 1920 založena jako společnost vyrábějící náhražku korku, až později se zaměřila na výrobu nářadí. Teprve v roce 1931 se začala orientovat na produkci motorových vozidel. Prvním vozem byl nákladní tříkolový motocykl zvaný \"Mazda GO\".\n\nTaké logo firmy Mazda prošlo dlouhou historií, od roku 1934 až po dnešní logo, které firma používá od roku 1997.\n\nMazda dříve používala na trhu v Japonsku (a příležitostně v Austrálii) řadu různých značek, včetně Autozam, Eunos, a Efini, které již byly staženy. Tato diverzifikace tlačila skupiny vývoje výrobků v Mazdě za jejich limity. Namísto toho, aby bylo půl tuctu variant dané platformy, musely týmy pracovat na tuctech různých modelů. A zákazníci byli též zmateni z množství podobných nových modelů.\n\nDnes existují bývalé značky v Japonsku jako prodejní kanály (specializovaná jednatelství), ale již nemají zvláštní značky vozidel. Jinými slovy, Carol se prodává v obchodě Autozam (specializovaném na malé vozy), ale je prodáván pod značkou Mazda, nikoli jako \"Autozam Carol\", jak tomu bylo dříve.\n\nNa začátku roku 1992 Mazda plánovala vytvořit luxusní značku Amati, která by konkurovala v Severní Americe značkám Acura, Infiniti, a Lexus, a která by se prodávala od konce roku 1993. Počáteční záběr Amati by zahrnoval Amati 500 (která se v Japonsku a Austrálii označovala jako Eunos 800, v USA jako Mazda Millenia a v Evropě jako Mazda Xedos 9) a Amati 1000 (následník vozu Mazda 929 s motorem V12 a pohonem zadních kol). Značka Amati byla stornována dřív, než se jakékoli vozy dostaly na trh.\n\nV Evropě byla značka Xedos spojována také s vozem Mazda Xedos 6, se dvěma modely vyráběnými v letech 1992 až 1997. Linie Xedos byla na trhu pod značkou Mazda a v odpovídajících letech používala logo Mazda.\n\nMazda vyvíjí konkurenta k vozu Chevrolet Volt, tedy plug-in hybrid. Testy pokročily natolik, že má Mazda funkční prototyp s karoserií MPV vozu Mazda 5.\n\nPříští rok půjde do prodeje první Mazda se systémem stop-start a očekává se, že se tento systém rozšíří globálně na celou škálu modelů.\n\nOd roku 2012 Mazda přišla na trh s novou technologií SkyActiv. Její podstata je v promyšleném snižování hmotnosti při zachování výborných parametrů a zároveň v úpravě pohonných jednotek. U snižování hmotnosti je rozdíl markantní na první pohled například u modelových roků 2007 a 2013, kdy Mazda 6 rok 2007 má hmotnost 1,5 t a Mazda 6 rok 2013 má pohotovostní hmotnost 1,3 t, i když má novější model vyšší výbavu. Díky nižší hmotnosti mohou tak auta dosahovat nižší spotřeby a tím dochází k redukci emisí, které jsou vypouštěny do ovzduší. Navíc díky takto nízké hmotnosti v kombinaci s propracovaným podvozkem má vůz velmi dobré jízdní vlastnosti v porovnání s konkurencí (VW Passat, Škoda Superb, Toyta Avensis, Ford Mondeo). Již zmiňovanou součástí technologie SkyActiv je i úprava motorů. Jak naftový tak benzinový motor pracují s kompresním poměrem 14:1, což jsou nevídané hodnoty, a přitom jsou schopné jezdit na klasická paliva Natural 95 a diesel. (Obvyklý kompresní poměr u benzinového motoru, aniž by docházelo k detonačnímu spalování, je 12:1 při použití 95 oktanového benzinu. U přeplňovaného naftového motoru je běžný kompresní poměr 18:1.) Díky tomuto kompresnímu poměru se opět snižují emise motoru a zlepšuje se účinnost. Ve výsledku tak díky nízké hmotnosti a propracovaným motorům, snižuje výslednou spotřebu oproti konkurentům, cca o 1–2 l na 100 km, a to při zachování srovnatelných výkonů.\n\nVe světě automobilových soutěží měla Mazda významné úspěchy jak se svými vozy s motory Wankelovy konstrukce (ve dvourotorové, třírotorové i čtyřrotorové podobě), tak s modely s tříválcovými motory. Vozy a motory Mazda se účastní široké škály disciplín a soutěžních seriálů po celém světě.\n\nSoutěžní debut Mazdy se uskutečnil 20. října 1968, když dva vozy Mazda Cosmo Sport 110S s karoserií kupé vstoupily do 84hodinového ultravytrvalostního závodu Marathon de la Route na Nürburgringu, jeden z nich skončil na čtvrtém místě a druhému po 81 hodinách praskla osa. V následujícím roce se Mazda účastnila závodů s kupé vozy Mazda Familia R100 M10A. Po vítězství ve Velké ceně Singapuru v dubnu 1969 a získání pátého a šestého místa ve čtyřiadvacetihodinovém závodě ve Spa (kde byla poražena jen vozy Porsche 911) 19. října 1969, se Mazda opět účastnila 84hodinového závodu na Nürburgringu se čtyřmi vozy modelu Familia. Jen jeden z nich závod dokončil, a to na pátém místě.\n\nV roce 1976 Ray Walle, vlastník Z&W Mazda, řídil Cosmo (Mazda RX-5) z jednatelství v Princetonu (New Jersey) do Daytony, zvítězil ve třídě Touring do 2,5 litru v závodě 24 hodin Daytony a potom jel zpět do New Jersey. Vůz Cosmo se umístil na celkovém 18. místě ze startovního pole 72 vozů. Jedinými modifikacemi oproti sériovému provedení byly závodní brzdové destičky, výfuk a bezpečnostní výbava.\n\nPo významných úspěších vozů Mazda RX-2 a Mazda RX-3, vyhrál vůz Mazda RX-7 více závodů IMSA ve své třídě než kterýkoli jiný model automobilu, kdy sté vítězství zaznamenal 2. září 1990. Dále RX-7 vítězil ve své třídě v závodě 24 hodin Daytony nepřetržitě po deset let, počínaje rokem 1982. Tentýž vůz vyhrával každý rok od 1980 do 1987 (včetně) závody mistrovství IMSA Grand Touring do 2 litrů (GTU).\n\nV roce 1991 čtyřrotorový vůz Mazda 787B (objem 2 622 cm, počítané podle formule FIA jako 4 708 cm) drtivě vyhrál automobilový závod 24 hodin Le Mans. Triumf vozu 787B zůstává neporovnatelný, protože je to dosud jediný vůz s motorem bez běžných válců a pístů, který dokázal vyhrát Le Mans, a Mazda je dosud jediný tým mimo západní Evropu nebo Spojené státy, který na Le Mans zvítězil – ironicky poté, co Nissan ukončil svůj program World Sportscar Championship a Toyota si po většinu roku 1991 vzala odpočinkový čas pro vývoj svého tříapůllitrového modelu TS010. To vedlo počínaje rokem 1992 v závodech Le Mans k zákazu motorů s rotačními písty, který byl však později odvolán. Po závodě v roce 1991 byl vítězný motor veřejně rozebrán ke vnitřnímu zkoumání, které ukázalo, že navzdory 24 hodinám extrémně tvrdého používání byl jen velmi málo opotřeben.\n\nVýhru Le Mans v roce 1991 následovala dekáda vítězství (ve své třídě) jiných prototypů Mazda, včetně 757 a 767. Vůz Sigma MC74 poháněný motorem Mazda 12A byl prvním motorem a týmem mimo západní Evropu a Spojené státy, které dokončily celých 24 hodin závodu v Le Mans, a to v roce 1974. Mazda je také týmem, který nejspolehlivěji dokončil Le Mans (s výjimkou Hondy, která se účastnila jen se třemi vozy, a jen v jediném roce) s 67 % vozů v cíli. Mazda se vrátila k závodům prototypů v roce 2005 s týmem Courage a vozem C65 LMP2 v závodě American Le Mans Series na okruhu Road Atlanta. Tento vůz používá motor Renesis Wankel z vozu RX-8.\n\nMazda se radovala také z výrazných úspěchů v soutěžích World Land Speed (pozemní rychlostní rekord) a SCCA, závodech dragsterů, soutěžích rallye (Mazda Familia se objevila v soutěži WRC několikrát koncem 80. a začátkem 90. let), závodě One Lap of America a dalších. Wankelovy motory byly po nějakou dobu zakázány pro soutěž Formule 1, stejně jako v americké soutěži vozů kategorie midget, poté, co Gene Angelillo vyhrál v roce 1985 mistrovství North East Midget Racing Association s vozem poháněným motorem 13B, a znovu v roce 1986 s motorem 12A.\n\nFormule Mazda jsou vozy s odkrytými koly a s motory Mazda, přizpůsobitelné jak pro oválné, tak pro silniční okruhy, na různých soutěžních úrovních. Od roku 1991 je nejpopulárnějším formátem pro sponzory, diváky i závodníky profesionálně organizovaná soutěž Star Mazda Series. Motory jsou stavěny jediným konstruktérem, certifikovány na poskytování předepsaného výkonu a zapečetěny proti úpravám. Jsou relativně mírně laděné pro závody, takže jsou extrémně spolehlivé a mohou fungovat celé roky bez generální opravy.\n\nSpec Miata se stala jednou z nejpopulárnějších a nejdostupnějších tříd silničních závodů v Severní Americe. Spec Miata (SM) je třída určená k tomu, aby poskytla příležitost závodit s nízkými náklady, s běžnými vozy jen s malými úpravami, vhodnými pro závody. Pravidla jsou úmyslně navržena tak, aby byla otevřenější než třída Showroom Stock, ale přísnější než třída Improved Touring.\n\nMazda je velkým sponzorem různých profesionálních sportovních týmů, například:\n\nOd roku 2000 používá Mazda k popsání toho, čemu se říká „emoce z pohybu“, která je přirozená jejím výrobkům, frázi „Zoom-Zoom“. Extrémně úspěšná a dlouhotrvající (v porovnání s marketingovými liniemi jiných automobilek) kampaň Zoom-Zoom se nyní rozšířila po celém světě, po jejím počátečním použití v Severní Americe.\n\nKampaň Zoom-Zoom je v mnoha televizních a rozhlasových reklamách spojena s písní „Zoom Zoom Zoom“. Původní verze v podání skupiny Serapis Bey (použitá v Evropě, Japonsku a Jižní Africe), byla nahrána dlouho před tím, než se stala oficiální písní Mazdy, jako soundtrack k filmu Mistr neznámého boje (angl. \"Only The Strong\") z roku 1993. Verze Serapis Bey je cover-verzí tradiční písně Capoeira, nazvané „Capoeira Mata Um“.\n\nDřívější reklamy v kampani Zoom-Zoom obsahovaly také malého chlapce (tehdy 10 let), říkajícího slogan „Zoom-Zoom“, kterému se občas říkalo „Zoom-Zoom Kid“. Tento „chlapec“ (angl. „kid“), nyní teenager, se jmenuje Micah Kanters.\n\n\n\n\nHistorické modely Mazda\n"}
{"id": "269855", "url": "https://cs.wikipedia.org/wiki?curid=269855", "title": "Podbrezová", "text": "Podbrezová\n\nPodbrezová je obec na Slovensku v okrese Brezno. V roce 2012 zde žilo 4 057 obyvatel.\n\nV obci se nachází římskokatolický kostel sv. Štefana z roku 1892.\n\nObec Podbrezová je roztažená v úzké dolině podél hlavní pohronské silnice. V současnosti se skládá ze šesti místních částí (symbolicky vyznačených hvězdami ve znaku obce), původně starších osad.\n\nJedná se o osady: Vajsková, Skalica, Štiavnička, Chvatimech, Brezová a stará obec Lopej. Všechny tyto osady jsou spjaty s hornictvím, hutnictvím a se zpracováním železa. Osada Podbrezová se vyvíjela od roku 1840 jako průmyslové sídlo pod vrchem Brezová okolo nové pudlovny a válcovny ve zdejším nejmodernějším strojírenském podniku – Hronském železářském komplexu.\n\nV předválečném období byla v Podbrezové postavena podle návrhu slavného architekta Bohuslava Fuchse základní škola.\n\n"}
{"id": "269857", "url": "https://cs.wikipedia.org/wiki?curid=269857", "title": "Mitsubishi", "text": "Mitsubishi\n\nMitsubishi je velký japonský průmyslový koncern.\n\nHistorie Mitsubishi sahá do roku 1870, kdy Jataró Iwasaki založil stejnojmennou loďařskou společnost. Ještě před koncem 19. století přidal do portfolia svých podnikatelských aktivit i těžební firmu, a položil tak základ největšího japonského průmyslového konglomerátu, který dnes tvoří 29 hlavních společností (včetně jednoho z nejsilnějších světových „bankovních domů“: The Bank of Tokyo – Mitsubishi UFJ). Pro tento typ průmyslových skupin, silně provázaných na politické špičky, jako i na úzké rodinné kruhy disponující převážnou částí finančních zdrojů země, se v Japonsku raného 20. století vžilo označeni „zaibacu“.\n\nPrávě v tomto období se rozhodlo vedení rozvíjejícího se průmyslového „impéria“ Mitsubishi vstoupit i do perspektivní oblasti automobilové výroby. Výsledkem byl jeden z prvních japonských automobilů – Mitsubishi Model A z roku 1917, vyráběl se však jen do roku 1921. Vůz byl sedmimístný a pod kapotou měl motor o síle 35 koňských sil. Malá skupina zákazníků, schopných pořídit si a provozovat vlastní vozidlo, však dávala přednost renomovaným zámořským značkám, a tak první Mitsubishi zůstalo nadlouho i jediným. Návrat k výrobě aut je spojený až s obdobím militarizace země a vládní objednávkou na výrobu taktického armádního vozidla s pohonem 4×4. V rámci tohoto projektu vzniklo dnes už legendární Mitsubishi PX-33, které bylo vyrobeno v roce 1934. Tento vůz měl dieselový motor s objemem 4 300 cm³ a výkonem 70 koní. Uvedený model, spolu se stíhacím letadlem Mitsubishi A6M „Zero“, patří zároveň k nejznámějším produktům firmy z období II. světové války. V prvých poválečných letech Mitsubishi pokračovala hlavně ve výrobě užitkových vozidel, potřebných pro obnovu infrastruktury a průmyslu.\n\nK výrobě osobních aut, tentokrát už definitivně jako jedné z hlavních komodit koncernu, se Mitsubishi Heavy Industries vrátila v roku 1960, prostřednictvím mini-auta Mitsubishi 500. Jednalo se o kompaktnější, a svou pořizovací cenou i provozem mnohem levnější a dostupnější, vůz. Následující léta, popisovaná jako „japonský ekonomický zázrak“, byla svědky dalšího rozvoje automobilové produkce, především pro potřeby domácího trhu. V této době se také od firmy Mitsubishi oddělilo mnoho podfirem.\n\nV roce 1914 bylo logo Mitsubishi změněno do jeho finální podoby, která se používá dodnes a znázorňuje 3 diamanty.\n\n\nTyto společnosti jsou členové Mitsubishi Kinyokai (nebo také Friday Club).\n\n\n"}
{"id": "269858", "url": "https://cs.wikipedia.org/wiki?curid=269858", "title": "Bruce Lee", "text": "Bruce Lee\n\nBruce Lee nebo také Lee Jun Fan (27. listopadu 1940 San Francisco – 20. července 1973 Hongkong) byl herec, mistr a popularizátor bojových umění. Věnoval se tréninku bojových umění, což ho později dovedlo na filmové plátno. Svou hereckou prací ovlivnil natáčení a popularitu soudobých akčních filmů. Krátce po své smrti se stal legendou a dodnes je znám jako nejvlivnější osobnost bojových umění 20. století.\n\nNarodil se jako čtvrté z pěti dětí do rodiny Lee Hoi Chuen a Grace Ho v San Francisku. Krátce po jeho narození se celá rodina vrátila do Hongkongu. Měl dvě starší sestry Phoebe a Agnes, staršího bratra Petera a mladšího Roberta. Jedna ze vzpomínek, které si uchoval z dětství, byla japonská okupace v průběhu druhé světové války. Jelikož byl Hongkong britskou kolonií od poloviny 19. století, s vlivem cizí mocnosti se setkával od svého mládí. Ve 13 letech začal s tréninkem Wing Chun. Nevěnoval se však jenom boji. Roku 1958 vyhrál hongkongskou taneční soutěž v ča-ča. A díky svému otci a vrozenému talentu se objevil v několika filmech. Jeho otec se právem obával o budoucnost svého syna, který dával přednost boji, tanci a filmu před studiem. Když se Bruce dostal do potyčky, která přilákala pozornost policie, rodiče se shodli, že je na čase, aby uplatnil svoji americkou národnost a vrátil se do země svého narození.\n\nPo nějakou dobu bydlel u přítele otce v San Francisku, kde se živil jako taneční instruktor. Nevydržel zde dlouho a brzy se přestěhoval do Seattlu, kde měla Ruby Chow svoji restauraci, která mu díky jeho otci nabídla ubytování a práci. Přihlásil se a pečlivě docházel do Edison Technical College. Jeho studijní výsledky byly dost dobré na to, aby byl přijat na University of Washington, kde později získal titul bakaláře svobodných umění.\nFrustrován námezdními pracemi, které ho živily, založil roku 1963 Jun Fan Gung Fu Institute, kde vyučoval za nevelký poplatek kung-fu. V té době nebyly školy bojových umění tolik rozšířené, takže neměl o studenty nouzi. Dokonce mezi nimi potkal Lindu Emery, se kterou se oženil roku 1964. Svoji školu bojových umění nechal na starost svému příteli Takymu Kimurovi a se ženou se přestěhoval do Oaklandu k Jamesovi Lee, kde společně otevřeli druhou pobočku Jun Fan Gung Fu Institute. Bruce Lee poskytoval výuku komukoliv, což se nelíbilo čínské menšině. Toto vyústilo v duel, který měl ukončit vzdělávání nečínských studentů, pokud by Lee prohrál. Po necelé minutě boj skončil v Leeův prospěch. On sám však nebyl s výsledkem spokojen, protože očekával rychlejší konec. Tento boj ho přivedl ke snaze o lepší zvládnutí bojových umění, jak po stránce fyzické, tak po stránce filosofické a mentální. V této době vzniká myšlenka Jeet Kune Do.\n\nJeho cesta do Hollywoodu začala 2. srpna 1964 při jeho exhibici na mezinárodním turnaji v karate na Long Beach. Jeho jednopalcové údery, kdy úderem pěstí ze vzdálenosti jednoho palce povalil dobrovolníka, a jeho rychlé kliky na dvou prstech nepřestávaly ohromovat publikum. K jeho velkému štěstí sledoval toto představení i kadeřník filmových hvězd Jay Sebring, který zapříčinil setkání Bruce Leeho s filmovým producentem Williamem Dozierem. Po zkušebním natáčení se Dozier nadchl a nabídl Leemu roli Kata v chystaném televizním seriálu „The Green Hornet“. Než se tak mohlo stát, musel Dozier dokončit seriál Batman, a aby se Lee do té doby neupsal někomu jinému, bylo mu zaplaceno $1800. Další změny nastaly i v jeho rodinném životě, 1. února 1965 se narodil jeho syn Brandon Lee, k němuž si v průběhu svého života vybudoval silné pouto. Krátce nato dorazila zpráva z Hongkongu, že Brucův otec, Lee Hoi Chuen, zemřel.\nBruce se musel rozhodnout, zda bude pokračovat ve vyučování bojových umění, nebo se naplno pustí do filmování. Bál se, že po otevření několika dalších škol by ztratil přímou kontrolu nad výukou a nechtěl, aby se pro něj jeho vášeň stala pouze zdrojem obživy. Rozhodl se pro hereckou kariéru.\nMezi roky 1966 a 1967 se účastnil natáčení „The Green Hornet“. V té době nebyla asijská bojová umění tolik známá a rozšířená. Díky bojovým scénám, které sám navrhoval, se stal pro mnohé diváky hvězdou, přestože hrál vedlejší roli. „The Green Hornet“ se přesto nestala úspěšnou sérií a byla po 26. díle ukončena. Aby si udržel stálý příjem, otevřel si v Los Angeles třetí Jun Fan Gung Fu Institute. Po několika menších rolích v různých seriálech začal poskytovat soukromé tréninky různým filmovým osobnostem. Další požehnání přišlo 19. dubna 1969 v podobě dcery (Shannon Emery Lee). Poprvé se objevil v celovečerním filmu Marlowe v roli Winslowa Wonga. Při ranní rozcvičce roku 1970 si poranil záda (později se zjistilo, že šlo o čtvrtý sakrální nerv) a byl mu nakázán šestiměsíční klid na lůžku. Ten strávil převážně čtením knih a zapisováním svých úvah. Po získání síly začal realizovat scénář, pro který sám napsal příběh, s názvem „The Silent Flute“. Warner Brothers projevili zájem a bylo rozhodnuto, že se bude točit v Indii. Po krátkém hledání vhodného místa studio projekt zrušilo. Hollywood mu uštědřil další ránu, když přijal jeho nápad na seriál z prostředí divokého západu, kterým putuje orientální mnich, a hlavní roli přisoudil Davidu Carradinemu, s odůvodněním, že čínský herec v hlavní roli není to, co by fanoušci chtěli vidět.\n\nZklamán se toho roku vydal do Hongkongu. Byl překvapen, když se setkal s velkou odezvou místních obyvatel, kteří ho oslovovali Kato, podle jeho role v „The Green Hornet“. Neunikl pozornosti médií a místních filmových producentů. Po odmítnutích v Hollywoodu se Lee rozhodl točit v Hongkongu a podepsal smlouvu na dva filmy s Raymondem Chowem. První film Fist of Fury (Pěst plná hněvu) se začal natáčet o rok později a navzdory snížené úrovni natáčení oproti Hollywoodu se z tohoto filmu stal trhák. Bruce souhlasil i se třetím filmem (tím měla být Game of Death - Hra smrti). Jelikož byl uznávanou hvězdou, mohl ovlivňovat natáčení a dokonce napsal scénář a režíroval The Way of the Dragon (Cesta draka). Roku 1972 začal natáčet Game of Death, když ho kontaktovali Warner Brothers, aby s nimi podepsal smlouvu na první americko-hongkongský film. Průběh natáčení byl provázen menšími problémy, hlavně kvůli jazykové bariéře. Nikoho však nepřekvapilo, že se Enter the Dragon stal legendárním filmem.\n\nNedožil se premiéry svého nejznámějšího filmu. 20. července 1973 upadl do kómatu a krátce na to zemřel. Bolela jej hlava, a aby tuto bolest utišil, vzal si prášek (Equagesic). Alergická reakce na prášek způsobila masivní otok mozku (při pitvě bylo zjištěno zvětšení mozkové hmoty z 1,400 na 1,575 gramů), což zapříčinilo smrt.\n\n\n"}
{"id": "269869", "url": "https://cs.wikipedia.org/wiki?curid=269869", "title": "Mistrovství světa v ledním hokeji 2013", "text": "Mistrovství světa v ledním hokeji 2013\n\nMistrovství světa v ledním hokeji 2013 bylo 77. mistrovstvím světa a hrálo se od 3. do 19. května 2013 ve Švédsku a Finsku. Pořadatelské země tak byly stejné jako při MS 2012. Původně se mělo mistrovství konat pouze ve Švédsku ve městech Stockholm a Malmö (rozhodnuto o tom bylo na kongresu IIHF ve Vancouveru v roce 2007), ale na kongresu IIHF v Bernu 8. května 2009 bylo rozhodnuto o rozdělení pořadatelství mezi tyto dvě země.Šampionát vyhráli domácí Švédové a stali se tak po dlouhé době šampiony na domácím mistrovství. Překvapení připravili Švýcaři, kteří se probojovali šampionátem bez jediné prohry v základní hrací době až do finále, kde prohráli právě se Švédskem. Bronzovou medaili získala USA.\n\nTurnaje se účastnilo celkem 16 týmů (14 nejlepších z minulého mistrovství a 2 postupující z minulého ročníku skupiny A divize 1 – Slovinsko a Rakousko).\n\n21. září 2007 se v kanadském Vancouveru hlasovalo o pořadatelství šampionátu 2013. Z volby se na poslední chvíli stáhlo Lotyšsko a veřejně podpořilo Švédsko. Země tří korunek získala 70 hlasů z 96. Bělorusko získalo 15 hlasů, Maďarsko 8 a Česká republika pouhé tři. Na kongresu ve švýcarském Bernu v květnu 2009 bylo oznámeno společné pořadatelství Finska a Švédska pro šampionáty v letech 2012 a 2013.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupila čtveřice týmů s nejvyšším počtem bodů do čtvrtfinále play off. Pro týmy na pátých až osmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Bělorusko, pořadatele MS 2014).\n\nČtvrtfinále se hrálo ze vzdálenostních důvodů v rámci skupin (tj. 1. tým ze skupiny A proti 4. týmu ze skupiny A, 2. tým ze skupiny A proti 3. týmu ze skupiny A, 1. tým ze skupiny B proti 4. týmu ze skupiny B a 2. tým ze skupiny B proti 3. týmu ze skupiny B). Pro poražené čtvrtfinalisty turnaj skončil. Od semifinále se již hrálo klasicky křížem, tj. mohly se střetnout i týmy pocházející z jiné základní skupiny. Vítězní semifinalisté postoupili do finále, kde se rozhodlo o držitelích zlatých a stříbrných medailí, zatímco poražení semifinalisté se střetli v zápase o bronzové medaile.\n\nPokud po konci základních skupin měly dva týmy stejný počet bodů, rozhodl výsledek jejich vzájemného zápasu. Pokud rovnost nastala mezi třemi nebo více týmy, postupovalo se podle následujících kritérií, dokud nezbyly dva týmy, mezi nimiž rozhodl vzájemný zápas:\n\nV průběhu základních skupin, kdy ještě nebyly sehrány všechny zápasy, rozhodovala v případě bodové rovnosti tato kritéria:\n\nPořadí na prvních čtyřech místech určil výsledek finálového zápasu a utkání o bronz. O konečném umístění na 5. až 16. místě rozhodovala tato kritéria:\n\n\nPozn. Poražení čtvrtfinalisté zaujali automaticky 5. až 8. místo a byli seřazeni podle výsledků v základních skupinách podle kritérií uvedených výše.\n\nTýmy byly do základních skupin rozděleny podle žebříčku IIHF po mistrovství světa v ledním hokeji 2012.\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40 % hrací doby za svůj tým.\n\n\"Čas = Čas na ledě (minuty:sekundy); OG = Obdržené góly; PGZ = Průměr gólů na zápas; SNB = Střely na branku; Úsp% = Procento úspěšných zásahů; ČK = Čistá konta\"\n\n\n"}
{"id": "269871", "url": "https://cs.wikipedia.org/wiki?curid=269871", "title": "Hana Gregorová (herečka)", "text": "Hana Gregorová (herečka)\n\nHana Gregorová (* 20. srpna 1952 Bratislava) je československá herečka, moderátorka a divadelní manažerka slovenského původu žijící v Praze. Jejím manželem byl český herec Radoslav Brzobohatý, se kterým má syna, kterým je český zpěvák, herec a hudebník Ondřej Brzobohatý. Z jejího prvního manželství pochází její dcera Rola. V současnosti působí také jako divadelní manažerka Divadla Radka Brzobohatého.\n\n"}
{"id": "269872", "url": "https://cs.wikipedia.org/wiki?curid=269872", "title": "Muntžak", "text": "Muntžak\n\nMuntžak (\"Muntiacus\") je rod asijských jelenovitých savců. Jde o nejstaršího známého jelena, je známý už z miocénu, z doby před 15-35 miliony lety. Současné druhy obývají jihovýchodní Asii od Indie a Srí Lanky po jižní Čínu, Tchaj-wan a indonéské ostrovy. Muntžak malý (\"Muntiacus reevesi\") byl v 19. století introdukován do Anglie. Protože žijí v tropech, nemají muntžaci sezónní říji a pářit se mohou během celého roku. Samci mají krátké parohy, které mohou dorůstat, přesto k vzájemnému boji o teritoria používají spíše špičáky.\n\nMuntžaci jsou zvířata, která v poslední době vzbuzují velký zájem, převážně díky objevům nových druhů: od roku 1994 byly objeveny tři až čtyři nové druhy.\n\n"}
{"id": "269877", "url": "https://cs.wikipedia.org/wiki?curid=269877", "title": "Postřelná", "text": "Postřelná\n\nPostřelná ( \"Postrum\") je ves v Libereckém kraji, součást obce Jablonné v Podještědí asi 3 km jižním směrem od jejího centra. V roce 2001 měla ves 143 obyvatel a 43 domů.\n\nPotřelná se nachází 2 km východně od Velkého Valtinova a 3 km jižně od Jablonného v Podještědí, jehož je součástí od roku 1981, do té doby se jednalo o samostatnou obec. Jižní část vsi se rozkládá na severním úpatí kopce Tlustec v nadmořské výšce 305 - 345 m n. m. Obcí protéká Věnný a Fibichův potok, které se poté vlévají do Panenského potoka.\n\nPrvní písemná zmínka je z roku 1391. Název obce je odvozen z německého \"Postrum\", tedy \"Pod stromy\", podle odpočívadla pro pocestné a místa k napájení koní. Prvním majitelem obce byl Bartoš z Postřelné, toho času leník na hradě Děvíně nedaleko Hamru na Jezeře. V té době měla obec tvrz s dvorem a s 11 domy. V roce 1444 během sporů mezi Vartemberky a Lužickým Šestiměstím byla tvrz Lužičany vypálena.\n\nV roce 1515 přešla vypleněná tvrz a pustá obec do rukou Blektů z Útěchovic a byla připojena k Velkému Valtinovu. Na počátku 17. století získal obec s valtinovským panstvím Kryštof z Donína.\n\nV roce 1623 bylo valtinovké panství Donínům za účast na protihabsburském povstání zabaveno a přiděleno Albrechtovi z Valdštejna. Roku 1646 připadla Postřelná františkánskému klášteru v Praze, ale po krátké době se stala součástí majetku lemberského pána Kryštofa Rudolfa, hraběte z Bredova. V té době se uvádí, že v obci hospodařilo již 31 hospodářů. V roce 1667 byla Postřelná majetkem Pachtů z Rájova, kteří měli v té době v držení jablonské panství.\n\nZa druhého selského povstání v roce 1775 se sedláci z Postřelné přidali ke vzbouřeným poddaným lemberského panství, spojili se s mimoňskými a táhli na pomoc zákupským rebelům. Zámek v Zákupech obsadili, ale již za 2 dny (26. března 1775) byli krvavě potlačeni císařskými kyrysníky. V roce 1778 byla Postřelná zle sužována Prusy a Sasy, kteří se dopouštěli plenění a drancování.\n\nNa konci 18. století měla Postřelná již 59 hospodářů. Obyvatelé se živili převážně zemědělskou výrobou a ovocnářstvím. Výrobky vozily převážně do Jablonného v Podještědí a Liberce. Určitý význam měla i těžba písku ze svahu při cestě do Jablonného a těžba štěrku z Tlustce.\n\nNa návsi byla v roce 1731 vybudována kaple s hodinami, v roce 1775 byla po okraji obce postavena cesta z Jablonného do Mimoně a v roce 1779 byla postavena škola.\n\nKolem roku 1820 byl v \"Horní Vsi\" postaven dřevěný vodovod a v roce 1846 se stavěla cesta do Velkého Valtinova a z \"Horní\" do \"Dolní Vsi\". V roce 1863 vybudovali hasičskou zbrojnici a v roce 1878 byla postavena nová dvoutřídní škola, která sloužila až do roku 1965, kdy byla zrušena.\n\nV roce 1866 se v blízkosti obce zdržovala vojska pruského generála Herberta von Bitterfelda.\n\nPočátek 20. století je v Postřelné poznamenán úpadkem domácí textilní výroby. Byla zrušena ruční tkalcovna a postupně zanikla i činnost bělírny. V roce 1903 bylo vytvořeno mlékařské družstvo a založena družstevní mlékárna, která zpočátku produkovala až 2000 litrů mléka denně. Dováželi sem mléko z Polí, Valtinova a Sedliště. V roce 1904 byla postavena nová cesta na nádraží ve Velkém Valtinově.\n\nV letech 1914–1915 byl při cestě do Jablonného postaven hřbitov s kaplí. Hřbitov byl zrušen v 70. letech 20. století. V době první světové války, v roce 1916, byly pro válečné účely zrekvírovány oba zvony, ze hřbitova i z obecní kaple.\nElektrifikace obce proběhla v roce 1922 a hned v počátku bylo zaznamenáno 54 odběratelů elektrické energie. V roce 1925 předvedl vrchní učitel Schier v hospodě rozhlasový přijímač a o dva roky později bylo v obci již 5 přijímačů. V roce 1927 byl v obci vztyčen památník obětem první světové války se syenitovou deskou a témže roce byl v obci zřízen chudobinec pro 7 lidí.\n\nPo druhé světové válce, v letech 1945–1947 bylo původní německé obyvatelstvo odsunuto a na základě Benešových dekretů zbaveno čsl. občanství. Na jejich místo přicházeli noví obyvatelé z Čech, ale i Volyně a Podkarpatské Rusi. Na počátku října 1945 bylo v obci již asi 60 osídlenců. Na začátku roku 1946 žilo v Postřelné asi 300 Čechů a 50 Němců. V roce 1947 se uvádí 317 obyvatel.\n\nV březnu 1946 byl v obci zřízen místní národní výbor a v roce 1949 vzniklo jako jedno z prvních na okrese Liberec Jednotné zemědělské družstvo 25. února. V roce 1955 bylo zřízeno mechanizační středisko Strojní a traktorové stanice a o dva roky později získalo i svou čerpací stanici pohonných hmot. V roce 1956 byla zahájena výstavby nového kravína pro 111 kusů dobytka. V roce 1961 bylo JZD v Postřelné sloučeno s JZD Velký Valtínov, ale i přes toto opatření bylo družstvo ztrátové a tak bylo v roce 1964 včleněno do Státního statku Jablonné v Podještědí a později do Státního statku Cvikov.\n\nV roce 1945 byly v Postřelné konfiskovány všechny živnosti. Postupně se podařilo obnovit kovárnu, obchod se smíšeným zbožím, ševcovskou dílnu, holičství, hospodu, truhlářství, kolářství a trafiku. Téměř všechny tyto živnosti však postupně zanikly.\n\nV současné době jsou v Postřelné dva hostince a obchod se smíšeným zbožím. Ve vsi funguje také místní knihovna a aktivní je i Sbor dobrovolných hasičů.\n\nPostřelná patřila v letech 1945 - 1949 pod politický a soudní okres Jablonné v Podještědí, v letech 1949 - 1960 byla v okrese Liberec a od roku 1961 v okrese Česká Lípa. V roce 1971 navrhoval ONV Česká Lípa sloučení s obcí Velký Valtinov, to se však neuskutečnilo. K 1. lednu 2007 bylo Jablonné i s Postřelnou administrativně přesunuto z okresu Česká Lípa do dopravně bližšího okresu Liberec.\n\nJedinou chráněnou památkou v Postřelné je kaplička před č.p. 7 uprostřed vsi.\n\n"}
{"id": "269880", "url": "https://cs.wikipedia.org/wiki?curid=269880", "title": "Akvamarín", "text": "Akvamarín\n\nAkvamarín je šesterečný minerál, hlinitokřemičitan berylnatý (chemický vzorec BeAlSiO). Název minerálu je odvozený z latinského \"aqua marina\" (mořská voda).\n\nAkvamarín je odrůda berylu. Má světle modrou až zelenomodrou barvu.\n\n\nV klenotnictví jako drahý kámen (fasetové brusy, kabošony).\n\n"}
{"id": "269885", "url": "https://cs.wikipedia.org/wiki?curid=269885", "title": "Mistrovství světa juniorů v ledním hokeji", "text": "Mistrovství světa juniorů v ledním hokeji\n\nMistrovství světa juniorů je soutěž juniorských reprezentačních mužstev do 20 let členských zemí IIHF. Na vzniku této soutěže se významně podílel čs. lední hokej a jeho zástupce v IIHF Miroslav Šubrt. Zahajovacímu ročníku 1977, který se hrál v Československu, předcházely tři neoficiální ročníky (zvací turnaje). Turnaj se koná každý rok na přelomu starého a nového roku.\n\n\n\n\n\nJsou započítány pouze oficiální turnaje.\n\n"}
{"id": "269895", "url": "https://cs.wikipedia.org/wiki?curid=269895", "title": "Kristián IV. Dánský", "text": "Kristián IV. Dánský\n\nKristián IV. (12. dubna 1577 – 28. února 1648), (dánsky \"Christian 4.\", norsky \"Christian Kvart\" nebo \"Quart\") byl král Dánska a Norska od roku 1588 až do své smrti v roce 1648. Dánsko pod jeho vládou vnitřně vzkvétalo a Kristián je považován za jednoho z největších dánských králů. Naopak nepříliš zdařilá byla jeho zahraniční politika, především neúspěšná účast na třicetileté válce a boj s Švédskem pod vládou krále Gustava II. Adolfa.\n\nKristián se narodil 12. dubna 1577 na Frederiksborgu králi Frederikovi II. a jeho manželce, královně Žofii Meklenburské. Na trůn usedl po smrti svého otce v roce 1588 ve svých jedenácti letech, ale fakticky vládnout začal až 17. srpna 1596 a korunován byl o dvanáct dní později.\n\nPoprvé se oženil 30. listopadu roku 1597 s Annou Kateřinou Braniborskou, dcerou Joachima Friedricha Braniborského, vévody Pruského. Z manželství vzešlo šest potomků, z nichž pouze tři se dožili dospělosti. Nedlouho po porodu šestého dítěte Anna Kateřina po čtrnácti letech manželství 29. března roku 1612 zemřela, patrně na malárii.\n\nJeště před královninou smrtí měl v letech 1610-1613 poměr s Kirsten Madsdatter († 1613), jenž mu porodila jednoho syna:\n\nV letech 1613–1616 měl dále poměr s Karen Andersdatter († 1673 in Kopenhagen), s níž měl dvě děti:\n\n31. prosince 1615 uzavřel Kristián morganatický sňatek s krásnou šlechtičnou, Kirsten Munkovou (* 6. července 1598; † 19. dubna 1658), s níž měl dalších dvanáct potomků.\npřičemž u posledního dítěte Kristiánovo otcovství není jisté, neboť Kirsten Munková v té době měla poměr s \"Ottem Ludwigem, hrabětem Salmem\", za což byla posléze vypovězena na své statky.\n\nPo rozluce navázal král vztah s Wiebke Kruse, vychovatelkou u Ellen Marsvin. Ta mu porodila dvě děti:\n\nSoudí se, že Kristián měl dohromady kolem 26 dětí, právoplatných i levobočků, i když jich mohlo být i více.\n\nNemanželské děti královy nesly jméno \"Gyldenløve\"; toto jméno dostávaly i nemanželské děti nástupců Kristiána IV. - Frederika III. i Kristiána V. Jejich potomci byli šlechtici a obdrželi jméno \"Danneskjold\".\n\nKristián byl velmi podnikavý člověk, což se velmi pozitivně projevilo na vnitrostátní reformní politice. Jeden z jeho prvních počinů byl, že Kristián zreformoval dánské námořnictvo a počet stálých lodí zvýšil z dvaceti dvou v roce 1596 na šedesát v roce 1610. Se svým královstvím se seznámil během námořní cesty kolem Severního mysu, kterou zorganizoval v roce 1599.\n\nS reformami námořnictva a rozšiřováním evropského ekonomického směru merkantilismu souviselo zakládání zámořských kolonií. První Kristián založil na jižním pobřeží Indie (viz Dánská Indie) v roce 1620. Kristián také udělil licenci Dánské Východoindické společnosti.\n\nJako mnohem větší problém se ale ukázala reforma státního vojska. I přes Kristiánovy snahy o zavedení branné povinnosti z držav Dánské koruny většina armády zůstávala žoldácká.\n\nKristiánova vláda se nesla ve znamení řady velkolepých architektonických projektů; zanechal po sobě bohaté kultrurní dědictví a je přezdíván „architekt na trůnu“. Většina velkých projektů v Dánsku byla postavena za jeho vlády pod vedením holandských inženýrů. Vedle založení měst, jako např. Kristiansand, Kristianstad, Kristianopel, Christianshavn či Glückstadt vystavěl např. zámky Frederiksborg, Rosenborg a Halmstad; dokonce sám vytyčil stavební pozemek královského dvora v Glückstadtu.\n\nPodnikl rovněž významné kroky k ochraně svého království výstavbou řady pevností, např. pevnost \"Christianspries\" v dnešním Kielu byla vybudována na jeho popud (začátek v roce 1632).\n\n"}
{"id": "269896", "url": "https://cs.wikipedia.org/wiki?curid=269896", "title": "U 234", "text": "U 234\n\nU 234 byla německá ponorka typu X, postavená za 2. světové války. Jednalo se o jednu z největších ponorek o délce 90 metrů, která byla do služby zařazena v březnu 1944. Počátkem roku 1945 byla přestavěna, aby mohla vykonat tajnou misi do Japonska, na kterou vyplula v březnu téhož roku. Na palubě ponorky byl proudový letoun Messerschmitt Me 262 a raketa V-2, obojí rozložené na součástky, a plány na jejich výrobu. Nejutajenější součástí nákladu byl však uran pro výrobu atomové bomby, pocházející z Jáchymova. O vyplutí ponorky do Japonska byla informována britská rozvědka, která však nevěděla o skutečném obsahu nákladu. Ponorce se podařilo proklouznout všem nástrahám spojenců, a to i díky tomu, že se dokázala potopit do hloubky 150 m.\n\nPo kapitulaci Německa se U 234 stále nacházela na moři a stejně jako jiné německé ponorky obdržela zprávu o způsobu, jak se vzdát spojencům. Kapitán Fehler se rozhodl, že se vzdá Američanům, se kterými navázal rádiové spojení. Vzdala se americkému torpédoborci USS Sutton, který ji eskortoval do přístavu v Portsmouthu. Američané začali osádku vyslýchat, avšak měli podezření, že sudy s 560 kg oxidu uranu jsou zaminované. To jim první důstojník Pfaff, který jediný věděl o přesném obsahu sudů, rozmluvil a navrhl, že bude osobně přítomen při transportu sudů z ponorky. Když se o této kořisti dozvěděl otec americké atomové bomby Robert Oppenheimer, přijel sám osobně U 234 navštívit. Předpokládá se, že uran z této ponorky byl použit při výrobě atomové bomby Little Boy, která byla shozena na japonské město Hirošima.\n\nPonorka U 234 byla potopena v listopadu 1947 americkou ponorkou USS Greenfish u poloostrova Cape Cod v USA.\n\n\n"}
{"id": "269897", "url": "https://cs.wikipedia.org/wiki?curid=269897", "title": "Murad V.", "text": "Murad V.\n\nMurad V. (21. září 1840 – 29. srpna 1904) byl XXXIII. sultán Osmanské říše, které vládl od května do srpna roku 1876. \n\nNarodil se v paláci Çırağan v Istanbulu. Jeho otec byl sultán Abdulmecid I. a jeho matkou byla Şevkefza Valide Sultan, původem Čerkeska.\n\nMurad se stal sultánem, když byl jeho strýc Abdulaziz z trůnu sesazen. Hodně se inspiroval francouzskou kulturou a byl liberál. Říší vládl pouhých 93 dní, než byl kvůli svému psychickému zdraví sesazen. Politická nestabilita vyvolaná jeho sesazením ještě více přiblížila zemi k hrůzostrašné válce s Ruskem, kterou vedl Alexandr II.\n\nMurad V. byl prvním a jediný sultánem, který byl členem zednářské lóže . \n\nNejdůležitějším a primárním zdrojem informací o jeho životě jsou vzpomínky Filizten Kalfy, jedné z jeho konkubín, která své paměti sepsala ve 30. letech 20. století\n\nZemřel v paláci, kde se i narodil v srpnu 1904. Jeho bratr, Abdulhamid II. nastoupil na trůn místo něj v roce 1876. \n\nMurad měl pět manželek a sedm dětí:\n\n"}
{"id": "269898", "url": "https://cs.wikipedia.org/wiki?curid=269898", "title": "František Vnouček", "text": "František Vnouček\n\nFrantišek Vnouček (27. prosince 1903 Benešov – 24. června 1960 Praha) byl český herec a pedagog.\n\nV divadle působil profesionálně od roku 1925. Byl angažován v letech 1926 až 1930 v Českém divadle v Olomouci, v letech 1930 až 1932 v Osvobozeném divadle a od roku 1932 v Národním divadle v Bratislavě. V roce 1934 jej odtud angažoval do pražského Divadla na Vinohradech umělecký šéf Dr.Jan Bor. Zde pak působil až do roku 1945. Po 2. světové válce úzce spolupracoval např. s E. F. Burianem. Byl výrazně levicově orientovaný a byl znám také coby velký propagátor sovětského divadelního umění. Stal se po Jindřichu Honzlovi redaktorem časopisu \"Sovětské divadlo\". Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nVytvořil i několik desítek filmových rolí, z nichž patrně vůbec nejznámější je postava mladého středoškolského profesora Voříška ve známém filmu \"Cesta do hlubin študákovy duše\".\n\nDle paměti Nataši Gollové byl homosexuál.\n\n\n\n\n"}
{"id": "269899", "url": "https://cs.wikipedia.org/wiki?curid=269899", "title": "Ike Turner", "text": "Ike Turner\n\nIke Turner, vlastním jménem Izear Luster Turner Jr. nebo Ike Wister Turner (5. listopadu 1931, Clarksdale, Mississippi, USA – 12. prosince 2007, San Marcos, Kalifornie, USA) byl americký kytarista, zpěvák a hudební producent.\n\nKoncem 50. let 20. století začal spolupracovat se začínající zpěvačkou Annou Marií Bullock. Ta si ho v roce 1958 vzala a po svatbě si změnila své umělecké jméno na Tina Turner. O něco později už spolu vystupovali jako Ike and Tina Turner Revue s R&B repertoárem. Vedl extravagantní život, byl závislý na alkoholu a na drogách, k Tině se choval často agresivně, bil ji, a tak jejich manželství skončilo v roce 1976 rozvodem.\n\nV roce 1991 byli Ike a Tina Turner uvedeni do rockenrollové síně slávy a v roce 2001 byli uvedeni i do St. Louis Walk of Fame. V roce 2007 získal hudební ocenění Grammy za album \"Risin' with the Blues\". Stalo se tak v kategorii nejlepší deska tradičního blues.\n\n"}
{"id": "269905", "url": "https://cs.wikipedia.org/wiki?curid=269905", "title": "Jaroslav Vojta", "text": "Jaroslav Vojta\n\nJaroslav Vojta, zpočátku své kariéry vystupoval pod jménem Jaroslav Vojta-Jurný (27. prosince 1888, Kutná Hora – 20. dubna 1970, Praha) byl český herec.\n\nPocházel ze starého a rozsáhlého českého hereckého rodu. Oba jeho rodiče Alois Vojta-Jurný a Amálie Vojtová jakož i jeho sourozenci (Hermína Vojtová a Adolf Vojta-Jurný) byli čeští herci. Z hereckého prostředí pocházela jak jeho nevlastní matka Hana Vojtová, tak její tři sestry Otýlie Beníšková, Terezie Brzková a Marie Spurná.\n\nVyučil se slévačem a měl běžné strojařské vzdělání. Divadlo začal hrát nejprve ochotnicky od roku 1906, později prošel několika kočovnými hereckými společnostmi (spol. V. Sýbrta-Mělnického, spol. M. Procházkové-Malé, spol. F. Šípka, spol. J. E. Sedláčka, spol. M. Kozlanské), od roku 1910 pak hrál v kamenných divadlech střídavě v Brně (1910–1913;1916–1919) a Plzni. Od roku 1919 do roku 1925 byl členem Divadla na Vinohradech, od roku 1925 až do roku 1959, kdy odešel do důchodu, působil v činoherním souboru Národního divadla v Praze.\n\nAž do vysokého věku nebyl nikdy déle nemocný. Zemřel v nemocnici týden po těžkém infarktu, aniž by stihl natočit svou roli v chystaném seriálu F. L. Věk.\n\nMatka zemřela když bylo Jaroslavu Vojtovi sedm let. Otec trpěl zhoubným onemocněním, vícekrát se pokusil o sebevraždu a nakonec se zastřelil. Během angažmá v Plzni se Jaroslav Vojta seznámil se svou manželkou Antonií. Měli spolu dvě děti, syna Ivana († 1990), který se angažoval v Občanském fóru a dceru Radanu, provdanou Pekárkovou († 2013) a od nich čtyři vnoučata. Kromě vlastních dětí také po deset let vychovávali Ruth, dceru jejich kamarádky, která zemřela při autonehodě. Vnuci Jaroslav Pekárek a Jan Vojta jsou výtvarníky. \n\nMěl velmi výrazný hlasový projev, který je dodnes vděčným objektem pro jeho různé imitátory.\nMimo svoji standardní hereckou kariéru také značně proslul svým pověstným vypravěčským stylem při vyprávění anekdot, které prý velice často zkazil, tzv. zvojtil.\n\nZahrál si v několika desítkách českých filmů, většinou šlo o rázovité, zemité a bodré muže z lidu. Snad nejznámější filmovou rolí Jaroslava Vojty se stala dodnes populární postava strašlivého loupežníka Sarky-Farky z filmu \"Hrátky s čertem\".\n\n\n\n"}
{"id": "269911", "url": "https://cs.wikipedia.org/wiki?curid=269911", "title": "Fylogeneze", "text": "Fylogeneze\n\nFylogeneze (z řec. \"fylé\" = kmen a \"genesis\" = zrození, původ) nebo také fylogenetický vývoj znamená vývoj druhů organismů. Fylogeneze je historický proces, který většinou nelze přímo pozorovat, ale musí se rekonstruovat na základě evoluční teorie. Protějškem fylogeneze je ontogeneze (morfogeneze), pravidelný vývoj jedince k dospělosti. Věda zkoumající fylogenezi se nazývá fylogenetika. Grafickým znázorněním vzájemných vztahů mezi skupinami organismů jsou fylogenetické stromy.\n\nPrvní systematické uspořádání všech tehdy známých druhů organismů (rostlin a živočichů) vytvořil švédský biolog Carl Linné v díle \"Systema naturae\" (1735). Linnéův systém byl založen na podobnostech, které Linné pokládal za důležité, a seřadil všechny organismy do hierarchie taxonů (říše, kmen, třída, čeleď, rod, druh). Od konce 19. století se biologové snažili přizpůsobit tento hierarchický systém evoluční teorii tak, aby se vznik taxonů dal evolučně vysvětlit. Tomu odpovídá dnes užívaná mezinárodní biologická taxonomie a nomenklatura (pojmenování). Rozlišují se taxony monofyletické s jediným společným předkem a zahrnující všechny jeho potomky, dále polyfyletické bez blízkého společného předka a konečně parafyletické, nezahrnující všechny potomky společného předka. Na sousedním obrázku je (žlutě) znázorněna monofyletická skupina, zahrnující plazy a ptáky, tyrkysově parafyletická třída plazů a červeně polyfyletická skupina teplokrevných, zahrnující mimo jiné i ptáky.\n\nSituace v biologii se zásadně změnila koncem 20. století díky rozluštění genetického kódu, který poskytuje obrovské množství diskrétních dat, jež je možné algoritmicky a přesně porovnávat. Protože se zároveň rozšířila dostupnost i možnosti počítačů, začala se prosazovat nová mechanická metoda uspořádávání druhů organismů, kterou vypracoval německý entomolog Willy Hennig a kterou německo-americký biolog Ernst Mayr nazval kladistikou (z řec. \"klados\", větev). Kladistika se snaží pro danou skupinu druhů shromáždit co nejvíce srovnatelných dat a uspořádat druhy do kladistického stromu tak, aby se například minimalizoval počet potřebných mutací. Kladistika ovšem pracuje pouze s druhy a nenabízí možnost, jak vytvářet vyšší smysluplné taxony, s nimiž naopak pracují nejen vědci, ale také pěstitelé a chovatelé, které se učí ve školách a podobně. O řešení problému nomenklatury se snaží projekt PhyloCode.\n\n\n\n"}
{"id": "269915", "url": "https://cs.wikipedia.org/wiki?curid=269915", "title": "Burzovní komora", "text": "Burzovní komora\n\nBurzovní komora je statutárním orgánem, který řídí činnost pražské burzy. Má 10 až 24 členů, kteří jsou voleni a odvoláváni valnou hromadou. Členové burzovní komory jsou voleni na dobu tří let a mohou být zvoleni i opakovaně. Žádný z členů burzovní komory nemůže být zároveň členem dozorčí rady. \n\nNa zasedání burzovní komory musí být přítomna alespoň polovina členů. Burzovní komora rozhoduje prostou většinou hlasů. Při rovnosti hlasů rozhoduje hlas předsedy. \n\nDbá, aby při činnosti burzy byly dodržovány právní předpisy, burzovní řád a pravidla, chrání zájmy účastníků kapitálového trhu, spravuje burzovní řád a pravidla, která poté schvaluje valná hromada, jmenuje a odvolává generálního tajemníka burzy, stanovuje výši poplatků a odměn, přijímá opatření, jejichž účelem je zabránit ohrožení činnosti burzy nebo zájmů jejich akcionářů. Rozhoduje také o protestech proti rozhodnutím burzovních výborů a vyhlášeným kursům cenných papírů. Uděluje souhlas s prodejem akcií burzy, rozhoduje o přijetí cenných papírů k burzovnímu obchodu a uděluje a odnímá oprávnění k nákupu a prodeji CP na burze. Plní další funkce představenstva akciové společnosti. \n\nBližší informace o burzovní komoře naleznete v zákoně o burze CP 214/92 Sb. (§7 - 9).\n"}
{"id": "269923", "url": "https://cs.wikipedia.org/wiki?curid=269923", "title": "Giuseppe Garibaldi (551)", "text": "Giuseppe Garibaldi (551)\n\nGiuseppe Garibaldi (551) je italská lehká letadlová loď, která byla v letech 1985–2009 zároveň vlajkovou lodí italského námořnictva (poté ji nahradila nová letadlová loď \"Cavour\"). Je pojmenována tradičním jménem italského vlastence Giuseppe Garibaldiho a je vpořadí již čtvrtou lodí tohoto jména. Uvažovalo se ještě o stavbě druhé lodi této třídy, pojmenované Guiseppe Mazzini, ta ale nakonec nebyla nikdy objednána.\n\nDiskuse o potřebě nové letadlové lodě se v Itálii vedla už od 70. let 20. století. Nakonec bylo rozhodnuto postavit lehkou letadlovou loď, která by byla kompromisem mezi požadavky námořnictva, odporem letectva a ekonomickou silou země. Loď byla objednána v roce 1978 a postavena v loděnici Italcantieri (nyní Fincantieri) v Monfalcone. Kýl byl založen v 26. března 1981, trup byl spuštěna na vodu v 4. června 1983 a do služby vstoupila 30. září 1985. \n\nJelikož mírová smlouva, uzavřená Itálií po prohrané druhé světové válce, zakazovala operace letounů s pevnými křídly z palub lodí, operovaly z paluby \"Guiseppe Garibaldi\" až do roku 1988 pouze vrtulníky. Zákaz byl zrušen až v roce 1989 a poté z lodi operovaly kolmostartující letouny McDonnell Douglas AV-8B Harrier II, čímž výrazně zvýšily její bojovou hodnotu. \n\n\"Giuseppe Garibaldi\" byla projektována především pro protiponorkové operace. Koncepce lodi je klasická s velitelským ostrovem na pravoboku. Přímá, průběžná letová paluba, která má rozměry 174 m x 30 m, je v ose lodi. Na přídi lodi se navíc nachází skokanský můstek s úhlem 6°, který usnadňuje start letounů V/STOL. Podpalubní hangár má rozměry 110 m x 15,6 m, výšku 6,3 m a přístup z paluby je do něj pomocí dvou šestiúhelníkových výtahů. Do hangáru se vejde jedenáct těžkých vrtulníků či jeden vrtulník a 10 letounů Harrier. \"Guiseppe Garibaldi\" může nést maximálně 16 letounů AV-8B Harrier II, nebo 18 helikoptér Agusta, což jsou licenční vrtulníky firmy Bell, přičemž jsou možné i různé kombinace. Letecký provoz na moři usnadňují dva páry křídlových stabilizátorů náklonu.\n\nLoď na palubě nese čtyři odpalovacích kontejnery protilodních střel Otomat Mk 1 s doletem 145 km (nyní již má osm střel verze Mk 2), doplněných dvěma trojhlavňovými 324mm protiponorkovými torpédomety. Protiletadlovou obranu zajišťují dvě osminásobná odpalovací zařízení Albatros pro protiletadlové řízené střely Selenia Aspide s doletem 19 km. Zásoba střel činí 48 kusů. Další výzbroj se skládá ze tří automatických dvoukanónů Bofors ráže 40 mm obranného systému DARDO. Loď je rovněž vybavena protitorpédovým systémem \"AN/SLQ-25 Nixie\".\n\nPohonný systém je koncepce COGAG. Tvoří ho čtyři plynové turbíny General Electric LM2500, které roztáčejí dvojici pětilopatkových lodních šroubů. Nejvyšší rychlost je 29,5 uzlu. Dosah činí 7000 námořních mil při 20 uzlech.\n\n"}
{"id": "269925", "url": "https://cs.wikipedia.org/wiki?curid=269925", "title": "Kaligram", "text": "Kaligram\n\nKaligram (též \"ideogram\") je báseň, jejíž písmena nebo celá slova a verše jsou uspořádána typograficky do obrazce, který vyjadřuje téma básně samotné. Navazuje na tradici středověké \"carminy figuraty\". Kaligram je příklad propojení literatury a výtvarného umění (podobně jako například komiks), kde v jednom uměleckém díle nerozlišeně splývá více uměleckých druhů.\n\nKaligram je typický pro avantgardu (například pro kubofuturismus); slavným autorem kaligramů je např. Guillaume Apollinaire (jeho sbírka \"Kaligramy\"), v českém prostředí pak Jaroslav Seifert (např. jeho \"Počitadlo lásky\" ze sbírky \"Na vlnách T.S.F\".).\n\nKaligram můžeme chápat jako specifický literární žánr.\n\n"}
{"id": "269929", "url": "https://cs.wikipedia.org/wiki?curid=269929", "title": "Pan Wołodyjowski", "text": "Pan Wołodyjowski\n\nPan Wołodyjowski je kniha polského spisovatele Henryka Sienkiewicze. Patří do velké historické trilogie, předchází jí romány \"Ohněm a mečem\" (1884) a \"Potopa\" (1886). Byla vydána v roce 1888. Hlavní postavou je hrdina plukovník Michał Wołodyjowski.\n\nKnihu v roce 1968 zfilmoval Jerzy Hoffman s Tadeuszem Łomnickim v titulní roli.\n\nNa začátku knihy zemře panu Wolodyjowskému snoubenka Anuše a on se z žalu rozhodne odejít do kláštera. Mazaný pan Zagloba ho však s pomocí jejich společného přítele Kettlinga přemluví, aby klášter opustil a dál si užíval života, zprvu pouze načas. Postupně začne pan Zagloba pana Wolodyjowského přesvědčovat, aby se do kláštera nevracel a ten mu tváří v tvář světským radovánkám vyhoví.\nBrzy poté se pan Wolodyjowski a Kettling seznamují se dvěma dívkami, Baškou a Kristýnou, s nimiž se posléze i ožení.\nZatímco se polská šlechta oddává malicherným sporům, Polsko je ohroženo tažením Tatarů a Turků. Pan Wolodyjowski se svou ženou odjíždějí do pohraniční pevnosti Chrepťovo, kde se věnuje hraničářské službě. Jsou mu podřízeni mladí důstojníci jako Muszalski, Snitko, Adam Nowowiejski a Azja Tuhaj Bejovič, který je původem Tatar. Tváří v tvář blížícímu se tureckéhmu vojsku Azja zradí a pokusí se unést paní Bašku. Ta ho však zraní a uteče mu. Azja se pak mstí rodině pana Nowowiejského, s níž měl nevyřízené účty, zabije mu otce, zatímco jeho sestru a snoubenku prodá do otroctví. Nowowiejski jej pronásleduje, porazí a nechá nabodnout na kůl. Pan Wolodyjowski a Kettling posléze brání města Kamenec, vázáni přísahou, že neustoupí, dokud nepřijde posila. Když se Kamenec vzdává, Wolodyjowski vyhodí do vzduchu městskou pevnost se skladem střelného prachu a on i Kettling zahynou v troskách společně s mnoha Turky. Hetman Sobieski sice dorazí pozdě, nakonec válku přesto vyhraje, a to i díky zimě, na kterou nejsou turecká vojska zvyklá. Z knihy je dost cítit polské vlastenectví někdy přecházející až v nacionalismus.\n"}
{"id": "269930", "url": "https://cs.wikipedia.org/wiki?curid=269930", "title": "ESDI", "text": "ESDI\n\nEnhanced Small Disk Interface (ESDI) je rozhraní pevných disků. Vznik standardu je počítán k roku 1983 firmou Maxtor Corporation. Ta vedla skupinu firem výrobců disků, které přijalo ESDI jako standard, který by měl následovat po již nevyhovujícím rozhraní ST-506. Rozhraní ESDI bylo později přijato i organizací American National Standards Institute (ANSI) a zaregistrováno pod značkou ANSI X3T9.2 Committe. Poslední verze dokumentu rozhraní ANSI ESDI je X3.170a-1991. Tento dokument je možné získat přímo od arganizace ANSI nebo od Global Engineering Documents.\n\nESDI na rozdíl od ST-506 má zvýšenou spolehlivost, např. pomocí endec zabudované do jednotky. Přenosová rychlost ESDI rozhraní je až 24 Mbit/s, ale většina disků využívající toto rozhraní je omezena na 10 až 15 Mbit/s.\n\nZdokonalené příkazy umožňovaly některým ESDI řadičům číst kapacitní parametry disku přímo z disku ESDI a také kontrolovat defekty disku. Zdokonalené příkazy mapování defektů u ESDI umožňují zapsat seznam vad od výrobce na disk jako soubor. Soubor s mapou defektů mohou přečíst řadiče i programy pro nízkoúrovňové formátování a dojde-li k chybě, tak porovnat a aktualizovat seznam vad při nízkoúrovňovém formátování či analýze povrchu disku.\n\nVětšina rozhraní ESDI má jednotky formátované 32 sektorů na stopu nebo více (je možné i 80 sektorů na stopu). Starší rozhraní ST-506 umožňovalo formátování od 17 do 26 sektorů na stopu. Větší hustota formátování zajišťuje dvakrát i vícekrát větší přenosovou rychlost dat s prokládáním 1:1.\n\nPodobnost rozhraní ESDI s rozhraním ST-506 umožňuje nahrazení tohoto rozhraní bez ovlivnění funkčností programů v počítači. Většina řadičů ESDI je plně kompatibilní na úrovni registrů se staršími řadiči ST-506, což zajišťuje, aby s nimi pracovaly i operační systémy OS/2 a další bez větších problémů. Rozhraní BIOSu a mnoho nástrojů pro nízkoúrovňové formátování do ESDI jsou podobné jako u standardu ST-506, a proto jsou obě rozhraní zaměnitelná. Avšak pro plné využití speciálních funkcí jako je mapování defektů a analýza povrchu je důležité používat programy pro nízkoúrovňové formátování a analýzu povrchu navržené pro ESDI, které jsou implementovány do BIOSu řadiče.\n\nNa konci osmdesátých let byla většina kvalitních počítačů od známých výrobců vybavena řadiče a diskem ESDI. Avšak vysoké nároky na výkon a snížení nákladů na výrobu způsobily zastarání ESDI.\nNa konci devadesátých let bylo rozhraní již plně nahrazeno ATA a SCSI.\n"}
{"id": "269931", "url": "https://cs.wikipedia.org/wiki?curid=269931", "title": "Filtr (informatika)", "text": "Filtr (informatika)\n\nFiltr je v informatice označení pro počítačový program, který zpracovává datový proud. V unixových operačních systémech je používání filtrů běžné (např. Linux), je hojně využíváno a většina programů je naprogramována tak, aby své použití jako filtr umožňovala. V systémech Microsoft Windows doznaly filtry mnoha vylepšení v porovnání s jejich předchůdcem MS-DOS, ale přesto není v některých případech možné filtry použít.\n\nFiltr je počítačový program, který obvykle čte data ze standardního vstupu a po zpracování výsledek zapisuje na standardní výstup. Při zpracování je datový proud konkrétním způsobem měněn. Může se jednat o kompresi, dekompresi, změnu textu, zpracování maker a podobně.\n\nFiltr je někdy používán spolu s přesměrováním standardního vstupu (znak \"codice_1\") a výstupu (znak \"codice_2\").\n\nČasto je filtr spojován s ostatními programy pomocí kolon (znak \"codice_3\"), kdy je standardní výstup příkazu před znakem kolony (trubky) přesměrován do standardního vstupu příkazu uvedeného za znakem kolony.\n\nPříklady pro použití na příkazovém řádku v operačním systému Unix:\n\nPříklady pro použití v prostředí příkazovém řádku v operačním systému Microsoft Windows:\n\nV grafickém uživatelském prostředí ztrácejí filtry význam, protože neexistuje jednoduchá metoda, jak programy propojovat do kolon nebo využívat přesměrování. Některé grafické programy ukládají svůj chybový výstup do speciálních souborů, aby umožnili uživateli snadnější ladění. Některá grafická prostředí jsou nastavena tak, aby všechna chybová hlášení od spuštěných grafických programů končila v určitém textovém souboru (v unixových systémech soubor codice_4). Některé filtry mohou mít grafické rozhraní, pomocí kterého lze snadněji nastavit, co se s procházejícími daty má udělat.\n\nV programu Excel existuje funkce AutoFilter, která filtruje ze seznamu nepotřebná data.\n"}
{"id": "269932", "url": "https://cs.wikipedia.org/wiki?curid=269932", "title": "Swfdec", "text": "Swfdec\n\nSwfdec je svobodná/open source implementace přehrávače formátu Macromedia Flash. Existuje ve verzích pro operační systémy Linux a FreeBSD. Projekt je distribuovaný pod licencí GNU Lesser General Public License (LGPL).\n\n"}
{"id": "269934", "url": "https://cs.wikipedia.org/wiki?curid=269934", "title": "Osamělý poutník", "text": "Osamělý poutník\n\nOsamělý poutník (v originále ) je kniha amerického spisovatele Jacka Kerouaca, sestavená z krátkých příběhů spojených s cestováním po Spojených státech, Mexiku, Evropě a Maroku. Kniha je z velké části založena na Kerouacových osobních zážitcích a zkušenostech. Líčí zde životní příběhy lidí, které na cestách potkává, ale i vlastní zážitky ze soudobého světa. Kniha se skládá z osmi samostatných povídek, jež na sebe navazují.\n\nPředmluva díla jsou autorovy odpovědi na otázky v dotazníku od knižního vydavatele (ohledně jeho života a práce).\n\n"}
{"id": "269936", "url": "https://cs.wikipedia.org/wiki?curid=269936", "title": "Greg Adams", "text": "Greg Adams\n\nGreg Daren „Gus“ Adams (* 1. srpna 1963, Nelson, Britská Kolumbie) je bývalý hráč NHL, ve které působil v letech 1984-2001.\n\nGreg jako mladý hrál za tým Kelowna Buckaroos v lize BCJHL. Ve 20 letech se stal hráčem univerzitního týmu University of Northern Arizona. Během dvou let na této škole se stal Adams jedním z nejlepších útočníků v ACHA. Skauti NHL si Grega všimli zejména v sezóně 1983-84, kdy vstřelil 44 gólů a celkově měl na kontě 73 bodů za pouhých 26 zápasů.\n\nV létě roku 1984 si ho jako volného agenta vybral tým New Jersey Devils, aniž by byl draftován. Během své první profesionální sezóny strávil Greg zhruba polovinu sezóny v hlavním týmu Devils a druhou polovinu s farmářským týmem Maine Mariners. V sezóně 1985-86 si Adams vybojoval místo v soupisce Devils a absolvoval svou první úplnou sezónu v NHL. Tuto sezónu zakončil se slušnými 35 góly a celkovými 77 body.\n\nPo další sezóně s New Jersey byl Adams vyměněn do týmu Vancouver Canucks společně s brankářem Kirkem McLeanem. Ve Vancouveru strávil valnou většinu své kariéry a zažil zde své nejlepší období v kariéře. Hrál v jednom útoku společně s Pavlem Burem a Trevorem Lindenem, slavnými hráči Vancouveru. Ve svém prvním zápase, Vancouver proti St. Louis, zaznamenal Adams 4 góly V sezóně 1987-88 celkově vystřílel 36 gólů za 80 zápasů, což byl největší počet gólů za sezónu v jeho kariéře. 80 zápasů bylo rovněž jeho maximum v NHL, jelikož ho po celou kariéru pronásledovala četná zranění.\n\nVrchol kariéry přišel v roce 1994 kdy Vancouver hrál finále Stanley Cupu proti New Yorku Rangers, ale v sedmém, rozhodujícím zápase Canucks podlehli a Stanley Cup nezískali. Adams se ale v playoff podílel na dvou klíčových gólech, které Vancouver dovedli až tak daleko. První byl proti Torontu Maple Leafs v zápase číslo 5, při finále konference, když Greg vstřelil gól v prodloužení a Vancouver vyhrál přestože už prohrával o 3 góly. Tento gól poslal Canucks do finále Stanley Cupu. Druhý důležitý gól vstřelil v prvním zápase proti Rangers, kdy opět rozhodl, nicméně jak už bylo řečeno, Canucks to k celkovému vítězství nepomohlo.\n\nAdams poté strávil 3 roky v týmu Dallas Stars, ale vynechal několik zápasů kvůli zranění. Stars vyměnili Adamse do Los Angeles Kings při draftu 1995, ale ve skutečnosti za ně nikdy nehrál.\nV roce 1998 Adams podepsal s týmem Phoenix Coyotes a skončil v obou sezónách ve kterých za něj hrál za hranicí 40 bodů. Svou 17. a poslední sezónu v NHL dokončil Greg Adams v sezóně 2000-01 v týmu Florida Panthers.\n\nJeden rok nehrál, avšak pro sezónu 2002-03 podepsal s týmem Frankfurt Lions hrající v Německé nejvyšší soutěži. Po vcelku vydařené sezóně ale definitivně ukončil kariéru.\n"}
{"id": "269937", "url": "https://cs.wikipedia.org/wiki?curid=269937", "title": "Vize Gerarda", "text": "Vize Gerarda\n\nNásledující tabulka znázorňuje jména postav z knihy \"Vize Gerarda\" a jejich skutečné předlohy osobností z Kerouacova okolí.\n"}
{"id": "269964", "url": "https://cs.wikipedia.org/wiki?curid=269964", "title": "Vize Codyho", "text": "Vize Codyho\n\nVize Codyho (\"Visions of Cody\") je román amerického spisovatele Jacka Kerouaca, který je založen na Kerouacových autobiografických vzpomínkách. Podobně jako v ostatních knihách, i zde Kerouac vystupuje pod jménem Jack Duluoz. Za český překlad vydaný nakladatelstvím Argo byl Josef Rauvolf oceněn Cenou Josefa Jungmanna.\n\nNásledující tabulka znázorňuje postavy a jejich skutečné předlohy osobností, které Kerouac nacházel mezi svými přáteli.\n"}
{"id": "269967", "url": "https://cs.wikipedia.org/wiki?curid=269967", "title": "Almandin", "text": "Almandin\n\nAlmandin je jeden z nejběžnějších granátů. Jeho vzorec je FeAl(SiO). Jméno se vztahuje k lokalitě a starověké brusírně drahokamů Alabanda v Turecku, kde tento minerál nejen těžili, ale i zpracovávali. Toto jméno ustanovil roku 1546 Georgius Agricola.\n\nV regionálně metamorfovaných horninách typu chloritických břidlic, rul a svorů. Vzniká v magmatických horninách jako jsou granity a především v pegmatitech. Můžeme ho nalézt také v rozsypech.\n\n\nČísté a veliké kusy se většinou brousí jako drahý kámen. Může se používat také jako abrazivní materiál\n\nRhodolit má 30% podíl almandinové složky a 70% podíl pyropové složky, tudíž se spíše řadí jako odrůda pyropu. Ovšem hodnota almandinové složky není zanedbatelná, takže se někdy může uvádět také jako odrůda almandinu.\nAsterický granát je velmi vzácnou odrůdou almandinu. Na přímém světle nebo pod umělým osvětlením se ve vybroušeném kameni objevuje mihotavá čtyřramenná nebo i šestiramenná hvězda. Tento optický efekt je způsoben přítomností mikroskopických jehliček rutilu, na nichž se láme světlo. Je nejčastěji neprůhledný, tmavě hnědočervené až téměř černé barvy. Nejznámější naleziště jsou v USA a to v Idaho, kde byl vyhlášen národním drahým kamenem.\n\n\n"}
{"id": "269969", "url": "https://cs.wikipedia.org/wiki?curid=269969", "title": "Poruba (Orlová)", "text": "Poruba (Orlová)\n\nPoruba ( místně označována jako \"Orlová 3\") je místní část slezského města Orlová. Bývalá obec Poruba u Orlové byla po druhé světové válce připojena k městu Orlová, tvoří tak její třetí městskou část. V Porubě žije obyvatel, kteří bydlí převážně v rodinných domech rozvolněné zástavby, v bývalých dělnických koloniích či na bývalém hornickém sídlišti.\n\nStejně jako mnoho slezských obcí byla Poruba centrem zemědělství a plátenictví a až do průmyslové revoluce v ničem jiném nevynikala. Zástavba Poruby byla velmi rozptýlená tak, jak je ve Slezsku zvykem. Obec se nikdy nesoustřeďovala do centra, ve Slezsku nenajdeme model výstavby podobný Moravě či Čechám – tedy obec soustředěnou kolem hlavní osy návsi. Rozptýlená zástavba v podobě selských usedlostí a domků vzdálených od sebe stovky metrů ve volné krajině.\n\nZměnu v zástavbě Poruby přinesl až mohutný vzestup průmyslu, který je na Orlovsku spojen především s objevem ložisek černého uhlí (1763) a jeho následnou těžbou (1785). Díky tomu se vybudovala a zprovoznila Košicko-Bohumínské dráha (1867), kde na hranici Orlové a Poruby také ležela stanice Orlau (Orlová). Na území Poruby vznikalo několik kutacích jam, které postupně přešly v založení několika černouhelných dolů (Alpinenschacht – Důl Václav – Pionýr, Důl Žofie – Fučík 5 a dalších, méně významných).\n\nKolem nově zřízených dolů byly zprvu budovány dělnické kolonie (Halfarova, Václavka…) později i občanská vybavenost (Horní škola, Dolní škola). Centrum Poruby se rozkládalo u křižovatky silnic k Orlové a Horní Lutyni (dnes ulice Slezská a Nádražní).\n\nBěhem celé historie obce Poruba v ní nikdy nebyl vybudován kostel, prameny se pouze zmiňují o kapli. Důvodem je bezprostřední blízkost města Orlová, které bylo vždy pro Porubu přirozeným centrem s veškerým zázemím. K Porubě náležely domkářské osady Zátiší, Hranice, Kozí Hůrka. Už v první polovině 19. století byla zástavba Poruby plynule propojena s Orlovou. Obec tak přímo na město navazovala.\n\nPo druhé světové válce se dosud nezastavěná část Poruby (sousedící s orlovskými Obroky a Horní Lutyní) stala místem rozsáhlé výstavby. V letech 1945–1960 vyrostlo v Porubě hornické sídliště. Poprvé se uplatňují v architektuře patrové tzv. finské domky (dodnes dochovány 4), později přicházejí na řadu tzv. dvouletky až po obytné domy ve stylu právě rodící se Sorely. Jednoduchý urbanistický koncept opírající klasický roštový systém ulic o hlavní tepnu, tedy silnici do Horní Lutyně (dnes ul. Slezská). K novému sídlišti přináleželo obchodní centrum s restaurací a obchody, později škola základní a umělecká. V Porubě nikdy nebylo zřízeno náměstí, dodnes tak chybí jakýsi centrální prostor této městské části. Naopak absence náměstí dala vzniknout dvěma středobodům Poruby na dvou protilehlých kopcích (Orlice a Horník).\n\nV Porubě se nachází tři základní školy (Jarní a dvě Slezské), soukromá mateřská škola Orlík, sídlo jazykové školy Linguistic s výukou v Orlové-Lutyni a ZUŠ J. R. Míši. Soukromé odborné učiliště Baron Scholl, které se zde nacházelo jako havířovská pobočka, bylo v roce 2015 uzavřeno kvůli insolvenci.\n\nMezi významné firmy v Porubě patří strojírny Karimpex – kovovýroba, Pila, Jaroš - výrobce oken, MD Trade – zateplovací systémy a Diamo.\n\nZákladní občanskou vybavenost tvoří Sbor dobrovolných hasičů Orlová-Poruba, který v roce 2017 oslavil své 110. narozeniny, dále čistírna odpadních vod v ulici Zátiší, pošta, Penny Market, čerpací stanice, několik restaurací a ubytovna.\n\nV této části Orlové je řada rybníků náležející ke Slezské rybniční soustavě (ta byla budována od 17. století). Kališok I. a Kališok II., přímo vedle Kališoku se nachází Prostřední rybník, Nový rybník, Dub, Špice a za železniční tratí se nalézá Kout. Jižně za soustavou rybníků protéká potok Rychvaldská stružka.\n\nPorubou vede mezinárodní cyklotrasa č. 56 a řada regionálních cyklotras spojující Orlovou s Ostravou a Bohumínem.\n\nSportovní zázemí obstarává fotbalový stadion TJ Fučík Poruba.\n\n\nVýznamnou památkou na území Poruby je areál Alpínské důlní společnosti (Alpinenschacht – Důl Václav), který je však ve velmi žalostném stavu a za nezájmu zdejších obyvatel i nadále chátrá. Dalšími architektonickými skvosty jsou dochované dělnické domky zdejších kolonií a několik secesních a funkcionalistických vil.\n\nPoruba však částečně doplácí na svou pozici „menšího ve městě“ což se odráží i na životě zdejších obyvatel. Kulturní dům byl přeměněn na sklady, známá výletní restaurace Valaška skončila v plamenech, z ředitelství potravin Pramen v místní části Fojtství se stala reklamní agentura.\n\n"}
{"id": "269970", "url": "https://cs.wikipedia.org/wiki?curid=269970", "title": "Wichterlovo gymnázium", "text": "Wichterlovo gymnázium\n\nWichterlovo gymnázium se nachází v ulici Čs. exilu v Ostravě-Porubě. Založeno bylo v roce 1956, a to jako jedenáctiletá střední škola v budově na Komenského třídě. Od roku 1959 školu opustilo asi 8500 absolventů, od roku 1961 bylo střední všeobecně vzdělávací školou, od roku 1969 gymnáziem. Po svém přestěhování do Thälmannovy ulice bylo neoficiálně nazýváno \"Telmanka\", později \"Velká Telmanka\". Po změně názvu ulice bylo známo pod jménem \"Exil\". Čestný název \"Wichterlovo gymnázium\" podle českého vynálezce Otty Wichterleho mu byl propůjčen od 1. září 2006.\n\n\nJaromír Nohavica, Bohdan Pomahač, Jessica Fridrich, Lubomír Zaorálek, Tomáš Řehořek, Lydie Romanská, Ivo Vondrák.\n\n\n"}
{"id": "269971", "url": "https://cs.wikipedia.org/wiki?curid=269971", "title": "Stabilní katastr", "text": "Stabilní katastr\n\nStabilní katastr (, františkovský katastr) byl soubor údajů o veškerém půdním fondu v předlitavské části Rakouského císařství. Pořízen byl v první polovině 19. století za účelem získání dostatečně přesného měřického podkladu pro stanovování pozemkové daně. Měl to být trvalý registr, a proto byl nazván „stabilní“. Z měřického operátu stabilního katastru byly odvozeny pozdější katastrální mapy v českých zemích.\n\nNerovnoměrnost ve zdanění dominikálu a rustikálu a stoupající požadavky státu si již dávno žádaly reformu. 2. srpna 1806 byly zahájeny přípravné práce na novém katastru, 21. srpna 1810 přešlo vypracování nového systému pro pozemkovou daň z působnosti Dvorské kanceláře do působnosti právě vzniklé sedmičlenné komise. Ta pod vedením Kristiana Wurmsera pracovala koncepčně, cílevědomě, takticky a na vědecké bázi. Důsledně připravovala technickou i legislativní stránku. Trpělivým vysvětlováním dosáhla vydání všech dílčích aktů, i když musela tajit jejich návaznost. Snaha vyvrcholila vydáním patentu císaře Františka I. ze dne 23. prosince 1817 o dani pozemkové a vyměření půdy. Nejdříve byly přesně vymezeny hranice pozemků. Takto označené pozemky byly posléze zaměřeny. Základní jednotkou byla katastrální obec. U pozemků se evidovala jejich velikost, poloha a čistý výnos.\n\nPřesné trigonometrické zaměření provádělo v terénu několik polních měřičských skupin. V Čechách měření proběhlo v letech 1826–1830 a pak 1837–1843, na Moravě a Slezsku v letech 1824–1830 a 1833–1836. Vznikaly tak katastrální mapy v měřítku 1:2880 (1 rakouské jitro v terénu = 1 palec čtverečný na mapě) zvlášť pro každou katastrální obec; z nich tzv. císařský (povinný) otisk () byl archivován v Centrálním archivu pozemkového katastru ve Vídni. Po rozpadu Rakouska-Uherska byl otisk pro české země předán do pražských úřadů. Tyto „císařské otisky“ byly nejprve uloženy v archivu Ministerstva financí, později přemístěny do Ústředního archivu zeměměřictví a katastru.\n\nKatastrální operát měl tři části:\n\nMapy stabilního katastru byly vytvořeny a kolorovány podle jednotné legendy. Např. okrová jsou pole (zkratka \"Rott\" značí kopaninu, dočasný úhor), šedé s nádechem hnědé lesy, sytě zelené parky a zahrady, zelené louky, světle zelené pastviny (s písmenem \"W\" nebo \"GW\", což je zkratka pro obecní pastviny); karmínové jsou zděné budovy, kamenné mosty, jezy a silnice, v tmavém odstínu karmínové veřejné stavby, žlutě jsou dřevěné budovy (roubené, spalné), mosty a jezy. Bílou barvu mají veřejná prostranství a půda, která se neobdělává, jako dvory a nádvoří. Hnědou barvu mají cesty, modrou vodní plochy.\n\nTriangulace prováděná pro stabilní katastr svou specifikací navazovala na předcházející vojenskou triagulaci prováděnou v rámci druhého vojenského mapování a probíhala od roku 1821 do roku 1864. Návaznost je patrná z délkové základny i převzetí stabilizace některých bodů astronomické vojenské triangulace do číselné trigonometrické sítě stabilního katastru. Prací byli pověřeni většinou vojenští důstojníci s titulem trigonometr.\n\nSíť I. řádu byla budována na Moravě v letech 1821–1826 a v Čechách 1824–1825 a 1827–1840. Sítě II. a III. řádu následovaly v letech 1825–1829 na Moravě a v letech 1825–1840 v Čechách. Specifikem stabilizace bodů ze sítě I. řádu byla nutnost centrického umístění stroje, což znamená, že stroj s měřičem musel být v době měření postaven přesně nad inkriminovaným bodem. V bodech sítě II. a III. řádu už bylo možné použít například věže kostelů či rozhleden. Vzdálenost bodů I. řádu byla průměrně 40 km (maximální délka Králický Sněžník – Ruprechtický Špičák: 65 km). Body II. řádu byly vzdáleny 9–15 km a III. řádu 4–9 km.\n\nÚkolem číselné triangulace (síť III. řádu) bylo zajistit, aby na oblasti o ploše jedné rakouské čtvereční míle (\") byly určeny tři body tak, aby minimálně jeden z bodů bylo možné použít pro stanovisko měřického stolu a z tohoto bodu byla viditelnost alespoň jedné orientace na zbývající dva body v tomto prostoru. Výjimku tvořily horské lokality, kde stačila dvojice bodů se vzájemnou orientací. Pro potřeby podrobného měření byla číselná síť zhuštěna sítí IV. řádu (grafickou triangulací, prováděnou metodou grafického protínání pomocí měřického stolu).\n\nHustota sítě IV. řádu byla 57 bodů na jednu čtvereční míli. Od roku 1865 byla i tato síť určována číselně. K úhlovému měření bylo užito Reichenbachových repetičních teodolitů. Délková měření byla provedena v sáhové míře. Rozměr sítě byl odvozen z těchto měřených základen: u Vídeňského Nového Města v Dolním Rakousku (6410,903 °), u Welsu v Horním Rakousku (7903,812 °), u Radouce v Bukovině (5199,60 °) a u Hall v Tyrolsku (2990,384 °).\n\nCelkový počet bodů I.–III. řádu triangulace stabilního katastru tvořilo na území Čech 2623 bodů a na území Moravy 1069 bodů. Tyto body byly stabilizovány mezníky s označením písmeny „K.V.“ (\"). Stabilizace však proběhla s časovým odstupem a nalezeno a stabilizováno tak bylo pouze 85–90 % bodů.\n\nMěřítko mapy 1:2 880 vychází z dolnorakouské sáhové míry, která byla oficiální délkovou soustavou Rakouského císařství. Měřítko je stanoveno tak, aby se plocha jednoho dolnorakouského jitra zobrazila na mapě jako jeden palec čtvereční. Jitro je čtverec o straně 40° (sáhů).\n\nDélkové měřítko mapy 1:2 880 je stanoveno tak, že vzdálenost 40° (sáhů) ve skutečnosti (tj. v terénu), odpovídá vzdálenosti jednoho palce na mapě. Jeden sáh se dělí na šest stop (1° = 6’), jedna stopa se dělí na 12 palců (1’ = 12\"), potom 40 sáhů = 40 x 6 x 12 = 2 880 palců.\n\nPlošné výměry byly stanovovány z měřených délkových rozměrů, pokud to bylo možné, většinou však byly určeny graficky, rozdělením parcel na jednoduché obrazce (trojúhelníky a lichoběžníky).\n\nSamotnému podrobnému měření předcházelo zjištění a vyznačení katastrálních hranic a hranic pozemkových, které byly vyznačeny a očíslovány v terénu a zakresleny do polního náčrtu. Šetření a popis katastrálních hranic probíhalo za přítomnosti zástupců okresu nebo kraje, starosty a dvou zástupců z obce. Kde to bylo možné, byly využity stabilizační znaky z josefínského katastru. Zvoleno bylo základní měřítko 1 : 2 880 a transverzální válcové zobrazení Cassini-Soldnerovo.\n\nOrganizace byla zajištěna i díky v každém kraji zřízené komisi, která měla svého referenta pro mapovací práce a inspektora pro vceňovací věci hospodářské. Tato komise pak dohlížela na probíhající měřické práce v kraji.\n\nMěření polohopisu proběhlo metodou měřického stolu. Vybavení měřiče se skládalo krom měřického stolu ze zaměřovacího zařízení, buzoly, vodováhy a měřického řetězce pro měření délky.\n\nMěřické práce prováděli později krom vojenských i civilní měřiči s přiděleným adjunktem (měřickým pomocníkem) a najatými figuranty (pro méně kvalifikovanou práci). Důležitou součástí měřické skupiny byl z dané oblasti vybraný znalec místních poměrů, tzv. indikátor.\n\nMapovací práce probíhaly na území Čech 12 let, bylo zaměřeno 8967 katastrálních obcí o výměře 51 953 km² s 9 321 064 parcelami. Na Moravě a ve Slezsku práce trvaly 11 let, zaměřeno bylo 3724 obcí o výměře 27 375 km² s 6 038 454 parcelami.\n\n\n"}
{"id": "269972", "url": "https://cs.wikipedia.org/wiki?curid=269972", "title": "Dobrá bloncka", "text": "Dobrá bloncka\n\nDobrá bloncka (v anglickém originále Good Blonde & Others) je sbírka prací amerického spisovatele Jacka Kerouaca. Zahrnuje kratší výběry z prózy, literární kritiky apod. Včervnu 2019 knihu vydá nakladatelství Argo v češtině pod názvem \"Dobrá bloncka\".\n"}
{"id": "269973", "url": "https://cs.wikipedia.org/wiki?curid=269973", "title": "Tatra RT6", "text": "Tatra RT6\n\nTatra RT6 je označení pro dva poměrně odlišné typy nízkopodlažní tramvaje, které vyráběl český podnik ČKD Tatra (část vozů byla zkompletována v polské firmě H. Cegielski - Poznań) v 90. letech 20. století.\n\nSpolečným znakem obou typů tramvají RT6 je na první pohled především design, který vytvořil Ing. arch. Patrik Kotas. Dále je společná koncepce, která vychází z francouzských tramvají 80. let. Nízká podlaha zabírá přibližně 60 % plochy vozidla.\n\nJedná se o tříčlánkové šestinápravové jednosměrné tramvajové motorové vozy. Krátký nízkopodlažní střední článek, ve kterém jsou sedačky pro cestující umístěny podélně, se nachází na nehnaném podvozku, zbylé dva podvozky (pod vysokopodlažnímí částmi krajních článků) jsou trakční.\n\nNa začátku 90. let byl nejprve vyvinut vůz Tatra RT6N1. Po stavbě prototypu došlo ke stavbě osmikusové ověřovací série, kterou následovala desetivozová dodávka do Polska. Zatímco tramvaje v Polsku po různých úpravách běžně jezdí, v Česku byl typ RT6N1 schválen Drážním úřadem až v roce 2008, všechny vozy již byly odstaveny a část prodána do Polska.\n\nV polovině 90. let došlo ke stavbě prototypu vozu Tatra RT6S, který se od vozů RT6N1 odlišuje technicky. Elektrickou výzbroj dodala německá firma Siemens AG, trakční podvozky podnik Duewag (díky nim mohla být snížena výška vysokopodlažní části tramvaje). Vůz se dostal do Liberce, kde jezdil v pravidelném provozu do roku 2003, poté byl odstaven.\n"}
{"id": "269978", "url": "https://cs.wikipedia.org/wiki?curid=269978", "title": "Zjevení Orfea", "text": "Zjevení Orfea\n\nZjevení Orfea (v originále ) je román amerického spisovatele Jacka Kerouaca. Kerouac knihu napsal v roce 1945 v době studií na Columbia University, avšak objevena byla až roku 2002 v jeho pozůstalosti. Jack román napsal nedlouho poté, co se seznámil s Allenem Ginsbergem, W. S. Burrougsem a dalšími postavami, kteří jsou považováni za vůdčí osobnosti tzv. beatnické generace.\n"}
{"id": "269979", "url": "https://cs.wikipedia.org/wiki?curid=269979", "title": "Teorie informace", "text": "Teorie informace\n\nTeorie informace se zabývá měřením, přenosem, kódováním, ukládáním a následným zpracováním informací z kvantitativního hlediska. Americký matematik Claude Shannon ji představil v roce 1948 v dokumentu nazvaném „Matematická teorie komunikace“.\n\nCílem byl popis nalezení základních limitů zpracování signálů a komunikačních operací, jako je například komprese dat. Publikované informace byly rozhodující pro úspěch misí Voyager pro zkoumání vesmíru, pro vynález kompaktního disku, či pro proveditelnost mobilních telefonů, rozvoj internetu, studium lingvistiky a lidského vnímání, pochopení černých děr, či pro mnoho dalších oborů.\n\nTeorie informace spojuje aplikovanou matematiku (především teorii pravděpodobnosti, lineární algebru a matematickou statistiku) a elektrotechniku.\nK jejím nejdůležitějším odvětvím patří teorie přenosu informace. Mezi praktické výsledky teorie informace patří algoritmy bezeztrátové (např. ZIP) a ztrátové komprese (např. MP3), stejně jako využívání pokročilých modulací signálu pro co nejlepší využití kapacity přenosového kanálu (např. u modemů, DSL, WiFi).\n\n"}
{"id": "269994", "url": "https://cs.wikipedia.org/wiki?curid=269994", "title": "Belinda Carlisle", "text": "Belinda Carlisle\n\nBelinda Carlisle (* 17. srpna 1958 v Hollywoodu v Kalifornii) je úspěšnou sólovou zpěvačkou z 80. let a zakládající členkou a zpěvačkou dámské hudební skupiny The Go-Go's.\n\nNa počátku pěvecké kariéry krátce působila na postu bubeníka v punkové hudební skupině The Germs, ale pro nemoc s nimi nikdy nehrála živě. Brzy po odchodu z kapely založila se svou kamarádkou Jane Wiedlin vlastní kapelu The Go-Go's, která se původně jmenovala „The Misfits“. Tato kapela se během počátku 80. let prezentovala stylem New Wave a dobyla americkou hitparádu. V květnu 1985 Belinda kapelu rozpustila a vydala se na sólovou dráhu.\n\nV roce 1986 vydala své první sólové album \"Belinda\". Rok poté nazpívala jeden ze svých nejúspěšnějších hitů \"Heaven Is a Place on Earth\", kterou pro ni složili Rick Nowels a Ellen Shipley. Všechny její písně z toho roku byly vydány na jejím druhém albu Heaven on Earth. Následovalo ještě dalších pět alb, po nichž vydala v roce 1999 své „Best of“ \"A Place on Earth - The Greatest Hits\".\n\nKromě profesního života zpěvačky ještě žila i svůj osobní život. V roce 1986 se Belinda Carlisle provdala za Morgana Masona, filmového producenta a politika. Její manžel jí pak pomáhal natáčet některé videoklipy. 27. dubna 1992 se jim narodil syn James Duke Mason. Belinda Carlisle se hlásí k buddhistické víře a ráda si čte Dalajlámovy spisy.\n\nV polovině 90. let byla obnovena Belindina kapela The Go-Go's a s nimi každý rok v létě vyráží na turné. V poslední době často vystupuje v televizi, kde bývá často hostem hudebních pořadů nebo se účastní reality show.\n\n\n"}
{"id": "269997", "url": "https://cs.wikipedia.org/wiki?curid=269997", "title": "Atop an Underwood: Early Stories and Other Writings", "text": "Atop an Underwood: Early Stories and Other Writings\n\nAtop an Underwood: Early Stories and Other Writings je antologie amerického spisovatele Jacka Kerouaca. Zahrnuje dosud nepublikované Kerouacovy práce z vysokoškolských studií, poezii, krátké příběhy a eseje. V češtině kniha dosud publikována nebyla.\n"}
{"id": "270002", "url": "https://cs.wikipedia.org/wiki?curid=270002", "title": "Stefano Benedetto Pallavicini", "text": "Stefano Benedetto Pallavicini\n\nStefano Benedetto Pallavicini (21. března 1672 Padova – 16. dubna 1742 Drážďany) byl italský básník a operní libretista.\n\nNarodil se 21. března 1672 v Padově jako syn hudebního skladatele Carla Pallavicina. Jeho bratr, Vincenzo Pallavicino, byl hudebním skladatelem. Otec byl ředitelem komorní a divadelní hudby (camerae teatralis musicae praefectus) na dvoře saského kurfiřta\nJana Jiřího III. v Drážďanech. Stefano projevil mimořádné literární nadání, což mu umožnilo se stát dvorním\nbásníkem, libretistou a tajemníkem. Působil u dvora v Drážďanech a Düsseldorfu.\n\nJeho prvním libretem byla úprava libreta \"Gerusalemme liberata\" Giulio Cesare Corradiho pro svého otce. Rovněž další, již samostatné, libreto \"Antiope\" z roku 1689 bylo určeno pro otce. Vytvořil pak kolem dvaceti operních libret pro různé skladatele. Byli mezi nimi např. Jan Dismas Zelenka, Antonio Lotti, Giovanni Alberto Ristori a Johann Adolf Hasse. Komická opera \"Calandro\" skladatele Ristoriho na text Pallaviciniho, která byla poprvé uvedena roku 1726 na zámku Pillnitz, byla uvedena také roku 1731 v Moskvě. Byla to první italská opera uváděná v Rusku.\n\nVe funkci tajemníka kurfiřta byl pověřován diplomatickými službami. Tak např. navštívil v roce 1723 Prahu, aby se zúčastnil korunovace císaře Karla VI. králem českým. Pallavicini je také znám pro své překlady Horatiových \"Ód, Epištol\" a \"Satir\".\n\nZemřel 16. dubna 1742 v Drážďanech.\n\n\n\n"}
{"id": "270004", "url": "https://cs.wikipedia.org/wiki?curid=270004", "title": "Vítězslav Houdek", "text": "Vítězslav Houdek\n\nJUDr. Vítězslav Houdek, \"křtěný\" Viktor, Johann (27. července 1856 Náměšť na Hané – 1. června 1916 Náměšť na Hané) byl český právník a spisovatel v oblasti moravské vlastivědy.\n\nVítězslav Houdek vystudoval české gymnázium v Olomouci a poté Právnickou fakultu Univerzity Karlovy. Stal se státním úředníkem (1880), působil mj. na ministerstvu vnitra ve Vídni a na moravském místodržitelství (1908–1914), kde působil ve funkci náměstka moravského místodržitele. 1. prosince 1915 odešel pro nemoc do důchodu. V oblasti moravské vlastivědy zpracoval několik kulturněhistorických prací.\n\n\nV Časopise Matice moravské publikoval řadu článků sepisující nejdůležitější historické a umělecké památky na Moravě.\n\n"}
{"id": "270007", "url": "https://cs.wikipedia.org/wiki?curid=270007", "title": "Suzi Quatro", "text": "Suzi Quatro\n\nSuzi Quatro, vlastním jménem Susan Kay Quatrocchio (* 3. června 1950 Detroit, Michigan) je americká zpěvačka, multiintrumentalistka a herečka.\n\nV roce 1964 (ve svých 14 letech) založila se svými sestrami skupinu \"Suzi Soul & The Pleasure Seekers\". V roce 1965 jim vyšel první a roku 1966 druhý singl. V roce 1967 pracovaly a vystupovaly ve Vietnamu. V letech 1968-1970 vedla se svou sestrou \"Nancy\" skupinu \"Cradle\".\n\nV roce 1970 cestovala do Anglie na pozvání producenta Mickieho Mosta a o dva roky později jí vyšel 1. singl - \"Rolling Stone\". Roku 1973 vyšel 2. singl - \"Can The Can\" (od autorské dvojice N. Chinn - M. Chapman). Ten obsadil 1. příčku anglické hitparády. Zpěvačka se stala hvězdou hard rocku.\n\nSestava stejnojmenné kapely - Suzi Quatro (zpěv, basová kytara), Len Tuckey (zpěv, kytara), Dave Neal (zpěv, bicí), Alastair McKenzie (zpěv, klávesy), Mike Deacon (klávesy) - fungovala od roku 1973. Následovaly další hity, například \"48 Crash\" (1973) nebo \"Devil Gate Drive\" (1974, 1. v Anglii). Po jisté pauze měla další velký hit v roce 1978 - \"If You Can´t Give Me Love\". V této době se výrazně přikláněla k popu. Hitem se stal i duet s Chrisem Normanem - Stumblin' In (1979).\nKromě koncertů se občas objevuje v hereckých rolích (například seriál \"Happy Days\").\n\nV roce 1979 vystoupila v pražské Sportovní hale.\n\nJejím manželem byl v letech 1976-1992 kytarista Len Tuckey. V roce 1982 se jim narodila dcera Laura a v roce 1984 syn Richard Leonard. V roce 1993 se vdala podruhé a s manželem Rainerem Haasem žije v Anglii.\n\n\n\n"}
{"id": "270010", "url": "https://cs.wikipedia.org/wiki?curid=270010", "title": "Karel Bedřich Absolon", "text": "Karel Bedřich Absolon\n\nKarel Bedřich Absolon (21. března 1926 Brno – 2. října 2009 Rockville) byl známý český chirurg žijící od roku 1948 v USA. \n\nJeho otec Karel Absolon byl profesorem geografie a paleoantropologie na UK, ale Karel Bedřich se vydal na medicínskou dráhu. Zabýval se kardiovaskulární chirurgií a v 60. a 70. letech se jako jeden z prvních zabýval transplantacemi jater a ledvin. Ve Spojených státech působil i jako profesor na univerzitách v Illinois, v Dallasu a ve Washingtonu. \n\nV České republice se zasloužil o vybudování koronární jednotky v Praze-Krči.\n\nKromě chirurgie se zabýval i historií medicíny a publikoval odborné články.\n\n"}
{"id": "270013", "url": "https://cs.wikipedia.org/wiki?curid=270013", "title": "Robert Estienne", "text": "Robert Estienne\n\nRobert Estienne [\"robér eťjen\"], latinsky Stephanus (1503, Paříž – 7. září 1559, Ženeva), byl francouzský humanista, překladatel, lexikograf a tiskař 16. století, který pracoval na zdokonalení Erasmova vydání biblického textu a jeho kapitoly poprvé rozčlenil na verše. \n\nNarodil se jako druhý syn slavného tiskaře Henri Estienna a získal vynikající humanistické vzdělání v latině, řečtině i hebrejštině. Roku 1526 se oženil s dcerou bohatého tiskaře J. Badia, s níž měl deset dětí. Téhož roku převzal tiskárnu pod vlastním jménem a vydával latinské a řecké klasiky, často se svými komentáři a předmluvami, ale také své vlastní latinské (\"Thesaurus linguae latinae\", 1531) a latinsko-francouzské slovníky, pro něž poprvé použil označení „slovník“ (\"Dictionnaire\", 1538). Od roku 1528 tiskl také nová a kriticky vylepšená vydání řecké a latinské bible s indexy a poznámkami, což mu vyneslo nepřátelství profesorů pařížské Sorbonna|Sorbonny. Ta byla pověřena cenzurou nových knih, které pro ni recenzovali „přísežní knihkupci“, mezi něž Estienne nepatřil. \n\nRoku 1540 jej král František I. jmenoval královským tiskařem a dal mu udělat nové řecké litery, které vyryl Claude Garamond. Estienne tiskl a vydával ročně 15-20 knih, dostával se však pod stále silnější tlak cenzorů. Po smrti krále Františka I. (1547) cestoval roku 1549 do Švýcarska, kde navštívil Ženevu, Basilej a Curych a seznámil se s reformátorem J. Calvinem. Roku 1550 se odstěhoval do Ženevy, přestoupil na kalvinismus a v následujícím roce vydal řecký Nový zákon, poprvé rozdělený na verše. Také v Ženevě byla cenzura, byla však vůči Estiennovi přátelská. Roku 1552-1553 vyšel jeho francouzský překlad bible a roku 1557 celá bible v původních jazycích s latinským překladem, rozdělená na verše. \n\nPo Robertově smrti obnovili jeho synové tiskárnu v Paříži. \n\nRobert Estienne se významně podílel na vzniku moderních slovníků a patřil mezi mistry tiskařského umění, největší význam však měl jeho podíl na kritickém zdokonalování řeckého biblického textu, který sám roku 1557 poprvé nazval „textus receptus“. \n\n\n\n"}
{"id": "270014", "url": "https://cs.wikipedia.org/wiki?curid=270014", "title": "Robert Stephens", "text": "Robert Stephens\n\nSir Robert Stephens (14. července 1931, Bristol, Somerset, Spojené království - 12. srpna 1995, Londýn) byl britský filmový a divadelní herec.\n\n"}
{"id": "270015", "url": "https://cs.wikipedia.org/wiki?curid=270015", "title": "Jaroslava Adamová", "text": "Jaroslava Adamová\n\nJaroslava Adamová (15. března 1925 Praha – 16. června 2012 Praha) byla česká herečka. Působila především v divadle a v dabingu, ztvárnila řadu televizních rolí, objevila se i ve více než 50 filmech.\n\nVe čtrnácti letech začala studovat na dramatickém oddělení pražské konzervatoře, kde byla žačkou Jiřího Plachého st., Františka Salzera a Anny Iblové. Ještě v době svých studií na pražské konzervatoři za Druhé světové války statovala v pražském Národním divadle a objevila na scéně divadla Větrník. Po ukončení studia získala první angažmá v Divadle na Vinohradech, kde působila v letech 1946–1950. Poté byla angažována v několika různých pražských divadlech, až se stala členem Divadla ABC a Městských divadel pražských (1950–1951, 1962–1990).\n\nBěhem svého života ztvárnila mnoho divadelních rolí, často přitom hrála výrazné ženské postavy (\"Pygmalion\"). Její herecký rejstřík sahal \"„od vypjatě dramatických a tragických postav přes vytříbené umění konverzační dramatiky až ke komediálnímu herectví s darem groteskního nadhledu a ironie“\".\n\nJejí hereckou dráhu ovlivnila celá řada osobností, jako byli Jiří Frejka, Alfréd Radok, Jan Werich či Ota Ornest. Svoje umění propůjčila plejádě divadelních postav, jako například Dürrenmattově Kláře Zachanassjanové, Ibsenově Heddě Gablerové, Tolstého Anně Kareninové, Tornádo Lou v \"Limonádovém Joeovi\" či ženě v proslulém Cocteauově \"Lidském hlase\".\n\nJejí herecký talent se kromě divadla uplatnil především v televizi – například v televizním snímku \"Kočár nejsvětější svátosti\", kde si zahrála po boku Jana Wericha, nebo ve filmu \"Společnice\", kde měla za partnerku Tatianu Vilhelmovou.\n\nPatřila mezi legendy českého dabingu, svůj hlas propůjčila například Sofii Lorenové. Za své celoživotní působení v dabingu získala v roce 1995 cenu Františka Filipovského a za výborné herecké výkony v roce 1997 cenu Thálie za celoživotní dílo. V roce 2001 obdržela další ocenění – Medaili Josefa Hlávky. Již v roce 1967 byla jmenována zasloužilou umělkyní a v roce 1969 obdržela státní cenu Klementa Gottwalda.\n\nPo dlouhá léta působila jako pedagožka jak na divadelní konzervatoři, tak na DAMU.\n\nZačátkem roku 2010 si zlomila nohu v krčku a musela podstoupit endoprotézu. Dne 16. června 2012 zemřela v Léčebně dlouhodobě nemocných v Praze.\n\nJejím bratrancem byl český zpěvák Richard Adam.\n\n\n\n"}
{"id": "270016", "url": "https://cs.wikipedia.org/wiki?curid=270016", "title": "Roderick MacKinnon", "text": "Roderick MacKinnon\n\nRoderick MacKinnon (* 19. února 1956, Burlington) je americký profesor molekulární neurobiologie a biofyzik. V roce 2003 získal spolu s Peterem Agrem Nobelovu cenu za chemii za objevy týkající se iontových kanálů v buněčných membránách.\n"}
{"id": "270018", "url": "https://cs.wikipedia.org/wiki?curid=270018", "title": "Akrobati", "text": "Akrobati\n\nRomaneto Akrobati od Jakuba Arbese líčí příběh setkání autora s umělci – akrobaty, kteří s vášní propadli svému druhu umění a staví jej výše než cokoli jiného ve svém životě a jsou pro možnost toto umění provozovat ochotni obětovat mnoho ze svého života.\nPříběh začíná autorovým uvězněním za politické prohřešky, jichž se dopustil jako redaktor Národních listů. Více než rok mu byl uložen strávit ve vězení v České Lípě. Zde jako vězeň propadá různým myšlenkám a snaží se hlavně ukrátit si dlouhou chvíli. K tomu využije i černého kocoura, který kolem vězení každou noc pobíhá. Postupně se mu plaché zvíře podaří díky poskytování jídla nalákat do cely k sobě. Tam jej učí různým zábavným kouskům: přemetům, skokům, apod. Kocour si na něj zvykne a přichází za ním pravidelně.\n\nVězňova počínání si všimne v těsném sousedství vězení bydlící mladá žena, které kocour patří. Po tomto kocourovi se pak začne rozvíjet korespondence mezi vězněným autorem a mladou ženou, která vyústí ve vzájemnou náklonnost a vřelé přátelství.\n\nPo propuštění se autor vrátí domů do Prahy k ženě a dětem, kterým se zmíní o všech podrobnostech vězeňského pobytu. Na základě jeho vyprávění pak jeho manželka pozná v jedné z návštěvnic jízdárny mladou ženu, s níž si ve vězení dopisoval. Autor i mladá žena, Eldora, utužují své přátelství častými setkáními v jejím bytě i na procházkách Prahou. Autor o této neznámé ženě, kterou považuje za velmi pozoruhodnou, postupně zjistí, že je vdaná, ale nemiluje svého manžela, kterého si brala pouze ve velké finanční tísni, do níž se dostala se svým otcem, věhlasným akrobatem. Mladá žena mu pak s vášní, zaujetím a zasvěcenou znalostí vypráví vše možné o akrobatech, jejich výcviku, drezuře zvířat a přístupu k nim. V praxi mu předvádí, jak daleko došla ve výcviku černého kocoura, který sloužil jako posel jejich zpráv ve vězení. Svěří mu i své domácí trápení se svým bohatým a ji milujícím mužem, kterého ona však nemá ráda, ale naopak obdivuje jednoho akrobata v jízdárně, kam téměř denně dochází na představení sledovat jeho odvážné a neuvěřitelné výkony s vrháním nožů za jízdy na koni. Sama touží stát se také akrobatkou a vystupovat před lidmi jako její otec.\n\nPři jednom z představení se její obdivovaný akrobat zraní a musí s vystupováním v jízdárně přestat ze zdravotních důvodů. Eldora se s ním pak často schází jako s nějakým milencem. Jednoho dne je pak autor postaven před hotovou věc a stane se nechtěně prostředníkem oznámení o Eldořině odchodu od manžela někam pryč. Od té doby se o ní nedozví žádné zprávy.\n\nPo několika letech ji pak náhodně potká v bavorském Řezně, kde s oním akrobatem vystupují ve společném představení. V rámci tohoto představení, v němž společně s nimi vystupuje i černý kocour, je Eldora vinou chyby tohoto kocoura smrtelně zraněna vrženým nožem. Autor má možnost být ji nablízku v posledních okamžicích jejího života. Zde, v samém závěru příběhu, se dozvídá, že tento akrobat je její dosud neznámý bratr. Sama Eldora nelituje svého zranění ani blížící se neodkladné smrti, ale projevuje radost a uspokojení nad životem, který mohla několik posledních let žít a při němž mohla své umění předvádět lidem. Její odchod od manžela a společná vystupování s bratrem jsou vlastně jistým druhem její oběti pro umění i pro bratra, který by jinak po svém zranění nemohl zůstat existenčně zajištěn.\n\nPo jazykové stránce je celý příběh prokládán bohatými a romantickými popisy přírody venkovské i životního prostředí dobové Prahy. Velmi podrobně a se zaujetím se autor zabývá myšlenkovými pochody jednotlivých postav a snaží se o logická vysvětlení jejich rozhodnutí a způsobů chování. Zároveň se snaží, s ohledem na dobové znalosti a zvyklosti, vysvětlit odborně princip drezury zvířat a vůbec odborného přístupu k nim pro možnost jejich využití k akrobatickým a jiným kouskům.\n"}
{"id": "270019", "url": "https://cs.wikipedia.org/wiki?curid=270019", "title": "Hypoteční úvěr", "text": "Hypoteční úvěr\n\nHypoteční úvěr je úvěr zajištěný zástavním právem (hypotéka = zástava) k nemovitosti. Nejčastěji je využit k nákupu nemovitosti za účelem bydlení či pronájmu (účelová hypotéka). Méně běžné je poskytnutí nemovitosti jako záruky za půjčku neúčelovou, často označovanou jako americká hypotéka.\n\nHypotéky bývají spláceny pravidelnými měsíčními splátkami. Splátky bývají nazývány podle způsobu jejich výpočtu. V drtivé většině případů se využívá splácení anuitní, kde se výše splátky v čase při shodně vysoké úrokové míře nemění. Mění se pouze poměr mezi splátkou úroku a jistiny. Dále se používá splácení degresivní, progresivní a úvěry nesplácené pravidelnou splátkou, ale splacené jednorázově z výnosu jiného finančního produktu. V tomto případě dlužník splácí věřiteli (bance) pouze úrok z vypůjčených peněz a předpokládá, že jeho výnos z peněz nepoužitých k umořování úvěru bude vyšší, či mu poskytne jiné výhody.\n\nV dnešní době tyto úvěry bývají poskytovány převážně bankami a zprostředkovány hypotečními makléři či finančními poradci. V České republice je tento úvěr určený fyzickým i právnickým osobám, ovšem vždy musí být zajištěný zástavním právem k nemovitosti na území ČR. Obvykle se jako zástava využívá financovaná nemovitost, ale není to podmínkou, ručit lze i objektem jiným.\n\nV České republice se právní definice hypotečního úvěru se nachází v § 28 odst. 3 zákona o dluhopisech č. 190/2004 Sb.: „\"Hypoteční úvěr je úvěr, jehož splacení včetně příslušenství je zajištěno zástavním právem k nemovitosti, i rozestavěné. Úvěr se považuje za hypoteční úvěr dnem vzniku právních účinků zástavního práva.\"“\n\nHypoteční úvěr patří k nejstarším druhům bankovních úvěrů, jejichž splácení je zajištěno zástavním právem k nemovitosti, což je také jejich hlavním znakem. Hypoteční úvěr je poskytován na koupi nebo výstavbu nemovitostí, opravu či modernizaci, její rekonstrukci, koupi podílu nemovitosti za účelem vypořádání dědických a spoluvlastnických nároků nebo za účelem splácení dříve poskytnutých krátkodobých a střednědobých úvěrů, které byly použity k investicím do nemovitostí. Toto z něj činí úvěr vysoce účelový.\n\nÚčel hypotečního úvěru typicky bývá:\n\nŽadatelem o hypotéku se může stát zletilý občan České republiky, ale i cizinec, který zde má dlouhodobý nebo trvalý pobyt. Banka u žadatele posuzuje zejména jeho schopnost splácet úvěr. Je tedy nutné prokázat dostatečnou výši příjmů ze závislé činnosti (zaměstnání), podnikání, nájemného nebo různých sociálních dávek (starobní důchod, invalidní důchod, rodičovský příspěvek). Žadatel o hypotéku by měl mít dobrou platební historii (platit své závazky včas).\n\nNejjednodušší prokazování příjmů je v případě, že má žadatel svůj bankovní účet u banky, ve které žádá o úvěr. Banka má dostatek informací o tom, jaké jsou jeho pravidelné příjmy či výdaje. Pokud má žadatel bankovní účet v jiné bance, bude po něm chtít hypoteční banka následující potvrzení podle způsobu získání jeho příjmů.\n\nPokud je žadatel zaměstnanec, banka bude chtít doložení potvrzení příjmu ze zaměstnání, které vystaví zaměstnavatel a dále obvykle tři poslední výpisy z účtu, kam chodí výplata. Pro banku je také důležité, zda je žadatel zrovna ve zkušební době či ve výpovědní lhůtě. Jako problémové se jeví i pracovní poměry na dobu určitou, ale pokud je pracovní poměr minimálně jednou prodloužen, banky takový příjem většinou uznají.\n\nPodnikatelé či tzv. OSVČ prokáží svůj příjem prostřednictvím aktuálního daňového přiznání (některé banky vyžadují dvě poslední daňová přiznání) a potvrzením o zaplacení daně z příjmu. Některé banky si navíc mohou vyžádat potvrzení o bezdlužnosti vůči Finančnímu úřadu, Správě sociálního zabezpečení či Zdravotní pojišťovně. Pokud při posledních daňových přiznání žadatel dělá vše pro to, aby měl co nejnižší daně (tzv. „optimalizace“), může mít komplikovanější výchozí situaci při žádosti o poskytnutí hypotečního úvěru.\n\nV případě vysokých ročních obratů lze také uplatnit příjem procentem z ročního obratu. V této variantě však žadatel musí počítat s drobnou přirážkou banky na úrokové sazbě.\n\nBanka při získávání informací o závazcích žadatele vychází z bankovních a nebankovních registrů, které jsou za tímto účelem zřízené. Počítají se veškeré spotřebitelské úvěry, kreditní karty, kontokorenty, hypotéky a úvěry ze stavebního spoření. Banka rovněž počítá životní minimum žadatele, které rovněž započítá do výdajů.\n\nPodle zákona č. 84/1995 Sb. je stanovená hranice poskytnutí hypotečního úvěru, a to ve výši 70 % ceny zastavěné nemovitosti, pokud hypoteční úvěr bude financován prostřednictvím hypotečních zástavních listů. Některé banky však umožňují i 100 %. Minimální výši hypotéky mají jednotlivé banky stanovené individuálně. Finanční obnos, který jsou banky schopné žadateli o hypotéku poskytnout na základě určitých podmínek:\n\n\nU neúčelové hypotéky (americké) je maximální výše úvěru 65–75 % hodnoty nemovitosti. U hypotéky bez prokazování příjmů je hranice úvěru 50–60 % hodnoty nemovitosti.\n\nPro hypoteční úvěr je typické splácení pravidelnými splátkami, tzv. anuitní splácení. Anuitou je splácena umořovaná půjčka současně s úrokovou platbou, jejichž poměr se každou splátkou mění. V průběhu splácení klesá podíl úroku a zároveň roste podíl úmoru, tj. každá další splátka obsahuje větší podíl úmoru a nižší část úroku. Některé banky umožňují degresivní (klesající) nebo progresivní (rostoucí) splátky, které se v čase mění.\nMinimální splatnost hypotečního úvěru je většinou 5 let, maximální až 30 let. Je možná i delší doba, 40 let, ale nároky kladené na klienta jsou pak vyšší. Pokud by žadatel nebyl po celou dobu splácení hypotečního úvěru v produktivním věku, je potřeba zajistit a stanovit ještě spolužadatele.\n\nŽadatel musí splňovat podmínku, kdy délka splatnosti úvěru nesmí překročit 70 let jeho věku. Čím je delší doba splatnosti úvěru, tím je nižší splátka a naopak. Optimální doba na splácení hypotečního úvěru je 25 až 30 let, kdy je nejlepší poměr mezi výší splátky a náklady na úvěr.\n\nPokud je hypoteční úvěr čerpán postupně, splácí se nejprve měsíčně pouze úrok z vyčerpané částky až do doby, než je vyčerpán celý úvěr. Po ukončení čerpání začne dlužník hypoteční úvěr splácet měsíčními splátkami, které již obsahují jistinu a úrok.\n\nZpůsoby splácení:\n\nÚroková sazba je procentuální vyjádření navýšení vypůjčené částky za určité časové období. Pro hypotéky je uváděna úroková sazba roční (\"per annum\" – zkratka p. a.). Jedná se o finanční odměnu pro banku (věřitele) za vypůjčení peněz. Vzhledem k zástavě nemovitosti a tedy zajištění úvěru je úroková sazba hypotečních úvěrů nižší než u většiny ostatních úvěrových obchodů.\n\nÚroková sazba hypotečních úvěrů je po určité období pevná (tzv. doba fixace). Doba fixace úrokové sazby je zpravidla 1,2,3 nebo 5 let, ale existuje i fixace na delší období nebo na celou dobu splatnosti hypotečního úvěru. Fixní úroková sazba může být například 2,39 % po dobu 5 let.\n\nPro některé druhy hypotečních úvěrů je možné zvolit variabilní úrokovou sazbu. Tato sazba není libovolně pohyblivá, ale přímo se váže na některou z tržních mezibankovních sazeb, v ČR nejčastěji na mezibankovní sazbu PRIBOR. Variabilní úroková sazba může být například PRIBOR 3M + 1,79 % po dobu 3 let.\n\nPrůměrné úrokové sazby hypoték obvykle kopírují tržní mezibankovní sazby se zpožděním, které je dáno z velké části dobou fixace hypotečních úvěrů.\n\nHypoteční úvěr lze v současné době rozlišit na dva základní typy, a to dle účelu využití úvěru:\n\nÚčelové úvěry, u kterých banka zná, co je úvěrem financováno (na bydlení), mají lepší podmínky (nižší úrokové sazby) než úvěry neúčelové.\n\n\nČástku zaplacenou na úrocích z hypotéčního úvěru sníženou o státní podporu lze odečíst ze základu daně z příjmu fyzických osob, a to až do výše 300 000 Kč ročně. Podmínkou je, aby hypoteční úvěr řešil bytové potřeby toho, kdo si úrok odečítá.\n\nV dnešní době (2014) tyto úvěry bývají poskytovány převážně bankami a zprostředkovány hypotečními makléři či finančními poradci. Člověk jím investuje do věci (do nemovitosti), jejíž životnost obvykle převyšuje délku samotného splácení.\n\nRefinancování hypotéky je splacení již existujícího hypotečního úvěru (meziúvěru) u jedné banky (spořitelny) novým hypotečním úvěrem (meziúvěrem) od jiné banky (spořitelny). Nejvýhodnější je k refinancování hypotéky využít možnosti splatit celou dlužnou částku v době fixace úrokové sazby původního úvěru. Tímto je proces splacení zdarma, tj. klientovi nehrozí sankce za předčasné splacení úvěru. Ke zjištění vhodného (výběru) výhodnější banky mohou posloužit kalkulátory refinancování.\n\nMezi nejčastější důvody pro refinancování hypotéky patří nevyhovující úroková sazba, potřeba navýšení nebo doplacení (mimořádné splátky) hypotečního úvěru, doba splatnosti nebo výše splátek. Pro refinancování se můžete rozhodnout i v případě, že vám nevyhovují jiné podmínky smlouvy.\n\nJe nutné jednat včas a s dostatečným předstihem kontaktovat konkurenční hypoteční banky. Ideální doba pro započetí refinancování a kontaktování zkušeného finančního poradce je cca 6 měsíců před koncem fixace. Klient, který řeší refinancování je pro banky atraktivnější než ten, který o hypotéku teprve žádá. Finanční instituce jsou tak schopny spíše přihlédnout ke klientově individuálním požadavkům teď než při žádosti o úvěr.\n\n\n"}
{"id": "270023", "url": "https://cs.wikipedia.org/wiki?curid=270023", "title": "Regionální dráha", "text": "Regionální dráha\n\nRegionální dráha, lokální dráha, místní dráha, drobná dráha, malodráha, vicinální dráha, sekundární dráha, podružná dráha, vedlejší dráha jsou názvy, jimiž v různých obdobích a zemích byly či jsou označovány kolejové dráhy nižší kategorie, tedy zpravidla vedlejší dráhy a dráhy nezapojené do celostátní sítě. Legislativa jednotlivých zemí a období se liší tím, zda do společné kategorie s méně významnými drahami železniční sítě zahrnuje též tramvajové dráhy, pozemní lanové dráhy, ozubnicové dráhy, důlní a průmyslové dráhy atd. (jako například ve Švýcarsku) a metro, nebo zda je vyčleňuje do jiných kategorií a technicko-právních režimů (jako například v České republice).\n\nNižší kategorie drah zpravidla podléhají méně přísným technickým požadavkům (podélný sklon trati, minimální poloměr oblouků, kvalita kolejového lože, rozchod a geometrie kolejí atd. Zpravidla na nich bývá umožněn větší podíl soukromého sektoru nebo obcí či regionů při zřizování, vlastnění a provozování, tyto dráhy v některých zemích podléhají nižším správním orgánům než celostátním.\n\nKdyž kolem roku 1870 v rakousko-uherském Předlitavsku byla dokončována síť hlavních tratí, odlehlejší a hornatější oblasti zůstávaly stále bez železničního spojení. Začaly vznikat zákony, které měly dalšímu rozvoji železniční sítě napomoci. Podobný vývoj probíhal tou dobou i například v Německu. \n\nV letech 1873–1875 byly schváleny zákony, které stavitelům místních drah přinesly řadu technických i hospodářských úlev. Po vydání prováděcího nařízení byly do roku 1879 vybudovány první 3 lokální tratě na území dnešní České republiky (Nové Sedlo u Lokte – Loket, Chodov – Nejdek, Čáslav – Závratec) a 9 dalších v jiných částech Předlitavska.\n\nRoku 1880 byl vydán jednak zákon usnadňující zestátnění postavených i rozestavěných drah, a za druhé zákon o výstavbě místních drah, který dočasně na dobu dvou let pro lokální dráhy poskytoval řadu úlev v technické, právní i správní oblasti a zvýhodňoval soukromé koncesionáře nových vedlejších drah. Ještě v roce 1880 byly vydány koncese na 100 km vedlejších tratí, roku 1881 již něco přes 500 km. V následujících letech získala převažující vliv na většině lokálních tratí společnost StEG a ÖNVB spolu s Jihoseveroněmeckou spojovací dráhou. \n\nV roce 1882 byl vydán další, tentokrát již trvalý zákon „o vedlejších drahách“ (resp. o podružných drahách). Také tento zákon umožnil vznik mnoha místních drah. \n\nVýstavba konkrétních místních drah byla v jednotlivých letech podporována i speciálními zákony, mezi které patří například \"Zákon o místních drahách, které roku 1894 mají býti zabezpečeny\" č. 129 ř. z. z 22. 6. 1894. Dne 17. prosince 1892 byl vydán zákon o podpoře místních drah pomocí zemské garance.\n\nRámcový zákon pro výstavbu místních drah byl přijat i v Československu, a to 27. června 1919 pod č. 373/1919 Sb. z. a n.\n\nVe 20. letech 20. století převzal místní dráhy stát a smazal při tom právní specifičnost lokálních či vedlejších drah. \n\nV německojazyčných zemích se používaly různé termíny: v Prusku \"malodráha\" (Kleinbahn), v Bádensku, Bavorsku a Rakousku \"lokální dráha\" (Lokalbahn), v Sasku sekundární dráha (Sekundärbahn), v Bavorsku též \"vicinální dráha\" (Vizinalbahn), případně \"vedlejší dráha\" (Nebenbahn), v Belgii taktéž \"vicinální dráha\" (Tramways vicinaux)\n\nV Prusku vydal parlament 28. července 1892 \"Zákon o malodráhách a soukromých vlečkách\" (Gesetz über Kleinbahnen und Privatenschlußbahnen).\n\nRegionální dráha je „dráha regionálního nebo místního významu, která slouží veřejné železniční dopravě a je zaústěná do celostátní nebo jiné regionální dráhy“. Tento termín se v českém právním řádu objevil se Zákonem o dráhách č. 266/1994 Sb. O zařazení železniční trati do kategorie (celostátní dráha, regionální dráha, vlečka, speciální dráha) rozhoduje drážní správní úřad, jímž je v této věci Ministerstvo dopravy, které koná ve stanovených případech v dohodě s Ministerstvem obrany.\n\nZ technického, provozního a právního hlediska jsou na regionální dráhy kladeny stejné požadavky jako na celostátní dráhu. Zatímco však celostátní dráha je v republice jedna, tvořená všemi úseky, které k ní patří, a měla by tedy mít celá jednoho vlastníka i jednoho provozovatele, regionálních drah je mnoho, což umožňuje rozdělit je mezi více vlastníků i provozovatelů.\n\nS účinností od 1. července 1996 vláda dne 20. prosince 1995 usnesením vyčlenila 128 regionálních drah z jednotné celostátní dráhy, tehdy provozované Českými drahami. Počet a výběr regionálních drah souvisí s tím, že 4. dubna 1995 ekonomičtí ministři schválili privatizaci 127 tratí regionálního významu, ta však nebyla nikdy realizována.\n\nPo přenesení funkce provozovatele celostátní dráhy na Správu železniční dopravní cesty, ke kterému došlo 1. července 2008, tato organizace iniciovala u ministerstva dopravy správní řízení o změně kategorizace řady dalších úseků celostátní dráhy na dráhu regionální. Do dne vydání \"Prohlášení o dráze celostátní a regionální pro jízdní řád 2013\" tak bylo vyčleněno dalších 25 regionálních drah, v roce 2014 pak nejméně další tři.\n\nZatím žádná regionální dráha nebyla nově postavena ani překategorizována z jiné kategorie než vyčleněním z celostátní dráhy.\n\n"}
{"id": "270025", "url": "https://cs.wikipedia.org/wiki?curid=270025", "title": "Místní dráha", "text": "Místní dráha\n\nMístní dráha je termín s více významy: \n\nNázvy konkrétních železničních podniků, společností a drah: \n"}
{"id": "270026", "url": "https://cs.wikipedia.org/wiki?curid=270026", "title": "Vlečka (rozcestník)", "text": "Vlečka (rozcestník)\n\nVlečka může znamenat: \n\n"}
{"id": "270027", "url": "https://cs.wikipedia.org/wiki?curid=270027", "title": "Opatství", "text": "Opatství\n\nOpatství je v organizační hierarchii katolické církve a církevního řádu samostatný a právně nezávislý klášter. V čele opatství zpravidla stojí opat nebo za zvláštních okolností převor (administrátor).\n\nStředověká opatství se zakládala nejprve na osamělých a neobydlených místech, aby byli mniši odděleni od světského života. Musela být proto zcela samostatná, včetně obstarávání běžných potřeb k životu. Teprve později, když se osídlení rozšířilo, vznikala kolem nich i běžná sídla a města.\n\n\n\n\n\n\n"}
{"id": "270029", "url": "https://cs.wikipedia.org/wiki?curid=270029", "title": "Zea diploperennis", "text": "Zea diploperennis\n\nZea diploperennis Iltis, J.F. Doebley & R. Guzman je druh jednoděložné rostliny z čeledi lipnicovité (\"Poaceae\"). Jedná se o jeden z planých druhů kukuřic, nazývané teosinte (množné číslo teosintes), počeštěně teosint, teosinty. Tento druh se konkrétně nazývá diploperennial teosinte .\n\nJedná se o vytrvalou trsnatou rostlinu, dorůstající výšek 100-250 cm . Listy jsou střídavé, přisedlé s listovými pochvami, jazýček je membránovitý. Čepele listů jsou asi 40-80 cm dlouhé a 4-5 cm široké. Je to jednodomá rostlina, ale na rozdíl od většiny trav jsou květy jednopohlavné, oddělené do samostatných samičích a samčích květenství. Samčí květenství tvoří vrcholovou latu klásků. Někdy je toto květenství interpretováno jako složené z několika hroznů klásků, subdigitálně uspořádané (nikoliv prstnatě=digitálně, tedy nevyrážejí přesně z jednoho místa na hlavní ose). Samčí klásky jsou uspořádány po 2. V každém klásku jsou na bázi 2 křídlaté plevy a nad nimi plucha. Tyčinky jsou 3.\nSamičí květenství vyrůstají z paždí listu, je občas zakryté pochvami listenů, na vrcholu vyčnívají čnělky s rozeklanými bliznami, často však nikoliv. Samičí klas (klásků) nebo hrozen (klásků) (záleží na interpretaci) je mnohem chudší než u běžně známých pěstovaných odrůd kukuřice seté, asi 5-10 cm dlouhý a 4-5 mm tlustý, bilaterální a dvouřadý.. Obsahuje pouze 5-10 fertilních květů. Samičí klásky jsou po dvojicích stejně jako samčí. Dolní květ je však sterilní, pouze horní květ je fertilní a vyvíjí se z něho obilka, proto z jednoho klásku se vyvine pouze jedna obilka. Na bázi klásku jsou 2 nestejné plevy, nad ní je membránovitá plucha a pluška, u sterilních květů pluška někdy chybí. Blizny jsou 2. Plodem je obilka. Jak už napovídá název, jedná se o diploida, počet chromozómů: 2n=20 .\n\nJe to endemit pohoří Sierra de Manantlán v Mexiku . Druh byl popsán teprve v roce 1979 z místa zvané Cerro de San Miguel . Rostlina patří k ohroženým druhům.\nMapa rozšíření viz zde: \nPokusně byla pěstována i v USA, někdy i jako okrasná rostlina .\n\n"}
{"id": "270034", "url": "https://cs.wikipedia.org/wiki?curid=270034", "title": "Andrew Tridgell", "text": "Andrew Tridgell\n\nAndrew Tridgell (* 28. února 1967 Canberra, Austrálie) je australský informatik a počítačový programátor známý především jako autor svobodného protokolu samba a programu rsync. Taktéž je známý za svou propagaci GNU a Open source software politiky.\n\nV roce 1988 vystudoval obor Aplikovaná matematika a fyzika na University of Sydney a v roce 1999 obor Teoretická fyzika na Australian National University v Canberra.\n\n\nTridgellova oficiální stránka (v angličtině)\n"}
{"id": "270038", "url": "https://cs.wikipedia.org/wiki?curid=270038", "title": "Óšio (1937)", "text": "Óšio (1937)\n\nÓšio (: 大潮) byl torpédoborec japonského císařského námořnictva třídy \"Asašio\". Byl dokončen v srpnu 1937 jako jedna ze tří prvních jednotek desetičlenné třídy \"Asašio\". Zúčastnil se druhé světové války v Tichomoří, během které se věnoval eskortním a transportním povinnostem.\n\nPočátkem války se věnoval krytí japonského postupu do Britského Malajska, na Filipíny a do Holandské východní Indie. Během toho se v únoru 1942 zúčastnil bitvy v Bandungském průlivu, ve které se čtyřem torpédoborcům třídy \"Asašio\" podařilo odrazit mnohem silnějšího protivníka, který se pokoušel zabránit japonskému vylodění na Bali. Následující opravy trvaly až do konce prosince 1942. Počátkem roku 1943 se zúčastnil několika transportních a evakuačních misí v Šalomounových ostrovech. Dne 20. února byl torpédován a potopen ponorkou USS \"Albacore\".\n\n\"Óšio\" byl objednán na základě „doplňovacího programu pomocných plavidel z roku 1934“ a byl jednou ze tří prvních dokončených jednotek třídy \"Asašio\". Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba torpéd typu 93 byla (alespoň v počáteční fázi války) šestnáct kusů.\n\nInstalace radaru, ani výměny dělové věže č. 2 za další protiletadlové kanóny se \"Óšio\" nedočkal.\n\nV noci z 19. na 20. února 1942 se \"Óšio\" účastnil bitvy v Bandungském průlivu. Společně s torpédoborcem \"Asašio\" doprovázel transportní loď \"Sasago Maru\", když na ně kolem 23. hodiny zaútočila skupina spojeneckých lodí. \"Óšio\" pomohl \"Asašio\" potopit nizozemský torpédoborec Hr. Ms. \"Piet Hein\" a při pozdějším střetnutí s další skupinou spojeneckých lodí se podílel na poškození křižníku Hr. Ms. \"Tromp\" a torpédoborce USS \"Stewart\". Sám \"Óšio\" byl během bitvy také zasažen a 7 členů jeho posádky zahynulo. Po bitvě z moře zachránil 10 trosečníků z potopeného \"Piet Hein\".\n\nDne 20. února 1943 při návratu z transportní plavby na Wewak byl \"Óšio\" torpédován ponorkou USS \"Albacore\" a zůstal bezmocně stát na hladině. Jeho sesterská loď \"Arašio\" se ho sice pokusila odtáhnout, ale \"Óšio\" se nakonec potopil 70 mil (130 km) severozápadně od ostrova Manus na pozici \n\nDne 1. dubna 1943 byl \"Óšio\" vyškrtnut ze seznamu lodí japonského císařského námořnictva.\n\n\n"}
{"id": "270046", "url": "https://cs.wikipedia.org/wiki?curid=270046", "title": "Vertumnus", "text": "Vertumnus\n\nV římské mytologii je Vertumnus bohem změny, ročních období, růstu rostlin, zahrad a ovocných rostlin. Může měnit svoji podobu, jak vypráví Ovidius ve svém XIV. svazku díla Proměny (latinsky \"Metamorphoses\"). Proměnil se ve starou ženu, aby nalákal, svedl a přemluvil k sňatku krásnou Pomonu, bohyni zahrad a ovocných stromů. Chtěl jí postrašit o nebezpečí odmítnutí milujícího, a tak jí vyprávěl legendu o Ífis a Anaxareté. Ífis se zamiloval do urozené Anaxareté, jež ho nedbala a odmítla. Ífis se z žalu oběsil a Anaxareté byla za trest proměněna v kámen. Pomona se nakonec poddala Vertumnovi dobrovolně.\n\nJako stará žena je Vertumnus zobrazován na uměleckých obrazech například od Francesca Melzi.\n\nPověst o Vertumnovi se vyskytuje pouze v latině v Ovidiových Proměnách. Zdá se, že jméno Vertumnus pochází z prastarého latinského slova \"vertēre\" znamenajícího \"měnit se\".\n\nOvidius vzpomíná na časy (Fasti, vi, June 9 \"Vestalia\"), kdy Římské fórum bylo ještě rákosnatou bažinou:\n\nTehdy bůh, zvaný Vertumnus, jehož jméno nabývá mnoha forem,\nnebyl ještě takzvaným tím, kdo převrací řeky.\n\nVertumnův kult dorazil do Říma okolo roku 300 př. n. l. Na Aventinu mu byl roku 264 př. n. l. postaven chrám.\n\nElegie Sexta Propertiuse zmiňuje Vertumna (Elegy 4.2.41-46). Odkazuje na sochu, která mu byla vztyčena na Vicus Tuscus a byla zdobena pokaždé jinak v různých ročních obdobích.\n\nVertumnus je srovnáván s etruským bohem Voltumnem.\n\nSvátek na jeho počest se nazýval Vertumnalia, a slavil se 13. srpna.\n\nDokázal se proměňovat do mnoha podob, vždyť je to bůh změny. Přestože je muž, je nejčastěji zobrazován jako stařena, když v zahradě přemlouvá mladou a krásnou Pomonu.\n\nVertumnus a Pomona přitahovali evropské sochaře i malíře v době od šestnáctého do osmnáctého století jako příležitost zobrazit kontrast mezi mladou, krásnou dívkou a letitou stařenou. Poskytnul umělcům možnost maskovat erotický podtext, ačkoli Ovidius se v Proměnách zmiňuje o tom, že Vertumnus v podobě stařeny nikdy Pomonu nelíbal.\n\nOba bohové byli také vetkáni do tapisérie zobrazující cyklus s hlavním námětem „Láska bohů“, z poloviny šestnáctého století. Předpokládaným autorem je Jan Vermeyen. Dnes ji najdete v Muzeu Calouste Gulbenkiana, v Lisabonu.\n\nFrançois Boucher vyprodukoval návrhy pro tkalce tapisérií Maurice Jacquese, který pracoval v gobelínové manufaktuře na tapisériích, které zahrnovaly mimo jiné i Vertumna a Pomonu (1775 – 1778). Na tapisérii najdeme také Jupitera, jak se dvoří Callisto v přestrojení za Dianu. Příklad najdeme v muzeu J. Paul Getty.\n\nMadame de Pompadour, která krásně zpívala a půvabně tancovala, ztvárnila roli Pomony v pastorálii prezentované malému publiku ve Versailles; Jean-Baptiste Lemoyne (1760) odkazuje na tuto událost sochařským rokokovým uměleckým dílem.\n\n\n"}
{"id": "270058", "url": "https://cs.wikipedia.org/wiki?curid=270058", "title": "Správce stahování", "text": "Správce stahování\n\nSprávce stahování (z anglického originálního názvu \"Download manager\", nebo také \"Download accelerator\") je počítačový program sloužící ke stahování souborů z internetu (někdy také k jeho nahrávání - \"uploadu\"). Správce stahování vznikl v době potřeby spolehlivého stažení větších souborů, zvláště v situaci kdy hrozilo jeho přerušení z důvodu nespolehlivosti internetového připojení nebo nespolehlivosti konexe na webový server. Dalším důvodem pro jeho použití a především rozšíření správce stahování vznikl díky časté nespolehlivosti stahování velkých souborů pomocí prohlížeče (zejména se to týká Windows Internet Exploreru), které nejsou schopny stahovat velké soubory o velikosti řádově stovek MB.\n\nSoučasní správci stahování mají většinu z následujících vlastnosti, kterými většinou prohlížeče příliš neoplývají:\n\n\nNěkteří správci stahování se v současné době neomezují pouze na stahování s webových serverů, ale nabízí větší funkcionalitu podporou stahování více protokoly. Běžná je například podpora některé z výměnných sítí jako jsou BitTorrent, Kazaa, eMule apod.\n\nNěkteří správci stahování obsahovali nežádoucí software v podobě spyware nebo reklamních systémů. Reklamní systém až do verze 1.73 obsahoval například FlashGet (JetCar).\n\n"}
{"id": "270068", "url": "https://cs.wikipedia.org/wiki?curid=270068", "title": "FlashGet", "text": "FlashGet\n\nFlashGet (původně známý jako JetCar z čínské fráze 快車) je správce stahování šířený zdarma jako freeware pro Microsoft Windows. Původní verze byla nabízena jako placený software nebo software zdarma s integrovaným reklamním systémem Windows Internet Explorer BHO, který však byl označován jako spyware.\n\n"}
{"id": "270075", "url": "https://cs.wikipedia.org/wiki?curid=270075", "title": "Jordán Saský", "text": "Jordán Saský\n\nBlahoslavený Jordán Saský (před 1200 – 1237) byl prvním nástupcem sv. Dominika v čele řádu dominikánů. Proslul jako výborný kazatel.\n\nJordán se narodil někdy před rokem 1200 v Borgberge u Paderbornu v oblasti severního Porýní. Dosáhl značného vzdělání a posléze vstoupil do řádu dominikánů. Podle legendy před vstupem k dominikánům kolísal, zda se nepřidat k valdenským, u kterých mu imponovala jejich vážnost jednání.\n\nV roce 1221 se stal po sv. Dominikovi druhým generálním představeným řádu. Proslul jako výborný kazatel. Při kázáních projevoval charisma a pochopení pro problémy obyčejných lidí. Za jeho působení vzniklo mnoho nových dominikánských konventů.\nPodnikal řadu cest po světě. Dle legendy nechával, když přišel do některého univerzitního města, zhotovit mnoho dominikánských hábitů a za množství nově vstupujících do řádu dokonce platil jejich dluhy, i když kvůli tomu musel zastavovat své knihy.\n\nCestování se mu stalo osudným. Při návratu z Palestiny v roce 1237 jeho loď ztroskotala a on se utopil. Pohřben byl v dominikánském kostele v Akkonu v dnešním Izraeli.\nLiturgická památka bl. Jordána se slaví 13. února.\n\n"}
{"id": "270077", "url": "https://cs.wikipedia.org/wiki?curid=270077", "title": "Desetinná značka", "text": "Desetinná značka\n\nDesetinná značka je znak, který odděluje v desítkovém zápisu čísla celočíselnou část a zlomek (ve významu necelé části). V různých zemích se pro oddělovač desetinné části používají různé znaky, přičemž jejich volba následně ovlivňuje i znak pro oddělení tisíců. Desetinná čárka () je předepsána pro normy a dokumenty ISO a IEC a užívá se běžně ve většině evropských neanglofonních zemí (například formula_1). Desetinná tečka () se používá převážně v anglofonních zemích (např. formula_2) a také ve většině programovacích jazyků.\n\n\nZobecněním na další poziční číselné soustavy je řádová čárka (nesprávně často nazývaná „desetinnou“). Speciální názvy v jednotlivých soustavách mimo desítkovou nejsou příliš často používané s výjimkou binární čárky ve dvojkové soustavě.\n\nNa počítačích jsou pravidla pro desetinnou značku obvykle implementována v systémovém nebo aplikačním softwaru; změna desetinné značky se projeví při přepnutí tzv. locale.\n\n"}
{"id": "270078", "url": "https://cs.wikipedia.org/wiki?curid=270078", "title": "Efrém Syrský", "text": "Efrém Syrský\n\nSvatý Efrém Syrský (kolem 306, Nisibis, dnešní Nusaibin, Turecko – 9. června 373, Edessa, dnes Urfa v Turecku) byl jáhen a velký ctitel Panny Marie, kterou nazýval Usmiřovatelkou mezi nebem a zemí. Proslul hlubokým duchovním životem a komentáři k biblickým knihám. Je učitelem církve.\n\nEfrém se narodil v křesťanské rodině v Nisibis (dnešní Nusaibin v Sýrii) kolem roku 306. Přijal jáhenské svěcení. Proslul jako slavný učitel ve svém rodišti a v roce 363 v dnešní Urfě založil teologickou školu. Od tamějšího biskupa Jakuba se mu dostalo skvělého vzdělání a sám Efrém Jakubovi pomohl vybudovat teolog, kde založil teologickou školu, a později se rozhodl žít poustevnickým a mnišským životem. Když v roce 372 vypukl v Edesse mor, pomáhal všem potřebným a poté se vrátil zpátky do své poustevny, kde o rok později zemřel.\n\nZemřel 9. června roku 373 v Edesse, kde se také nacházejí jeho ostatky. V roce 1920 byl papežem Benediktem XV. prohlášen za učitele církve. V katolické církvi je jeho liturgická památka slavena 9. června.\n\nSvé spisy psal syrsky. Vystupoval v nich proti tehdejším herezím (gnosticismus, manicheismus, …) a vykládal v nich Bibli. Ukazoval v nich hloubku duchovního života. Hojně citoval Písmo svaté a svým zvláštním básnickým stylem se snažil vysvětlit tajemství křesťanských bohoslužeb. Rovněž psal biblické komentáře, kázání a dogmatické spisy proti kacířství. Skládal též texty k náboženským písním a v nich vštěpoval prostému lidu základní náboženské pravdy. Některé z těchto písní jsou dodnes používány při bohoslužbách v Syrské církvi sjednocené s Římem. Právě díky těmto písním získal přízvisko \"citera Ducha svatého\". Tři úryvky z jeho spisů se čtou v breviáři ve čtvrtek po 1. adventní neděli. Jeho spisy se překládaly do řečtiny i arménštiny.\n\n\n\n"}
{"id": "270092", "url": "https://cs.wikipedia.org/wiki?curid=270092", "title": "Úsměv", "text": "Úsměv\n\nÚsměv je typická grimasa, provázející radostné vnitřní rozpoložení člověka. Úsměvem reagujeme na vtip, radostnou novinu, ale i na pomoc nebo pozdrav. Specifický úsměv může vyjadřovat také např. ironii nebo výsměch.\n\nPři úsměvu člověk pozvedne ústní koutky směrem vzhůru a poodhalí zuby. Při smíchu se na rozdíl od úsměvu zapojí také bránice, jde o hlasitý projev.\nNěkteří psychologové se pokoušejí rozlišovat úsměv na upřímný a hraný (křečovitý) na základě aktivace určitých mimických svalů, nicméně problematika je dosti složitá, protože škála úsměvů u každého člověka je nesmírně pestrá.\n\nV polovině 19. století objevil francouzský neurolog Guillaume Duchenne během výzkumu fyziologie výrazů obličeje dva rozdílné typy úsměvů. Při takzvaném Duchenneově úsměvu dochází ke stahu jak hlavního zygomatického (lícního) svalu (musculus zygomaticus major), tj. svalu, který zvedá koutky úst, tak kruhového očního svalu (musculus orbicularis oculi), tj. svalu, který zvedá tváře a vznikají díky němu vějířky kolem očí.\n\nJedná-li se o jiný úsměv než Duchenneův, zapojuje se při něm pouze hlavní zygomatický sval. \"\"Podle výsledků dřívějších výzkumů provedených na dospělých jedincích se zdálo, že pocit radosti je doprovázen jakýmkoli úsměvem, během kterého jsou pomocí hlavního zygomatického svalu zdviženy koutky úst. Novější studie však ukázaly, že s pozitivními emocemi je spojen výhradně úsměv, během kterého se stahují svaly kolem očí a zvedají tváře (Duchenneův úsměv).\"\"\n\nFalešný úsměv, během kterého je ze zdvořilosti záměrně stažen pouze hlavní zygomatický sval, nese označení \"Pan Am úsměv\" nebo také \"botoxový úsměv\": Pojmenován je po dnes již neexistující letecké společnosti Pan American World Airways, jejíž letušky a stewardi vždy každého pasažéra obdařili stejným povrchním úsměvem. Druhý vžitý název odkazuje k botoxu, který se v kosmetickém průmyslu začal používat v roce 2002. Nadměrná aplikace botoxových injekcí, které mají vyhladit oční vrásky, totiž může vyústit až v paralýzu malých svalů v očním okolí, a znemožnit tak vznik Duchenneova úsměvu.\n\n\n"}
{"id": "270093", "url": "https://cs.wikipedia.org/wiki?curid=270093", "title": "Balzac", "text": "Balzac\n\nSlovo Balzac má více významů:\n"}
{"id": "270105", "url": "https://cs.wikipedia.org/wiki?curid=270105", "title": "Jaroslav Filip", "text": "Jaroslav Filip\n\nJaroslav Filip (22. června 1949 Hontianske Moravce – 11. července 2000 Bratislava) byl slovenský hudebník, skladatel, humorista, dramaturg, herec a zanícený propagátor Internetu s neobyčejně širokým spektrem osobních aktivit.\n\nNarodil se v učitelské rodině.\n\nPočátkem 60. let 20. století studoval na konzervatoři v Bratislavě. V tomto období byl velkým obdivovatelem Deža Ursínyho a jeho skupiny Beatmen. Ve studiu pokračoval kvůli špatnému prospěchu na konzervatoři v Žilině. \n\nPo jeho absolvování hrával v bratislavském vysokoškolském klubu „Véčko“ se skupinou Petra Lipy Blues Five. Zúčastnil se s ní í pražského beatového festivalu v roce 1969. Určité období pracoval v umělecké agentuře Slovkoncert. později studoval na VŠMU dramaturgii a scenáristiku, kde v roce 1976 promoval.\n\nVýznamná byla jeho spolupráce s Dežom Ursínym, společně nahráli legendární album \"Provizórium\", později i další. Stejně tak plodně spolupracoval s dvojicí komiků Milan Lasica & Július Satinský, se kterými nahrál legendární alba \"Bolo nás jedenásť\" (1981), \"S vetrom o preteky\" (198?), \"My\" (1987) a \"Sťahovaví vtáci\" (1990). Spolu realizovali i kabaret \"Ktosi je za dverami\" a vícero divadelních projektů.\n\nV první polovině 80. let 20. století let byl členem populární skupiny YPS.\n\nPočátkem 90. let 20. století s ním také začal spolupracovat zpěvák, textař, skladatel a showman Richard Müller. Během sedmi let se podepsali pod vícero hitů: \"Milovanie v daždi\", \"Cigaretka na 2 ťahy\", \"LSD\", \"Daňový únik\", \"Spočítaj ma\", \"24 hodín denne\", \"Cez okno...\" \n\nJako člen tvůrčího tandemu skupiny slovenských humoristů (Štefan Skrúcaný, Miroslav Noga, Zuzana Tlučková, Rasťo Piško, \"ujo Imro\" a Stano Radič) vyjadřoval prostřednictvím televizních a rozhlasových programů názory na společenské dění v 90. letech 20. století. \n\nByl znám také jako zanícený fanoušek a propagátor internetu, prostřednictvím dial-upového připojení byl online už od poloviny 90. let 20. století, tedy v době, kdy byla rozšíření internetu na Slovensku velice nízké. Spolu s Robertem Dydou založili v lednu 1997 první (resp. nultý) slovenský internetový magazín \"Sieťovka\". V Rádiu Twist vysílal několik relací. Oblíbená byla hlavně společná talkshow se Stanem Radičem v sobotu dopoledne – \"Záložňa\", ale i \"Noční vtáci\", které vznikaly ve spolupráci s Romanem Kittlerem a později i s jeho starším synem Jarou. \n\nÚčinkoval i ve filmu. Typologicky hrál melancholické, vážné postavy, což bylo v jistém kontrastu s jeho civilním životem. Mnozí považuji za vrchol jeho hereckého umění ztvárnění titulní postavy v životopisném filmu \"Albert\" (1987).\n\nS manželkou Evou měl tři děti: syny Jara a Lea a dceru Evu. Jeho dcerou je i mladá nekonvenční hudebnice Dorota Nvotová, kterou má s herečkou Annou Šiškovou.\n\nVyšla o něm i životopisná kniha \"Človek hromadného výskytu\" (Slovart 2002) od Mariana Jaslovského.\n\n\n\n\n\n\n\nHudba k inscenacím činohry Slovenského národního divadla a Nové scény v Bratislavě:\n\n\n\n\n\n\n\n\n\n\n"}
{"id": "270106", "url": "https://cs.wikipedia.org/wiki?curid=270106", "title": "Martine McCutcheon", "text": "Martine McCutcheon\n\nMartine Kimberley Sherri Ponting (* 14. květen 1976, Londýn, Spojené království) je britská herečka, televizní moderátorka a zpěvačka. Známá je spíše pod svým současným jménem Martine McCutcheon.\n\nNatočila několik i u nás známých filmů a má za sebou vydání v Británii velmi úspěšných hudebních CD.\n\nV roce 2002 přijala nabídku na účast v populárním muzikálu \"My Fair Lady\", za který obdržela cenu Lawrence Oliviera. Ve témže roce moderovala Národní hudební ceny na televizní stanici ITV1.\n\nV roce 2003 obdržela nabídku na první hlavní roli ve filmu. Do role Natalie ve filmu Láska nebeská jí obsadil scenárista a režisér Richard Curtis. V roce 2004 za tuto roli obdržela jednu z cen MTV Movie Awards.\n\nMartine je také tváří několika velkých firem, jako například obchodního řetězce Tesco či pracího prostředku Lenor. Vystupovala také v britských dílech populární soutěže Chcete být milionářem?, kde soutěžila o peníze pro charitu.\n\nNahrála také tři CD, čtvrté je na cestě. První z nich, \"You, Me and Us\" bylo dvouplatinové a píseň \"Perfect Moment\" se umísťovala na prvních příčkách hitparády nejen v Británii, ale i v Irsku, Švýcarsku nebo v Itálii. Celosvětově se tohoto alba prodalo 800 000 kusů.\n"}
{"id": "270108", "url": "https://cs.wikipedia.org/wiki?curid=270108", "title": "Poruchy příjmu potravy", "text": "Poruchy příjmu potravy\n\nPoruchy příjmu potravy (zkráceně PPP) jsou psychická onemocnění, kam řadíme mentální anorexii (úmyslné snižování váhy, které může vést až k úplnému odmítání potravy), bulimii (přejídání a následné vyzvracení potravy) a záchvatovité přejídání (vlčí hlad) . Často se může stát, že se tyto nemoci střídají, např. přejedení ⇒ zvracení ⇒ hladovka ⇒ přejedení. Lidé často popisují PPP jako bludný kruh nebo kolotoč.\n\nPoruchami příjmu potravy může trpět opravdu každý bez rozdílu věku, pohlaví i životní úrovně. PPP nejčastěji trpí dívky v období puberty, které se snaží dorovnat se modelkám apod.., ale vyskytují se i případy, kdy onemocní lidé ve věku 40 let. Lidé, kteří jsou perfekcionisté, často nemoci propadnou ve snaze být dokonalí.\n\nTato onemocnění mohou být velice rozmanitá, jejich projevy jsou značně individuální. PPP je dlouhá nemoc, která může trvat rok,pět, deset let nebo i celý život. Nemoc se navíc často nepodaří zcela vyléčit a stále existuje riziko jejího návratu.\n\nPříčiny vzniku PPP nejsou přesně známy. Možné příčiny se rozdělují biologické (např. ženy trpí PPP 10x až častěji než muži), psychologické (složité životní události, rodinné a emocionální faktory, závislost na psychoaktivních látkách) a sociologické (např. ze všech směrů působící ideál krásy - \"vychrtlé\" modelky s BMI hluboko pod 20).\n\nNěkteré studie posledních let zjistily korelaci mezi sledováním programů v televizi zaměřených na krásu a její „ideál“ u mladých dívek a pocity nespokojeností s vlastním tělem, následovanou poruchami příjmu potravy. Tyto studie navíc ukazují např. větší pravděpodobnost výskytu PPP u druhé generace černošských a latinoamerických emigrantů do USA, kteří se snaží vyrovnat s ideálem krásy tak, jak je propagován v tamních časopisech a televizi.\n\nPPP ovšem nepostihují jen psychiku. Nemocní jsou na tom obvykle velice špatně i po fyzické stránce. Lidé trpící PPP často považují nemoc za závažnou a zrádnou právě proto, že postihuje jak tělo, tak duši. Tato choroba může mít za následek i smrt.\n\nPsychické problémy: deprese, výčitky, podrážděnost, nesoustředěnost, závratě, strach z tloustnutí, uzavření do sebe, ztráta zájmu o okolí, únava aj.\n\nFyzické problémy: řídnutí kostí, zvýšená kazivost zubů, ztráta menstruace a pozdější problémy s plodností, snadný vznik modřin, dehydratace, nízký krevní tlak, selhání srdce aj.\n\n\n\n"}
{"id": "270110", "url": "https://cs.wikipedia.org/wiki?curid=270110", "title": "Colin Firth", "text": "Colin Firth\n\nColin Andrew Firth (* 10. září 1960 Grayshott, Anglie, Spojené království) je britský herec, držitel Oscara, Zlatého glóbu a ceny BAFTA pro nejlepšího herce za výkon ve filmu \"Králova řeč\" (2010).\n\nObjevil se ve filmu Miloše Formana \"Valmont\" (z roku 1989) či oscarovém dramatu \"Anglický pacient\" (1996). Ve snímku \"Zamilovaný Shakespeare\" (1998) ztvárnil roli Lorda Wessexe, za niž obdržel ocenění Screen Actors Guild Awards za nejlepší herecký výkon. \n\nHrál také v romantické komedii \"Deník Bridget Jonesové\" (2001) a na ni navazujícím snímku \"\" (2004), v nichž ztvárnil roli právníka Marka Darcyho. Zahrál si také ve filmu \"Láska nebeská\" (2003), kde získal úlohu podvedeného spisovatele Jamieho, jenž se zamiluje do své portugalské pomocnice Aurelie.\n\nZa ústřední roli v dramatu \"Single Man\" (2009) se mu dostalo první nominace na Oscara za rok 2009. O rok později vytvořil postavu britského krále Jiřího VI. v britsko-australsko-americkém snímku \"Králova řeč\" (2010), za niž získal cenu BAFTA, Zlatý glóbus i Oscara.\n\nV roce 2007 obdržel čestný doktorát na univerzitě ve Winchesteru. Od ledna 2011 má svou hvězdu na Hollywoodském chodníku slávy.\n\n"}
{"id": "270111", "url": "https://cs.wikipedia.org/wiki?curid=270111", "title": "João Gonçalves Zarco", "text": "João Gonçalves Zarco\n\nJoão Gonçalves Zarco (1394 v Leça da Palmeira, nebo v Tomar, Portugalsko – 21. listopadu 1467, Funchal, Madeira) je portugalský mořeplavec považovaný za znovuobjevitele Madeiry. \n\nByl šlechticem ve službách Jindřicha Mořeplavce. Jako velmi mladý se účastnil námořní ochrany Algarve proti marockým pirátům. Byl jedním z prvních Portugalců, kteří se účastnili portugalských objevných výprav. Princ Jindřich Mořeplavec ho pověřil velením jedné z lodí, které měly prozkoumat od severu atlantické pobřeží Afriky. Bouře však již při první cestě roku 1418 zanesla lodě k neobydlenému ostrovu Porto Santo. O rok později, 2. července 1419, se spolu s Tristão Vazem Teixeirou a Bartolomeu Perestrelem vylodili na ostrově Madeira v zátoce u Machica. Tak začalo znovuobjevování Madeirského souostroví.\n\n\"Zarco\" je ve skutečnosti přezdívka. Existují dvě nepodložená tvrzení o původu této přezdívky: jednak z arabského \"zarka\" (modrooký), jednak zkomolenina z portugalštiny, znamenající \"šilhoun\" (João Gonçalves utrpěl poranění oka šípem). Po usazení na Madeiře používala jeho rodina titul \"da Câmara de Lobos\" propůjčený Jindřichem Mořeplavcem.\n\nOženil se roku 1430. Měl osm dětí. Synové pokračovali v jeho šlépějích jako námořníci ve službách portugalského trůnu a podíleli se na objevných cestách. On sám byl roku 1450, po rozdělení Madeiry na tak zvané kapitánie, jmenován \"capitão donatário\" pro jižní část ostrova Madeira se sídlem ve Funchalu.\n\nRoku 1437 se účastnil na obléhání Tangeru. Je považován za jednoho z prvních námořníků, kteří experimentovali s použitím děl na lodích.\n"}
{"id": "270112", "url": "https://cs.wikipedia.org/wiki?curid=270112", "title": "Hydroxid vápenatý", "text": "Hydroxid vápenatý\n\nHydroxid vápenatý, tradičně nazývaný hašené vápno, vápenný hydrát nebo jen vápno, je anorganická sloučenina s chemickým vzorcem Ca(OH). Je to bezbarvá krystalická látka nebo bílý prášek. Vyrábí se z oxidu vápenatého (nazývaného \"pálené vápno\") směšováním s vodou - tento proces se nazývá hašení vápna:\nPři hašení vápna se uvolňuje velké množství tepla, proto vždy sypeme vápno do vody.\n\nLze ho připravit také srážením při směšování vodného roztoku chloridu vápenatého s vodným roztokem hydroxidu sodného. Vzniká též při reakci karbidu vápenatého (CaC) s vodou za vzniku hořlavého ethynu čili acetylénu (CH).\n\nV přírodě se vyskytuje jako nerost portlandit, který je ale poměrně vzácný, vyskytuje se ve vulkanických, plutonických a metamorfních horninách. Objevoval se též v hořících uhelných slojích.Je to jedna z mála pevných látek, jejíž rozpustnost ve vodě s rostoucí teplotou klesá.\n\nZahřeje-li se hydroxid vápenatý na 512 °C, parciální tlak vody v rovnováze s hydroxidem vápenatým dosáhne 101 kPa a dochází k rozkladu na oxid vápenatý a vodu.\n\nSuspenze jemných částic hydroxidu vápenatého se nazývá \"vápenné mléko\" (při menším obsahu vody \"vápenná kaše\"). Vodný roztok se označuje jako \"vápenná voda\". Hydroxid vápenatý je středně silná zásada, bouřlivě reaguje s kyselinami a v přítomnosti vody poškozuje mnoho kovů.\n\nVápenná voda se mléčně zakaluje průchodem oxidu uhličitého, protože se sráží vznikající uhličitan vápenatý, což lze zapsat rovnicí, která vysvětluje i tvrdnutí vápenné malty:\n\nDíky silně zásaditým vlastnostem se hydroxid vápenatý používá v široké škále oblastí:\n\nExpozice hydroxidu vápenatému přináší rizika pro lidské zdraví:\nPři chronické expozici dermatitida nebo vážné podráždění kůže.\n\n"}
{"id": "270114", "url": "https://cs.wikipedia.org/wiki?curid=270114", "title": "Zásady (chemie)", "text": "Zásady (chemie)\n\nZásady nebo \"báze\" či \"alkálie\" jsou chemické látky schopné poutat protony (kationty vodíku H).\n\nReakcí zásad s kyselinami (neutralizací) vznikají soli například HCl + NaOH → NaCl + HO.\n"}
{"id": "270115", "url": "https://cs.wikipedia.org/wiki?curid=270115", "title": "Lúcia Moniz", "text": "Lúcia Moniz\n\nAna Lúcia Moniz (* 9. září 1976, Lisabon, Portugalsko) je portugalská zpěvačka a herečka.\n\nPochází z muzikantské rodiny, její otec Carlos Alberto Moniz je známý dirigent, její matka Maria do Amparo je zpěvačka.\n\nV devatenácti letech reprezentovala Portugalsko v hudební soutěži Velká cena Eurovize (1996). V roce 1999 nahrála první album \"Magnolia\" které pojmenovala podle místa nahrávání tohoto alba v USA. Po něm přišla další alba \"67\" a \"Leva-me Para Casa\".\n\nVe filmu se poprvé výrazně projevila díky režisérovi R. Curtisovi, který jí obsadil do svého filmu \"Láska nebeská\", kde si zahrála dívku Aurelii. Dále vystupovala ve filmu \"Um Amor próprio\" či v seriálu \"28 golpes\".\n\nLucia je vdaná a má jednu dceru.\n\n"}
{"id": "270120", "url": "https://cs.wikipedia.org/wiki?curid=270120", "title": "Twofish", "text": "Twofish\n\nTwofish je symetrická bloková šifra se 128-bitovou délkou bloku a až 256-bitovou délkou klíče, vyvinutá Brucem Schneierem. Jde o nepatentovanou otevřenou šifru pro volné použití. Šifra Twofish byla jedním z pětice finalistů soutěže standardu AES.\n\n"}
{"id": "270121", "url": "https://cs.wikipedia.org/wiki?curid=270121", "title": "Dutina břišní", "text": "Dutina břišní\n\nBřišní dutina (lat. \"cavum abdominis\") je největší tělní dutinou. Zabírá prostor, tvořený zevním ohraničením břicha i části hrudníku a obsahuje vnitřní orgány, souhrnně označované jako útroby. Od hrudní dutiny je oddělena bránicí, plynule pak přechází v dutinu pánevní – formálně hranici tvoří pánevní vchod.\n\nDutina břišní bývá častým místem vnitřních úrazů při nárazech a je možné do ní zcela vykrvácet v případě člověka. Při plnění krví dochází ke ztvrdnutí břišní dutiny na dotek.\n\n"}
{"id": "270123", "url": "https://cs.wikipedia.org/wiki?curid=270123", "title": "Emma Thompsonová", "text": "Emma Thompsonová\n\nDáma Emma Thompsonová, DBE (* 15. dubna 1959, Londýn, Velká Británie) je britská herečka a scenáristka.\n\nNarodila se v londýnské čtvrti Paddington. Jejím otcem byl herec Eric Thompson, matka skotská herečka Phyllida Law. Má mladší sestru Sophii, která je také herečkou. Emma strávila část svého života ve Skotsku a říká, že \"cítí jako Skotka\".\n\nChodila do Camden School pro dívky a později studovala anglický jazyk na Newnham College na University of Cambridge, kde se stala členkou a viceprezidentkou univerzitního komediálního souboru, the Footlights. Její herecký talent byl již v té době natolik působivý, že agent Richard Armitage s ní podepsal kontrakt dva roky před ukončením studia. Emma dostudovala Cambridge v roce 1980. Brzy nato, se do širšího povědomí veřejnosti svojí hlavní rolí ve West End obnovou muzikálu \"Já a moje dívka\".\n\nNejdříve účinkovala v televizi včetně komediální show \"Alfresco\", vysílané v letech 1983 a 1984. V roce 1984 hostovala spolu se Fry a Laurie v epizodě \"Bambi\" sitcomu The \"Young Ones\".\nV roce 1987 začal její průlom úkolem zrzavým vlasům rockové kytaristka Suzi Kettles v kultovním televizním seriálu \"Tutti Frutti\". Následovala série \"Fortune of War\", ve kterém si zahrála se svým budoucím manželem Kennethem Branaghem. Za tyto dva úkoly (1987) vyhrála cenu BAFTA v kategorii nejlepší herečka.\n\nJejí první filmová role byla v romantické komedii Richarda Curtise \"The Tall Guy\" (1989), kde hrála po boku Jeffa Goldbluma. Její kariéra se nastartovala a začala dostávat pochvalné kritiky za své výkony jako byla například role v \"Howards End\" (1992), za který získala Oscara za nejlepší ženský herecký výkon, v části Gareth Peirce, právnička v \"Guildford Four\", v \"In the Name of the Father\", \"Soumrak dne\", a britskou malířky Doru Carringtonovú ve filmu \"Carrington\". Dalšího Oscara získala v roce 1996, za nejlepší upravený scénář románu Jane Austenové \"Rozum a cit\". Film režíroval Ang Lee.\nHrála ve vedlejší roli jako Sybille Trelawneyová v \"Harry Potter a vězeň z Azkabanu\" a Harry Potter a Fénixův řád.\n\nV roce 1997 si zahrála ve snímku \"Zimní host\" (\"The Winter Guest\") spolu se svou matkou Philidou Law, v režii Alana Rickmana se kterým účinkovala v několika filmech, například i v bláznivé romantické komedii \"Láska nebeská\" z roku 2003.\n\nV říjnu 2005 se poprvé vysílal film \"Kouzelná chůva\" (\"Nanny McPhee\"), podle jí upraveného scénáře vycházejícího z námětu knihy Christianna Branda. Ve filmu \"Stranger Than Fiction\" hrála roli autorky, která plánuje zabití hlavní postavy své knihy Harolda Cricka, který se stane skutečným člověkem.\n\nVe filmu \"I Am Legend\" hrála doktorku. V \"Last Chance Harvey\" si zahrála s Dustinem Hoffmanem. V roce 2009, se objevila ve snímku \"An Education\" a také si zahrála v novém filmu Richarda Curtise \"The Boat That ROCKED\". V roce 2011 se vrátila ke ztvárnění Sybille Trelawneyové v poslední části filmové adaptace \"Harry Potter a Relikvie smrti\".\n\nV Cambridge měla románek s hercem Hughem Laurie. 20. srpna 1989 se provdala za herce Kennetha Branagha. Hráli spolu v několika filmech a v televizním seriálu Fortune of War. Rozvedli se v říjnu 1995. V roce 2003 v Dunoone, ve Skotsku se provdala za herce Grega Wise. Mají spolu dceru Gaiu Romilly narozenou v roce 1999. V roce 2003 adoptovali rwandského sirotka a bývalého dětského vojáka jménem Tindyebwa Agaba.\n\n"}
{"id": "270125", "url": "https://cs.wikipedia.org/wiki?curid=270125", "title": "Lazy (Orlová)", "text": "Lazy (Orlová)\n\nLazy (Orlová 2) (pol.: \"Łazy \") je místní část slezského města Orlová.\n\nObec Lazy byla významným sídelním centrem širšího Orlovska. Max. počet obyvatel dosáhl před druhou sv. válkou cca 9 tisíc.\nObec měla česko-polský charakter. průmyslu vévodila \"Nová Jáma\" (později Důl Antonín Zápotocký, dnes Důl Lazy). V obci se nacházela i cihelna a bylo zde založeno maloobchodní družstvo Jednota-Jednost Orlová (dnes se sídlem v Českém Těšíně). Básník Petr Bezruč napsal obdivnou báseň o zdejším starostovi Křístkovi, který přes mnohé národnostní půtky prosadil v Lazech českou (\"moravskou\") školu - báseň \"Lazy\" (viz Slezské písně). V městečku fungovaly dvě školy, polská a česká (Bílá a Červená), plovárna atd. Začátkem padesátých let byla v obci vojenská posádka PTP. V obci bylo kino , spořitelna , pošta , řada obchodů a restaurací. V místě odvalové skládky bylo začátkem 50. let vybudované fotbalové hřiště a kluziště. V obci se narodili Gustaw Przeczek a Karol Piegza .\n\nPůvodní Lazy jsou celé srovnány se zemí, tvoří je pouze nově zalesněná krajina s odvaly důlní činnosti mezi Orlovou a Havířovem. Počet obyvatel současných Lazů je pouze 240. V Lazech nenajdete kromě areálu Nové jámy žádnou významnou památku. V krajině bývalého městečka zůstává několik osamocených pomníků a památníků. Dokladem bývalého rozmachu je jen uliční síť, která zůstala dochována, avšak bez zástavby. Silnice a chodníky v polích a na loukách se pravidelně střetávají v různých úhlech - můžeme jen tušit jejich dnes neexistující názvy. \n\nLazy se staly mementem rozvoje průmyslu, především těžby černého uhlí. Většina obyvatel současné Orlové si pod pojmem Lazy představí pouze černouhelný důl stojící u hlavních cest do Havířova a Karviné, nikoliv dřívější město. Jediná možná budoucnost Lazů je parková úprava rekultivované krajiny (kvůli poddolování je na Lazy uvalena stavební uzávěra), a tak se možná dočkáme největšího evropského parku, který se bude rozkládat mezi městy Havířov a Orlová. Z lazecké Veverky (čtvrť) jsou fenomenální výhledy na masiv moravskoslezských Beskyd.\n\n"}
{"id": "270130", "url": "https://cs.wikipedia.org/wiki?curid=270130", "title": "Koagulační faktory", "text": "Koagulační faktory\n\nKoagulační faktory, též srážecí faktory, jsou bílkoviny přirozeně přítomné v krevní plasmě. Jsou to glykoproteiny a řadí se mezi globuliny. Tvoří se v játrech, jejich syntéza je závislá na vitamínu K a jejich funkce na iontech vápníku. Při aktivaci tvoří koagulační faktory enzymovou kaskádu, na jejímž konci je nerozpustná bílkovina fibrin - její vznik je podstatou srážení krve.\n\nSrážecích faktorů se popisuje dvanáct; jsou označeny římskými číslicemi v pořadí, v jakém byly objeveny. U aktivovaných faktorů se k číslici připojuje malé a.\n\nPrvní čtyři faktory se obvykle nazývají obecnými jmény a neoznačují se jako koagulační:\n\nDalší faktory se mnohem častěji označují jako koagulační:\n\n"}
{"id": "270132", "url": "https://cs.wikipedia.org/wiki?curid=270132", "title": "Liam Neeson", "text": "Liam Neeson\n\nWilliam John Neeson, OBE, (* 7. června 1952 Ballymena, Severní Irsko) je irský, respektive americký herec a vypravěč, známý spíše pod jménem Liam Neeson. V srpnu 2009 získal americké občanství.\n\nHrál v mnoha filmových rolích a získal řadu ocenění. Za roli Oskara Schindlera ve filmu \"Schindlerův seznam\" byl nominován na Oscara, Zlatý glóbus i cenu BAFTA.\n\nHrál i ve filmech \"Excalibur\" v roce 1981, \"Rob Roy\" z roku 1995, \"Bídníci\" z roku 1998, dále ztvárnil roli Qui-Gon Jinna v  z roku 1999. Objevil se i ve filmech \"Gangy New Yorku\", \"Láska nebeská\" či \"Batman začíná\". Jeho hlas je britským a americkým divákům a posluchačům znám z vypravěčských rolí či z filmů \"Letopisy Narnie\" nebo ze seriálu \"Simpsonovi\".\n\nV roce 1999 se stal držitelem Řádu britského impéria.\n\nJeho manželkou byla herečka Natasha Richardson, dcera herečky Vanessy Redrave a režiséra Tonyho Richardsona, členka známé a početné britské herecké rodiny Redgraveových. Dvojice se vzala dne 3. července 1994 a spolu měli dva syny. Dne 18. března 2009 zemřela po nehodě na lyžích v rezortu Mont Tremblant.\n\n"}
{"id": "270133", "url": "https://cs.wikipedia.org/wiki?curid=270133", "title": "Sval trapézový", "text": "Sval trapézový\n\nSval trapézový či kápový (podle svého tvaru), leží v horní části zad a spojuje hlavu (úpon na \"linea nuchae\") s krční páteří, lopatkou (\"spina scapulae\") a s hrudní páteří (všechny trny \"Th\" páteře). Na rameni se upíná na acromion.\n\nJedná se o široký plenovitý sval, který leží ze zádových svalů nejpovrchněji. Má tvar nepravidelného čtyřúhelníku a jeho jednotlivé části mají tvar trojúhelníku. Podle průběhu svalových snopců se dělí na 3 části: horní sestupnou, prostřední vodorovnou a dolní vzestupnou. Tyto části jsou do jisté míry samostatné, tzn. že jsou schopny izolované činnosti, bez ohledu na aktivaci ostatních. Např. horní trapéz je aktivován při nešení předmětu v ruce, zatímco spodní trapéz může zůstat neaktivován.\n\nJeho oponens je vpředu na hrudi velký a malý sval prsní.\n\n\nProf. MUDr. Jaroslava Fleichman, doc. MUDr Rudolf Linc: Anatomie člověka I., 2. vydání Praha 1972, Státní pedagogické nakladatelství\n"}
{"id": "270137", "url": "https://cs.wikipedia.org/wiki?curid=270137", "title": "Chiwetel Ejiofor", "text": "Chiwetel Ejiofor\n\nChiwetel Umeadi Ejiofor (* 7. července 1977 Londýn, Spojené království) je britský herec. Po svých rodičích je nigerijského původu, jeho otec byl lékař.\n\nVe filmu se poprvé objevil v roce 1996, kdy obdržel roli do snímku \"Deadly Voyage\". Díky tomuto filmu se z něj stal obsazovanější herec jak ve filmu, tak na divadle.\n\nV roce 2002 si zahrál nigerijského lékaře ve filmu \"Špína Londýna\", kde se po jeho boku objevila Francouzka Audrey Tautou, za tuto roli si odnesl i cenu American Black Film Festival za nejlepší herecký výkon v hlavní roli.\n\nObjevil se i ve filmech \"Láska nebeská\", \"Serenity\", \"Kinky Boots\" (za který byl nominován na Zlatý glóbus) či \"Americký gangster\".\n\nV roce 2007 přijal nabídku na divadelní roli ve hře \"Othello\", kde hrál po boku Kelly Reilly a Ewan McGregora.\n\nZahrál si také hlavní roli ve filmu \"Červený pás\" od Davida Mameta. Ve snímku \"12 let v řetězech\" (2013) ztvárnil v hlavní roli muže, který ztratil svou svobodu a upadl do otroctví. Za tuto roli byl nominován na Oscara a na Zlatý glóbus a získal cenu BAFTA.\n\n"}
{"id": "270144", "url": "https://cs.wikipedia.org/wiki?curid=270144", "title": "Prsní svaly", "text": "Prsní svaly\n\nPrsní svaly jsou dvojího typu: velký prsní sval (musculus pectoralis major) a malý prsní sval (musculus pectoralis minor).\n\nPatří mezi největší ploché svaly v těle, začíná od vnitřní třetiny klíčku (část klíčková). Od kosti hrudní a přilehlých chrupavek pravých žeber (část hrudníko-žeberní) a od pochvy přímého svalu břišního (část břišní). Z tohoto začátku se masité snopce sbíhají k podpažní jamce, jejíž přední ohraničení tvoří úponová část svalu.\n\nKrátká silná šlacha se upíná na hranu velkého hrbolu kosti pažní. Při úponu dochází k určitému překrývání snopců svalu. Část klíčková překrývá zbylé dvě části a díky tomu má úponová šlacha podobu písmene U.\n\nKontrakce celého svalu provádí připažení. Spolu se širokým svalem zádovým je nejmohutnější adduktorem vzpažené horní končetiny. \nPři shybu přitahuje spolu s širokým svalem zádovým a ve spolupráci s dolní částí pilovitého svalu předního a svalu trapézového trup k hrazdě. \nKlíčková část se účastní předpažení, břišní část velkého prsního svalu se uplatní při depresi ramene. Mnohdy napomáhá při vdechu a řadí se tak k tzv. pomocným svalům dýchacím.\n\nTento sval je plochý trojúhelníkový sval překrytý velkým svalem prsním. \nZačíná na předním okraji kostěné části druhého až pátého žebra, vystupuje zevně strmě nahoru a upíná se na výběžek hákovitý. \nOd mediálního okraje svalu se táhne ke svalu podklíčkovému a klíčku silná povázka klíčkoprsní.\n\nDeprese a protakce ramene. Při fixované lopatce zdvihá žebra a také jako velký sval prsní patří k pomocným svalům dýchacím.\n\nProf. MUDr. Jaroslava Fleichman, doc. MUDr Rudolf Linc: Anatomie člověka I. , 2. vydání Praha 1972, Státní pedagogické nakladatelství\n"}
{"id": "270145", "url": "https://cs.wikipedia.org/wiki?curid=270145", "title": "Book of Sketches", "text": "Book of Sketches\n\nBook of Sketches je sbírka spontánní prózy amerického spisovatele Jacka Kerouaca. Materiál, který byl zpracován pro tuto knihu posmrtně, Kerouac napsal mezi lety 1952 až 1957. Publikace dosud nebyla publikována v češtině.\n"}
{"id": "270146", "url": "https://cs.wikipedia.org/wiki?curid=270146", "title": "Goce Toleski", "text": "Goce Toleski\n\nGoce Toleski (makedonsky Гоце Толески; * 5. květen 1977, Skopje, SFR Jugoslávie – dnešní Severní Makedonie) je bývalý severomakedonský fotbalový útočník a reprezentant.\n\nOdchovanec severomakedonského Kavadarci se přes Napredok Kičevo, Rabotnički Skopje a Renovu Džepčište dostal do německého druholigového klubu Wacker Burghausen. Z tohoto týmu si ho pak do kádru přivedl FK SIAD Most, kde v podzimní části sezony 2007/08 vstřelil během 13 zápasů 8 branek. Tyto výkony nezůstaly bez povšimnutí a ještě v prosinci 2007 přestoupil Goce Toleski do Slavie Praha. Třemi góly v jedenácti zápasech se podílel na zisku mistrovského titulu na jaře 2008, ve stejném období byl vyhlášen nejlepším cizincem Gambrinus ligy. Mistrovský titul mohl oslavit i o rok později, byť jarní část sezóny strávil na hostování v Olomouci, kde se mu dařilo daleko méně. V létě 2009 Slavia oznámila, že s jeho službami dále nepočítá a že si může hledat jiné angažmá. Na podzim 2009 se však výkony slávistického áčka pohybovaly v neuspokojivých mezích a tak byl Toleski povolán zpět do prvního mužstva. V zimě ovšem zamířil do makedonského klubu Renova Džepčište. Do České republiky se vrátil krátce na podzim 2010, kdy epizodně hostoval v Mladé Boleslavi. Kariéru ukončil v klubu FK Ohrid 2004.\n\nDo severomakedonské reprezentace byl poprvé povolán v roce 2002. V A-mužstvu Severní Makedonie debutoval 17. 4. 2002 v přátelském utkání v Prilepu proti týmu Finska (výhra 1:0). Celkem odehrál v národním A-týmu 18 zápasů a vstřelil 1 gól.\n\n"}
{"id": "270150", "url": "https://cs.wikipedia.org/wiki?curid=270150", "title": "Bitva o Alesii", "text": "Bitva o Alesii\n\nBitva o Alesii také Obléhání Alesie se odehrála v září roku 52 př. n. l. u galského oppida Alésie, střediska kmene Mandubiů. Římané vedení Juliem Caesarem, s veliteli Markem Antoniem, Titem Labienem a Gaiem Treboniem se zde utkali s konfederací galských kmenů vedených Vercingetorem, s veliteli Vergasillanem a Comminem. Po těžkých bojích a dlouhém římském obléhání Alésie vyhladovělí Galové kapitulovali. Vercingetorix se vzdal a v zajetí byl dopraven do Říma. Bitva u Alésie znamenala konec galské nezávislosti a vedla k následné romanizaci Galie. Posílila pozici Julia Caesara a nepřímo vedla k pádu římské republiky a vzniku římského císařství.\n\nKeltské kmeny se lišily různým stupněm svého společenského vývoje. Některé kmeny žily ještě v rodovém zřízení předcházejícím možnosti vytvoření státu. V čele kmenů stála rodová šlechta, z nich pocházeli vůdci, které Julius Caesar nazýval principes (náčelníci) a kteří často oplývali velkým bohatstvím. Jediným zdrojem o keltském náboženství řízeném druidy jsou Caesarovy Zápisky o válce galské viděné z pohledu Caesara a tudíž pravděpodobně nejsou nestranné. V keltském náboženství hrála značnou roli víra v posmrtný život a stěhování duší, která měla vliv na chrabrost keltských bojovníků. Druidové vykonávali bohoslužebné úkony v lesích. Svobodné keltské obyvatelstvo bylo podle Caesara zcela závislé na knížatech a náčelnících a jeho postavení bylo prý srovnatelné s postavením otroků. Podmanění Galie usnadňovalo Caesarovi to, že galské kmeny vedly mezi sebou neustálé války o území, což bránilo jejich sjednocení. \n\nV roce 58 př. n. l. po svém prvním konzultu se Julius Caesar jmenoval prokonzulem tří římských provincií a vytvořil První triumvirát. Prokunzulem byl v provincii Předalpská Galie, Ilýrie a Gallia Narbonensis. Prokonzulární funkční období mělo být jeden rok, Caesar vládl bezprecedentních pět let, kromě toho velel čtyřem legiím. Caesar hledal záminku, aby mohl vpadnout i do Galie a s legiemi se později angažovat v galských válkách. Tuto záminku mu dal galský kmen Helvéců, který se pod tlakem dalších germánských kmenů vydal z dnešního Švýcarska k pobřeží Atlantiku, čehož využil Caesar, vtrhnul do Galie a Helvécie porazil v bitvě u Avaru a u Bibracte. V době, kdy se vracel do Předalpské Galie, aby shromáždil další tři legie, se Helvécové znovu zaútočili na území Ambarru a Allobrogů, kteří byli spojenci Caesara, ale byli znovu vytlačení zpět na území Germánie. Po tomto úspěchu zabránil další invazi Germánů do Galie, když si galský kmen Sequanů pozval na pomoc vládce germánského kmene Svébů Ariovista. Caesar na Ariovista zaútočil a zničil v bitvě poblíž Štrasburku. Toto vítězství odradilo germánské kmeny od pomoci Galům a upevnilo moc Caesara ve střední Galii. V dalších letech zasáhl do mnoha vnitrogalských konfliktů a postupně si podrobil mnoho galských kmenů. Úspěchy v Galii mu přinesly politickou prestiž a velké bohatství z válečné kořisti a z prodeje válečných zajatců do otroctví.\n\nNa jaře roku 57 př. n. l. vytáhl Caesar na sever proti Belgům. Nerviové, kteří byli jedním z těchto kmenů, na Caesarova vojska zaútočili a téměř zničili. Římané se před katastrofou zachránili jen díky Caesarově pohotovosti. Následně Nervie porazil u Sabis a Belgy u Axony přitom si celé území Belgiky podrobil. Přes 50 tisíc lidí z kmene Atuatuků bylo prodáno do otroctví za věrolomný útok proti Římanům. Roku 56 př. n. l. porazili Římané obyvatele Armoriky v Bretani a Caesarův podvelitel Marcus Licinius Crassus, syn triumvira Marca Licinia Crassa porazil tři aguitánské kmeny. Toho roku byla Galie téměř pokořena, do Říma byla poslána obrovská kořist, včetně statisíce otroků a tak římský senát uspořádal patnáctidenní oslavy. V roce 55 př. n. l. Caesar zmasakroval dva germánské kmeny Usipetů a Tenkterů u řeky Mázy a postavil dřevěný Caesarův most přes Rýn mezi dnešním Bonnem a Koblencí, který Římané dokázali postavit během několika dnů. Po mostě se rychle přesunulo velké množství vojáků a následně demonstrovali svou sílu pustošením a drancováním Germánie poblíž řeky Rýn. Dále si netroufali z obavy zničení mostu Germány, proto se brzy vrátili do Galie a most přes Rýn za sebou spálili. Germánům dali najevo, že řeka Rýn pro ně není překážkou. Téhož roku 55 př. n. l. a následujícího roku 54 př. n. l. se dvakrát vylodil v Británii u Doveru, ale brzy tyto pozice vyklidil, protože nesvorné galské kmeny začaly v sílícím nebezpečí trvalého římského útlaku spojovat k povstání. Jedno takové povstání Nerviů a Eburonů v letech 54-53 př. n. l. vedl Ambiorix, ale jeho početnou armádu 60 tisíc mužů Caesar porazil pouze se svými 7 tisíci legionáři. V roce 53 př. n. l. Caesar porazil povstání Belgů a podrobil si Belgiku (dnešní Benelux a část Francie), porazil vůdce Treverů Indutiomara a znovu překročil Rýn po novém mostě na jejich území, aby znovu demonstroval svou sílu. V roce 53-52 př. n. l. musel čelit největšímu povstání Galů ve střední Galii, které vedl velmi inteligentní a nadaný náčelník Arvernů Vercingetorix. Toto povstání ohrožovalo vše čeho Caesar v Galii dosáhl, proto ponechal na severu Galie armádu pod velením Tita Labiena a sám táhl do střední Galie. Během tohoto pochodu oblehl oppidum Avaricum. Toto oppidum dobyl a táhl na hlavní město Arvernů, kde se utkal v bitvě u Gergovie s Vercingetorikem a jeho armádou. V této bitvě byli legionáři s Caesarem poraženi a s těžkými ztrátami se museli stáhnout. Toto vítězství Galů spojila celou Galii, která povstala proti Římanům. Následně začali Galové podnikat rychle výpady proti římské armádě, které se snažili škodit. Vercingetorix zvolil taktiku \"Spálené země\", kdy se mu podařilo přesvědčit galské kmeny, aby zapalili své sídla, úrodu na polích a vše co by mohli Římané použít. Snažil se odříznou cestu od přísunu potravin pro obrovskou římskou armádu. Římané lstí přešli do útoku a tak se Vercingetorix s vojskem stáhl na vrchol pevnosti v Alésii v naději, že se mu podaří zopakovat úspěch o Gergovie. Caesar ho následoval a Alésii začal obléhat.\n\nAlesie byla impozantní pevností. Oppidum bylo podle současných poznatků situováno na výšinách poblíž řeky Brenne. Caesar nechtěl riskovat přímý útok a tak vybudoval kolem celého Alésia opevnění v délce 15 kilometrů. Toto opevnění bylo složitou sítí 23 pevností, 7 táborů a věží vzdálených od sebe 25 metrů, které měly za úkol odříznou Galy od přísunu potravin. Západně od Alésie byly vyhloubeny dva příkopy, které byly 5 metrů široké. Vnitřní příkop byl naplněn vodou. Zemina, která byla získána při hloubení příkopů byla použita při výstavbě náspů na kterých byly vystavěny dřevěné palisády. Před palisádami byly zahrocené kůly. Při výstavbě opevnění se Galové pokoušeli římské vojáky napadat a uniknout za hranice opevnění, aby mohli zmobilizovat posily. Nakonec se části galského vojska za cenu velkých ztrát podařilo proniknout opevněním. Římané rozpoznali záměry Galů a proto vybudovali další, tentokrát vnější opevnění ve vzdálenosti 400 metrů od vnitřního opevnění v délce 21 kilometrů.\n\nOpevnění bylo vybudováno tak, aby se vojáci mohli rychle přesouvat na ohrožená místa. Ve snaze ušetřit zásoby jídla, Vercingetorix všechny ženy a děti vyhnal z pevnosti na pospas Římanům. Domníval se, že je pro ně lepší padnout do otroctví, než zemřít. Caesar rozpoznal tuto taktiku a ponechal ženy i děti mezi hradbami Alésia a římským opevněním, aby zemřeli hlady. Vencigetorix této taktice podlehl a ženy i děti po několika dnech vpustil zpět do pevnosti. Během třetího měsíce obléhání dorazila pomocná galská armáda pod vedením Commia. Velikost této armády se různí, ale řadově měla statisíce Galů. Commius okamžitě zahájil útok, kombinovaný s útoky jednotek z Alésie. Římané byli pod velkým tlakem a hrozilo, že budou poraženi dokud Caesar nezapojil do boje svoji germánskou jízdu. Germánům a Římanům se nakonec podařilo zahnat Galy na útěk a jednotky Vercingetorixe zpátky do Alésie. O dva dny později zaútočili Galové znovu. Římané byli opět blízko porážce, ale znovu se jim podařilo Galy zatlačit zpět. Nakonec se Galové rozhodli pro rozhodující útok. Následujícího dne, uprostřed noci zaútočili Galové zevnitř i zvenčí. Galům se podařilo na několika místech prorazit římské linie, ale Caesar obratně přesouval jednotky a sám se několikrát vydal se svými legionáři do protiútoku. Caesarova přítomnost vyburcovala legionáře k naprosté zuřivosti. Zaútočili na Galy a začali je zatlačovat zpět. S pomocí germánské jízdy byli Galové znovu poraženi. Vercingetorix poznal že je situace beznadějná a aby zachránil ostatní Galy, tak se rozhodl vzdát se. Se svými veliteli vyjel z pevnosti a vzdal se Caesarovi. Vercingetorix byl dopraven do Říma a po sedmi letech věznění rituálně uškrcen.\n\nIhned po bitvě se galské povstání zhroutilo. Během následujících dvou let byla již celá Galie pod Caesarovou kontrolou a na několik dalších století se stala součástí římské říše a byla romanizována. Galie sloužila Římanům jako základna, odkud mohli expandovat dále do Británie a Germánie. Bohatství, které Caesar odnesl z dobyté Galie a poslal do Říma vzbudilo obdiv prostého lidu a závist Pompeia Magna i římských senátorů. Závist, Caesarův rostoucí vliv a narůstající napětí byly příčinami občanské války. Po této válce a po Caesarově smrti vzniklo Římské císařství. Prvním římským císařem byl Octavianus, Caesarův prasynovec. Bitva o Alésii vedla přímo k podmanění Galie a nepřímo k římské občanské válce a k římskému císařství.\n\n\n\n"}
{"id": "270151", "url": "https://cs.wikipedia.org/wiki?curid=270151", "title": "Manon Lescaut (divadelní hra)", "text": "Manon Lescaut (divadelní hra)\n\nManon Lescaut (1940) je veršované drama o sedmi obrazech podle románu Abbé Prévosta. Autorem je Vítězslav Nezval.\n\n\nHra začíná na nádvoří zájezdní hospody v Amiensu. Studenti odjíždí na prázdniny a jen Tiberge a rytíř des Grieux zůstávají. Jsou rozhodnuti vstoupit do semináře. Des Grieux však potkává krásnou Manon z Arrasu, kterou rodiče poslali do kláštera, a stává se jejím milencem. Rozhodují se utéct spolu do Paříže. Když se des Grieux na chvíli vzdálí, seznamuje se Manon s panem Duvalem, který ji propůjčí nádherný náhrdelník. Des Grieux se vrací a odjíždí s Manon do Paříže.\n\nV Paříži se Manon stále stýká s panem Duvalem. Po rozhovoru des Grieuxe s přítelem Tibergem rytíř opouští Manon a vstupuje do semináře.\n\nManon na svého milence čeká před kostelem a opět ho svede. Chtějí se pomstít panu Duvalovi a společně ho navštíví. Des Grieux se vydává za Manonina bratra. Při večeři donutí Duvala posadit se na židli pod parožím. Přichází však Tiberge a Duval se dozvídá, že mladý muž u večeře není bratr, ale milenec krásné Manon. Mladý pár Duvalův byt opouští a upadá tak v nemilost soudního prokurátora.\n\nMilenci žijí v bytě na pařížském venkově. Manon odmítá svého dalšího nápadníka, italského šlechtice, a získává tak opět důvěru svého milého. Tiberge přesvědčuje des Grieuxe, aby pozval Duvalova syna na večeři a zbavil se tak nenávisti pana Duvala. Duvalův syn se ukáže, avšak nepovečeří. Manon bere s sebou do opery, plán vzápětí mění a odveze ji k sobě do bytu. Manon pošle za des Grieuxem milenku Duvalova syna. Po svém milenci požaduje pouze věrnost srdce. Tiberge mezitím vyznává lásku des Grieuxovi. Celou dobu se bál, že Manon mu des Grieuxe odloudí. Proto se snažil milence odloučit. Aby Tiberge napravil svou chybu, vyláká Duvala mladšího z bytu a des Grieux se tam vydá za Manon. Podplacení sluhové zbijí a zadrží Duvala mladšího, o čemž se dozví Duval starší a zajme Manon a jejího milence. Na přímluvu Tiberge propouští rytíře des Grieux a Manon je poslána do Ameriky.\n\nPoslední obraz se odehrává v krčmě u přístavu. Manon je velmi nemocná a umírá des Griex v náručí při posledním vyznání.\n\nPremiéra \"Manon Lescaut\" se konala v dubnu 1940 v divadle \"D 40\". Titulní roli hrála Marie Burešová, rytíře des Grieux Vladimír Šmeral. V tom samém roce vyšla divadelní hra v nakladatelství Melantrich knižně.\n\n\nMarie Burešová\n\nVítězslav Nezval\n\n"}
{"id": "270152", "url": "https://cs.wikipedia.org/wiki?curid=270152", "title": "Tristão Vaz Teixeira", "text": "Tristão Vaz Teixeira\n\nTristão Vaz Teixeira (asi 1395 – 1480, Silves, Portugalsko) byl portugalský mořeplavec a objevitel. Jeho skutečné jméno (používané v oficiálních dokumentech) je Tristão Vaz, jméno Teixeira přidával později (podle manželky, která se jmenovala Branca Teixeira). \n\nV letech 1418, 1419 spolu s João Zarcem a Bartolomeu Perestrelem objevil ostrovy Porto Santo a Madeiru. Princ Jindřicha Mořeplavce mu dopisem z 11. května 1440 dal do dědičného léna severní polovinu ostrova Madeira, což byla kapitánie se sídlem v Machicu. S princem se účastnil obléhání Tangeru. Se svými karavelami organizoval několik expedic k průzkumu afrického pobřeží. Zemřel v portugalském městě Silves.\n"}
{"id": "270156", "url": "https://cs.wikipedia.org/wiki?curid=270156", "title": "Písmo zlaté věčnosti", "text": "Písmo zlaté věčnosti\n\nPísmo zlaté věčnosti (v originále ) je dílo amerického spisovatele Jacka Kerouaca. Poprvé bylo publikováno v roce 1960 v době, kdy Kerouac objevoval buddhistické učení. Mimo jiné i na popud svého přítele, amerického básníka Gary Snydera se dal do psaní této práce. Kniha je velice krátká a je psána formou buddhistické sútry.\n\nČesky kniha vyšla roku 1996 ve dvojjazyčném vydání (společně s angličtinou). Předtím byla dostupná pouze jako samizdat pod názvem Bible zlaté věčnosti.\n"}
{"id": "270164", "url": "https://cs.wikipedia.org/wiki?curid=270164", "title": "Zóny placeného stání v Praze", "text": "Zóny placeného stání v Praze\n\nOd roku 1996 jsou v Praze postupně zřizovány zóny placeného stání. Modré zóny byly původně určeny pro parkování rezidentů s dlouhodobou parkovací kartou, oranžová a zelená zóna pro krátkodobé parkování návštěvníků placené prostřednictvím parkovacích automatů (oranžová zóna je pro stání do doby 2 hodin, zelená do 6 hodin). Od roku 1996 do roku 2008 byly jednotlivé oblasti svěřovány různým správcům, od roku 2016 pak byla uzavřena smlouva se společností Eltodo a.s., které byly postupně předány do správy nejen nové, ale i stávající oblasti, a byl zaveden nový systém, založený na elektronických platbách, kterými byly nahrazeny parkovací karty. \n\nZóny placeného stání se rozlišují barevným pruhem na dodatkové tabulce pod svislou dopravní značkou označující parkoviště: \n\nV novém systému, spouštěném od podzimu 2014, měly být čtyři typy zón. Dosavadní zelené zóny pro střednědobé stání a část rezidentních zón měly být nahrazeny fialovými smíšenými zónami, nově mají být zavedeny zelené zóny pro vybrané druhy vozidel.\n\nV systému zaváděném od roku 2016 byly parkovací karty rezidentů v modrých zónách nahrazeny elektronickými platbami a zároveň bylo umožněno krátkodobé parkování na základě mobilních plateb podle tzv. virtuálních parkovacích hodin.\n\nZpoplatnění bylo zpočátku v médiích i u soudů napadáno s odůvodněním, že je v rozporu s právem obecného užívání pozemních komunikací. Rozsudek Městského soudu v Praze ze dne 30. září 1998 některé žaloby proti Evroparku bez možnosti dalšího odvolání zamítl jako bezdůvodné.\n\nNeoprávněné stání v modré zóně bylo vyhodnocováno jako přestupek proti plynulosti a bezpečnosti provozu podle § 22 přestupkového zákona, neoprávněné stání v oranžové a zelené zóně jako přestupek na úseku státní správy a samosprávy dle § 46 přestupkového zákona. Ministerstvo dopravy vedlo s ministerstvem vnitra výkladový spor o oprávněnosti postihů.\n\nV roce 2012 se k problematice zón placeného stání v Praze vyjádřil jak Nejvyšší správní soud, tak Ústavní soud, které odmítly příslušné opatření obecné povahy zrušit a potvrdily tak jeho platnost. \n\nV roce 1992 rozhodlo zastupitelstvo města o vyhlášení výběrového řízení na provozování zón placeného stání v pravobřežní části městské části Praha 1 (t. j. na Starém Městě, v Josefově a v severní části Nového Města). Uspěla francouzská společnost GTM-ENTREPOSE, která pro provozování systému zřídila českou dceřinou společnost Evropark Praha a. s. Smlouva byla uzavřena 7. srpna 1995, zóna placeného stání byla zprovozněna 29. dubna 1996. Zóny a podmínky jejich užívání byly určeny pouze stanovením místní úpravy provozu na pozemních komunikacích.\n\nDne 1. 4. 1999 nabyla účinnosti vyhláška hlavního města Prahy č. 14/1997 Sb. HMP, \"o stání silničních motorových vozidel na vymezených místních komunikacích na území městské části Praha 1 za cenu sjednanou podle cenových předpisů\", která zóny a podmínky jejich užívání stanovila s odvoláním na nový Zákon o pozemních komunikacích, 13/1997 Sb.\n\nV pravobřežní části Prahy 1 bylo takto vyznačeno kolem 6000 míst v modré zóně, kolem dvou a půl tisíce míst v oranžové a zelené zóně (přičemž v průběhu let se jejich počet snížil o několik set na úkor modré zóny) s asi 140 parkovacími automaty, a kolem 500 dalších vyhrazených míst, z toho asi polovina pro invalidy.\n\nRada hl. m. Prahy na svém zasedání 24. února 2004 souhlasila s návrhem městské části Praha 16, aby tato městská část vykonávala funkci správce placeného stání na místních komunikacích v rámci území své městské části, respektive touto funkcí pověřila jiný subjekt na základě vlastního výběrového řízení. Pro tento účel pak byla v roce 2007 vymezena jako oblast č. 16 ulice Vrážská a část ulice Sídliště před zdravotním střediskem.\n\nSystém měl být od 1. října 2007 rozšířen i na území levobřežní části městské části Praha 1 (zejména Malá Strana a Hradčany) a do městských částí Praha 2, Praha 3 a Praha 7. Z důvodů komplikací však byl zaváděn o něco později a postupně.\n\nV dubnu 2007 rada HMP schválila přípravu výběrového řízení na správce zón. 17. července 2007 schválila Rada HMP ceník zón placeného stání. Pro území Prahy 1 (levý břeh), Prahy 2 a Prahy 7 byla rozhodnutím radních jako správce parkovací zóny vybrána Parking Praha a. s., pro Prahu 3 společnost Activ, další dva zájemci byli ze soutěže vyřazeni, společnost A. S. A. se odvolala a podala stížnost i k Úřadu pro hospodářskou soutěž, ten zahájil řízení týkající se Prahy 3 a Prahy 7 dne 15. srpna 2007 a 10. prosince 2007 řízení o stížnosti zastavil, lhůta pro podání rozkladu je dalších 15 dní. 14. srpna 2007 Rada HMP vymezila přesný seznam ulic, v nichž budou zóny zavedeny.\n\nV levobřežní části Prahy 1 a v Praze 2 byl systém zaveden od 1. listopadu 2007, v Praze 2 však byly parkovací automaty v oranžových a zelených zónách zprovozněny až od 14 hodin dne 19. prosince 2007.\n\nV Praze 3 byl systém v modrých (rezidenčních) zónách spuštěn od 18. února 2008 8:00 hodin, oranžové zóny s parkovacími automaty od 1. dubna 2008. Vyhrazeno bylo celkem 13 200 parkovacích míst, z toho 11 300 pro rezidenty a abonenty (modré zóny) a 1700 pro návštěvníky (oranžové zóny) a 200 jiných míst.\nV Praze 7 byly zóny zavedeny v roce 2008.\n\nSystém byl tedy zaveden v těchto částech města: \n\nPraha 8 chtěla jít cestou zřizování nových parkovišť, například podzemního parkoviště pod Karlínským náměstím s kapacitou 150 aut, v němž by auta byla na parkovací místa dopravována automatickými výtahy. Uvažuje se rovněž o parkovacích zónách v Karlíně společných pro rezidenty i podnikatele, za něž by se platily podstatně nižší poplatky než v centru města – zatím se uvažovalo o termínu září 2008. V říjnu 2007 městská část v Karlíně uspořádala průzkum veřejného mínění, v němž 70 % obyvatel preferovalo zavedení zón.\n\nRada městské části Praha 5 v listopadu 2007 schválila úkol připravit do dvou měsíců studii placeného stání v městské části.\n\nMěstská část Praha 6 koncem roku 2007 zpracovávala studii parkování v Dejvicích a Bubenči. V polovině roku 2008 mají být zavedeny tzv. smíšené zóny, tedy modré zóny, které budou určeny současně pro obyvatele s dlouhodobými kartami i pro návštěvníky platící prostřednictvím parkovacích automatů.\n\n25. května 2011 se zástupci městských částí Praha 5, Praha 6 a Praha 3 dohodly s magistrátem na zřízení placených zón v těchto městských částech. V Praze 6 mají zóny zahrnout oblast centra Dejvic, Bubeneč, pás Hradčan, Staré Dejvice a centrum Břevnova, v Praze 3 oblast Jarova. Návrh má být ještě asi tři měsíce dolaďován, pak o něm má rozhodnout rada města a zhruba rok poté, tedy na podzim 2012, by mohly být zóny zřízeny. Mají být zřízeny i smíšené zóny, v nichž v noci mohou parkovat pouze rezidenti, ve dne za poplatek kdokoliv. V ulicích plně využitých rezidenty mají být zřízeny rezidentní modré zóny. Podle informace z ledna 2012 městské části Praha 5, Praha 6 a Praha 3 předaly magistrátu své projekty, se zřízením se stále počítá na podzim 2012. Praha 4 uvažuje o zřízení placených zón v okolí stanic metra, Praha 10 uvažuje o referendu.\n\nMěstská část Praha 9 chtěla řešit svízelnou situaci zavedením rezidenčních zón v okolí stanic metra, především v okolí sídlišť Prosek a Střížkov. Oblast Vysočan v okolí stanice Vysočanská měla být realizována v roce 2013.\n\nMěstská část Praha 18 (Letňany) měla od března 2008 zavést modré zóny. Parkování však nemělo být zpoplatněno, ale obyvatelé měli mít možnost si kartu vyzvednout na úřadu městské části zdarma. Tento systém byl již v roce 2007 otestován v letňanské kolonce.\n\nPraha 10 neplánovala zavádět parkovací zóny, ale zvažovala problematickou situaci u hranice s Prahou 2 řešit například tím, že by dodatkovou tabulkou bylo zakázáno parkování vozům bez povolení městské části Praha 10, a budováním podzemních garáží. Podle zprávy ze srpna 2011 Praha 10 o zavedení zón uvažuje a chce o tom vyhlásit referendum. Nicméně dle vyjádření městské části Praha 10 z března 2012 se referendum konat nebude. V podobném duchu vyznívá i článek na webu městské části Praha 10 z poloviny roku 2012.\n\nPraha 4 plánovala zřídit parkovací zóny kolem stanic metra C v roce 2012.\n\nPraha 11 chtěla zavést modré parkovací zóny v polovině roku 2013.\n\nV červnu 2014 magistrát oznámil, že na částech území městských částí Praha 5, Praha 6 (v okolí stanic metra Dejvická a Hradčanská) a Praha 8 (v části Karlína mezi Florencí a Thámovou ulicí) bude na podzim 2014 spuštěn pilotní projekt nového systému zón placeného stání. Původní termín, konec srpna 2014, bude pravděpodobně posunut, hovoří se prý o konci října. K dalšímu rozšíření má dojít se začátkem roku 2015, zahrnuty mají být oblasti v městských částech Praha 4, Praha 9 a rozšířeny mají být oblasti v části Praha 8. Zveřejněn byl i cílový stav rozšiřování naplánovaný na rok 2018, kdy má systém fungovat v městských částech Praha 1 až Praha 10, Praha 11, Praha 13 a Praha 18. Kontroly mají být prováděny speciálním skenery registračních značek vozidel. Vedle stávajících kartiček pro rezidentní parkování v celé městské části mají vzniknout levnější parkovací karty (za zhruba poloviční cenu) jen pro vymezený výčet ulic v okolí bydliště řidiče.\n\nPodle zprávy z 10. prosince 2015 vyhlásil magistrát nový harmonogram zavádění placených zón, přičemž vycházel z požadavků jednotlivých městských částí. Náklady na zřízení zón měly být kolem půl miliardy korun, mají být postupně uhrazeny z parkovného. O čistý zisk z parkovného se budou městské části dělit s magistrátem, zisk z pokut přijde městským částem. Dodavatelem služeb se na základě výběrového řízení stala společnost Eltodo, za automaty a jejich pětiletý servis žádala 488 milionů korun.\n\nDo dvou let by pak měla proběhnout aktualizace systému zón. Uvažovalo se o rozšíření do městských částí Prahy 10, 14, 13 a 12, kde měla být účelnost zón prověřena studiemi.\n\n27. dubna 2016 vydala TSK hl. m. Prahy tiskovou zprávu, v níž avizovala zavádění nových parkovacích zón s moderním systémem kontroly kamerovými systémy a se zavedením virtuálních parkovacích hodin. Historický exkurz přitom začala už parkovacím řádem NVP z roku 1979, který zřizoval zóny A, B, C a D. Zmiňuje, že původní plán počítal se zavedením tzv. pilotních projektů na části území městských částí Praha 5 a MČ Praha 6 od 1. dubna 2016, a další oblasti, Praha 3, Praha 4, Praha 5, Praha 6, Praha 8 a Praha 9, měly být postupně zaváděny od 1. května 2016, přičemž v průběhu příprav do projektu vstupovaly a zase odstupovaly městské části Praha 10, Praha 11, Praha 12 a Praha 14 a městské části zahrnuté do projektu rozšiřování ZPS zase dávaly v průběhu příprav nekončící řadu připomínek ke změnám v již jednou schválených projektech. Na základě nařízení č. 7/2016 Sb. hl. m. Prahy již byla zahájena realizace přípravy, a „vzhledem k přísně stanoveným termínům pro realizaci je možné již nyní říci, že ZPS dle nové koncepce budou uváděny do provozu od druhé poloviny srpna 2016 až do září 2016 na městských částech Praha 3, Praha 5, Praha 6 a Praha 8“. Pro městské části Praha 4 a Praha 9 měly být po projednání připomínek těchto městských částí k nařízení hl. m. Prahy vypracovány nové projekty a realizace ZPS zde měla následovat, ale v době vydání tiskové zprávy ještě nebylo možné dopředu stanovit jejich termíny. Modré zóny mohou maximálně na 3 hodiny využít i návštěvníci, možno platit pouze mobilní aplikací. \n\n\nParkování v placených zónách kontrolují od dubna až srpna 2016 kamerová vozidla společnosti Eltodo. Monitoring za pomoci vozu měly doplnit i ruční skenery. \n\nKvůli dobré manévrovatelnosti používí Eltodo automobily Toyota Yaris, a to s hybridním pohonem. Vozidlo je vybaveno na střeše šesti kamerami, z toho čtyři kamery jsou s infračerveným přisvícením, které slouží k rozpoznávání značek, a dvě normální kamery slouží jako přehledové kamery k fotodokumentaci dopravních značek i zaparkovaného auta pro městskou policii. V kufru automobilu jsou dva počítače, kvůli nim je do kufru zavedena velkou trubkou klimatizace. Systém Eltodo vyvinulo spolu s pražskou firmou Cortec. Cena jednoho monitorovacího auta včetně kamerového systému byla v roce 2016 uváděna 1,5 milionu korun a společnost Eltodo do budoucna počítala s osmi až deseti takovými vozy. V srpnu 2019 jich používala sedm. Kamery dodává společnost Camea.\n\nDo map je zanesena přesná poloha modrých, fialových a oranžových zón, takže systém v autě ví, kde má registrační značku hledat – auta stojící na zákazu parkování mimo zóny systém neřeší. Řidič má ve vozidle tablet s navigací, ve které má nastavené trasy, které musí projet. Tras je celkem 32, každá měří 20 až 40 kilometrů a zabere asi jednu a půl hodiny, vozidlo denně zvládne v průměru šest tras a najede zhruba 200 kilometrů. Trasy jsou sestaveny tak, aby auto projelo každou ulicí v Praze minimálně 15krát za měsíc, ale časy průjezdů se mění, aby nebylo možné vysledovat, kdy konkrétní místo projede. Celou oblast Prahy 5, kde byl systém poprvé testován, podle plánu mělo vozidlo projet za maximálně dvě hodiny, za tu dobu mělo naskenovat registrační značky až dvou a půl tisíce automobilů. Podle plánů vozidla měla jezdit vždy ve dvojicích v minimálně tříminutovém a maximálně desetiminutovém odstupu, aby v případě podezření na přestupek bylo možné pořídit opakovanou dokumentaci potvrzující, že vozidlo skutečně nemá zaplaceno. Vozidla mají kontrolovat všechny ulice se zpoplatněným parkováním, kde jsou modré zóny a parkovací automaty, a několik vybraných úseků v okrajových částech Prahy. V některých městských částech jezdí jen od pondělí do pátku od 8 do 20 hodin, v centru Prahy ale jezdí nepřetržitě od pondělí do neděle. Jednou za měsíc se kamerová vozidla využívají i pro statistické účely, tedy dopravní průzkum. Danou oblastí pak řidič projíždí opakovaně sedmkrát za den a kamery pokaždé vyhodnocují, kolik a kdy v ulici parkuje aut.\n\nVšechny značky naskenované v zónách jsou průběžně odesílány do centrálního informačního systému, který do několika sekund odpoví, zda má dané auto parkovací oprávnění. Fotografie aut s registračními značkami, které mají podle centrálního informačního systému parkování zaplaceno, se hned mažou, ty ostatní se ukládají do paměti, odkud jsou každý večer staženy, smazány a odeslány do stejné databáze. Datový balíček obsahuje údaje o času, pozici a značce auta a pět snímků fotodokumentace a řidič kamerového vozidla k nim vůbec nemá přístup. Z databáze je přebírá městská policie k vyhodnocení podezření z přestupku, přičemž napřed ještě ručně vyřazuje sanitky a další auta, která nespadají do režimu placeného parkování. Systém byl v roce 2016 nastavený na devadesátiprocentní úspěšnost, ve zbývajících deseti procentech byly značky, které nebyly spolehlivě rozpoznané a systém je neodeslal. Podle zprávy ze srpna 2019 kamery kromě českých značek rozeznají i většinu zahraničních a jejich úspěšnost je 95 procent. Podle zprávy z roku 2016 pokud kamery nedokážou značku načíst, tak ji neodešlou. Podle zprávy z roku 2019 však nečitelná značka je vyhodnocena jako auto s neuhrazeným parkováním a odeslána dál do systému.\n\nCentrální informační systém spravuje na základě veřejné zakázky společnost Altron.\n\nPodle zprávy ze srpna 2019 tyto kontrolní automobily denně odhalí až dva tisíce podezření na přestupky a udělají 60 milionů snímků. Podle zprávy ze srpna 2019 kamery pořídí za hodinu 360 tisíc snímků. \n\nPraha za tuto kontrolu ročně platí zhruba 40 milionů korun.\n\n"}
{"id": "270166", "url": "https://cs.wikipedia.org/wiki?curid=270166", "title": "Dorota Nvotová", "text": "Dorota Nvotová\n\nDorota Nvotová (* 27. října 1982 Považská Bystrica) je slovenská herečka a zpěvačka.\n\nJako devítiletá hrála v dětském muzikálu \"Bambi\". Vystudovala evangelické lyceum v Bratislavě. Byla členkou československé hudební formace Overground, ve které zpívala a hrála po boku svého manžela – zpěváka, textaře, kytaristy i režiséra videoklipů, člena kultovní skupiny Slobodná Európa známého pod pseudonymem „Whisky“ (vlastním jménem Miloslav Láber). Overground v roce 2003 vydal stejnojmenné debutové album a Dorota Nvotová v roce 2004 vydala sólové album pod názvem \"Dorota Nvotová\". V roce 2007 se Dorota a Whisky rozešli, Dorota následujícího roku vydala své druhé album \"Sila vzlyku\".\n\nNyní žije střídavě na Slovensku a v Nepálu, kde vodí turistické výpravy a pracuje v dětském domově. Deník Dnes upozornil, že domov, pro který Nvotová pracuje, byl krycí schránka pro obchod s dětmi. Její život v Nepálu zaznamenala v dokumentárním filmu \"Fulmaya, děvčátko s tenkýma nohama\" dokumentaristka Vendula Bradáčová.\n\nDorota Nvotová je dcerou herečky Anny Šiškové, která ji vychovávala spolu s divadelním a filmovým režisérem Jurajem Nvotou. Jejím otcem je hudebník Jaroslav Filip. Sestrou je Tereza Nvotová.\n\n\n\n\n"}
{"id": "270172", "url": "https://cs.wikipedia.org/wiki?curid=270172", "title": "Neal Cassady", "text": "Neal Cassady\n\nNeal Leon Cassady (8. února 1926, Salt Lake City, Utah – 4. února 1968, San Miguel de Allende, Guanajuato, Mexiko) byl jedním z hlavních představitelů beatnické generace. I když sám příliš nepsal a za svého života žádnou práci nevydal, stal se inspirativním zdrojem pro ostatní beatníky. Když Jack Kerouac psal svůj zřejmě nejznámější autobiografický román \"Na cestě\", vybral si jako předlohu pro svou hlavní postavu Deana Moriartyho právě Cassadyho.\n\nNarodil se v Salt Lake City v Utahu. Vyrostl v denverské chudinské čtvrti s otcem alkoholikem, jako dospívající cestoval na nákladních vlacích, spával v tuláckých brlozích, kradl automobily a vozil v nich děvčata na mejdany a opakovaně žil v polepšovnách a vězeních. Přestože vyrůstal v krutém a drsném prostředí, jeho ohromná sebedůvěra a neuvěřitelná zásoba vnitřní síly to jakoby popírala. Dokázal žít „na plný plyn“. \n\nRoku 1946 se na Columbia University poprvé setkal s Jackem Kerouacem a Allenem Ginsbergem (s nímž měl milostný vztah). Cassady mnoho cestoval po Spojených státech, nejednou společně s Kerouacem (byli si vzájemně i vzhledově podobní).\nKerouac si Cassadyho ztotožnil s bratrem Geraldem, který mu v dětství zemřel.\n\nV roce 1948 se oženil s Carolyn Cassadyovou a měli spolu tři děti. Usadili se na ranči poblíž San Francisca a Cassady začal pracovat jako brzdař na železnici. Na ranči ho občas navštěvovali jeho přátelé nejen z řady beatníků. V roce 1958 byl Cassady odsouzen k dvouletému trestu vězení za to, že nabízel marihuanu. \n\nV sobotu 3. února 1968 Cassady navštívil svatební večírek. Když večírek skončil, vydal se podél kolejí jen v tričku a kalhotech do dalšího města. Ráno byl nalezen podchlazený a převezen do nemocnice, kde nedlouho poté zemřel. Přesná příčina smrti však dosud není známa.\n\nNeal Cassady se věnoval mimo jiné i psaní poezie, avšak za jeho života mu žádná publikace nevyšla. Až roku 1971 vyšla kniha s názvem \"The First Third\". V roce 1993 byla vydána kniha s názvem \"Grace Beats Karma: Letters from Prison\" a v roce 2004 Nealovy dopisy ve svazku zvaném \"Neal Cassady: Collected Letters, 1944–1967\".\n\nNásledující tabulka zobrazuje díla, ve kterých Neal Cassady sloužil jako předloha pro ztvárnění osob z knihy.\n\n"}
{"id": "270175", "url": "https://cs.wikipedia.org/wiki?curid=270175", "title": "Seznam italských králů", "text": "Seznam italských králů\n\nSeznam italských králů zahrnuje italské panovníky, kteří byli uznáváni jako italští králové nebo vládli takovému území, aby za ně mohli být považováni. Seznam tedy zahrnuje langobardské krále, jejich následovníky už středověké italské krále, krále italského království jako součásti Svaté říše Římské, Napoleona Bonaparte jako italského krále a krále moderního italského království vytvořeného v roce 1861.\n\nItalské království (ve středověku) je historický státní útvar vytvořený Karlem Velikým po dobytí Langobardského království. Karel sám se nechal sice korunovat langobardskou korunou, ale svého syna Pipina prohlásil roku 781 králem Itálie. Království zahrnovalo většinu Apeninského poloostrova (Benevento přijalo lenní svazky). Výjimku tvořil Církevní stát, včetně Romagne a Pentapole, dále Benátsko a jih poloostrova, který ovládala Byzanc. Po dělení Franské říše roku 843 bylo Italské království součástí středního údělu, po roce 880 je ovládl Karel III. Tlustý\n\n\"Dynastie Karlovců (* = zároveň císař římský)\"\n\n\nItalské království značně mocensky zesláblo a za výbojů Ottonů v důsledku toho přijalo lenní vztah k Římsko-německé říši, když zároveň došlo i k odtržení Friaulu. Oslabení centrální moci vedlo k růstu odstředivých tendencí jednotlivých částí, resp. k posílení cizího vlivu (papežů v Toskánsku, odtržení Spoleta atd.). Oslabení moci císaře (a v důsledku toho i lenního vztahu k Římsko-německé řiši) a vyčerpávající zápas mezi ghibeliny a guelfy vedly k osamostatnění jednotlivých měst zejména na severu Itálie (Lombardská liga, Verona atd.), což znamenalo faktický zánik Italského království jako správního celku. Titul italského krále se však užíval i nadále a budoucí císaři se nechali korunovat na italské krále v Pavii.\n\nFerdinand I. Habsburský a jeho dědicové sice z titulu římsko-německého císaře užívali titul \"Italského krále\", ale nebyli nikdy korunováni.\n\nVestfálský mír (1648) účinně ukončil všechny říšské nároky na italské království a titul italského krále. Královský titul nebyl používán až do roku 1805, kdy vytvořil nové italské království Napoleon Bonaparte a sebe jeho králem.\n\nDo roku 1861 dnešní Itálii totiž tvořilo mnoho menších samostatných státních útvarů a zároveň byla většina Itálie součástí Svaté říše římské. Království po sjednocení Itálie vydrželo 85 let. Prvním italským králem se stal Viktor Emanuel II., původně král sardinský. Sardinie byla tehdy mezi italskými státy dominantní.\n\n"}
{"id": "270178", "url": "https://cs.wikipedia.org/wiki?curid=270178", "title": "Ján Pivarník", "text": "Ján Pivarník\n\nJán Pivarník (* 13. listopadu 1947, Cejkov) je bývalý československý fotbalový reprezentant, slovenský fotbalista (krajní obránce) a fotbalový trenér. Mistr Evropy z roku 1976. Je manželem herečky Jarmily Koleničové, jeho synovcem je bývalý fotbalista a fotbalový trenér Roman Pivarník.\n\nS fotbalem začínal v nedalekém Trebišově relativně pozdě, až ve svých 16 letech. Jeho kariéra měla však stoupající křivku. Již jako 20letý debutoval za národní tým na prestižním turnaji v Chile (v prosinci 1967) v zápase proti Santos FC, který v té době byl považován za nejlepší klubový tým na světě.\n\nNejprve hrál za domovský Slavoj Trebišov (1965–1966), poté ve VSS Košice (1966–1972), potom ve Slovanu Bratislava (1972–1978), se kterým získal celkem dva tituly mistra ČSSR (1974, 1975) a jednou Československý pohár. Následovala jedna sezóna za Duklu Banská Bystrica (1978–1979).\n\nVe 29 letech úspěšného reprezentanta „zradily“ oba menisky, navzdory tomu ještě působil jako hrající trenér v Kittsee (II. rakouská liga) i ve španělském Cadizu (I. liga), kde se potkal s krajanem Dušanem Galisem a nastoupil v nejvyšší španělské soutěži ve 3 utkáních. Poté, když definitivně pověsil kopačky na hřebíček, dělal asistenta trenéra v Austrii Memphis (v současnosti Austria Vídeň), pak v Sportingu Lisabon, kde hlavním trenérem byl Jozef Vengloš. Sám však měl ambice stát se prvním trenérem na lavičce. Štěstí našel v exotické Asii, kde působil téměř 20 let. Jako hlavní trenér působil hlavně v arabských zemích – v Kuvajtu, Saúdské Arábii, Kataru, Ománu i Spojených arabských emirátech. S týmem Al Qadisiya získal v roce 1994 Asijský pohár.\n\nV československé reprezentaci nastoupil ve 39 utkáních, v 1. lize dal v 267 zápasech 14 gólů. Nejlepší československý fotbalista roku 1974. V Poháru mistrů evropských zemí nastoupil ve 2 utkáních a v Poháru UEFA nastoupil ve 3 utkáních.\n\nV lednu 1970 ho pražská Sparta pozvala na velký zájezd, avšak VSS Košice odmítly, protože to považovaly za první krok Sparty k jeho získání. Spartě to navrhl trenér Jozef Marko, protože mohl před MS 1970 získat zkušenosti. Pivarník chtěl v Praze studovat, dokonce se Spartou už trénoval, později dojížděl do Košic k zápasům, ale VSS mu přestup nepovolily, a tak se vrátil domů. Když se Pivarník později \"přiženil\" do Bratislavy, získal ho \"bez boje\" Slovan Bratislava.\n\n"}
{"id": "270182", "url": "https://cs.wikipedia.org/wiki?curid=270182", "title": "Strážní domek", "text": "Strážní domek\n\nStrážní domek, též \"strážnice\", je malá stavba sloužící k výkonu strážní služby či i jako obydlí zde pracujícího strážníka.\n\nStrážními domky tak třeba rozumíme vrátnice závodů, cestářské domky u starých císařských silnic, železniční strážní domky, strážní domky vinic, zahrad či sadů, ale také strážní domky hřbitovů a majáků a obydlí hrázných u přehradních nádrží.\n\n"}
{"id": "270183", "url": "https://cs.wikipedia.org/wiki?curid=270183", "title": "Pavel Novák (zpěvák)", "text": "Pavel Novák (zpěvák)\n\nPo maturitě na gymnáziu v Přerově (1962) studoval na Přírodovědecké fakultě Univerzity Palackého v Olomouci (biologie, tělesná výchova). Absolvoval v roce 1967. Zpívat začal v roce 1961 se souborem tradičního jazzu \"Dixiland Přerov\". S tímto souborem pořídil v roce 1962 svoji první rozhlasovou nahrávku. Krátkou dobu zpíval i s orchestrem \"Alfa\". V roce 1964 byl jedním ze spoluzakladatelů skupiny \"Synkopa\". S touto skupinou natočil v roce 1966 velice úspěšnou píseň \"Vyznání\". V rozhlasové Houpačce překonala tato píseň všechny dosavadní rekordy. Začal působit nejen jako zpěvák, ale i jako skladatel a textař. Postupně dostal nabídky k natáčení s Ostravským rozhlasovým orchestrem, či s Tanečním orchestrem Československého rozhlasu (TOČR). V roce 1967 zakládá vlastní skupinu \"Vox\". S tímto hudebním seskupením natočil celou řadu hitů (\"Asi\", \"Chodím\", \"Viktoria\"...). S Voxem působil Pavel Novák zhruba 10 let a poté založil skupinu \"Proto\". V ní se obklopil mladými rockovými hudebníky a natočil s nimi mimo jiné i úspěšnou skladbu \"Morava\". Od počátku devadesátých let vystupuje s vlastní skupinou \"Family\" a velkou část svých koncertních aktivit směřoval na koncerty pro děti. Za více než 40 let působení na domácí hudební scéně vystupoval a natáčel prakticky se všemi špičkovými domácími orchestry. Koncertoval v Německu, Francii, USA, Austrálii, Mongolsku, Polsku, Jugoslávii, Belgii. Jedná se o autora několika knih (\"Jak jsem zpíval klokanům\", \"Vyznání\", \"I smrt se bojí\"...).\n\nPavel Novák podlehl rakovině prostaty v přerovské nemocnici 11. února 2009.\n\n\n\n\n\n\n"}
{"id": "270185", "url": "https://cs.wikipedia.org/wiki?curid=270185", "title": "Gerardus 't Hooft", "text": "Gerardus 't Hooft\n\nGerardus „Gerard“ 't Hooft (* 5. července 1946 v Den Helder) je nizozemský fyzik, profesor teoretické fyziky na univerzitě v Utrechtu v Nizozemsku.\n\nNarodil se ve městě Den Helder v Nizozemsku jako prostřední ze tří dětí. V rodině měl významné vědce, jeho babička byla sestrou laureáta Nobelovy ceny za fyziku Fritse Zernikeho a vzala si Pietera van Kampena, známého profesora zoologie na Univerzitě v Leidenu, jeho strýc Nico van Kampen byl profesorem teoretické fyziky na Univerzitě v Utrechtu a jeho otec byl námořním inženýrem. Již v brzkém věku projevil zájem o vědu a na otázku učitele čím chce být až vyroste prohlásil, že člověkem, který ví všechno. \n\nNa střední škole měl problémy s jazyky, přesto nakonec úspěšně složil zkoušky z pěti jazyků. Naopak matematika a fyzika byla jeho silnou stránkou, v 16 letech se umístil druhý v nizozemské matematické olympiádě. \n\nPo dokončení střední školy začal studovat fyziku na univerzitě v Utrechtu, pro kterou se rozhodl, protože tam vyučoval jeho strýc. Na univerzitě byl i členem veslařského klubu a pořádal kongres pro studenty informatiky. \n\nV průběhu studia se rozhodl věnovat teoretické fyzice, konkrétně fyzice elementárních částic. Jeho vedoucím se stal Martinus J. G. Veltman, v té době pracující na Yang-Milssově teorii. Úkolem 't Hoofta bylo studovat Adler-Bell-Jackiwovy anomálie, nesoulad v teorii rozpadu neutrálních pionů. Formální argumenty říkaly, že se tyto částice nesmí rozpadat na fotony, zatímco experimenty ukazovaly, že tento rozpad je nejčastější. \n\nV roce 1969 začal T'Hooft pracovat na doktorátu, opět pod vedením Veltmana, jeho tématem byla renormalizace Yang-Millsovy teorie. První výsledky byly publikovány v roce 1971, v nich 't Hooft ukázal jakým způsobem je Yang-Millsova teorie renormalizovatelná. A byl schopen odvodit vztahy mezi amplitudami. Tato práce není příliš známa. Ovšem krátce nato zveřejnil druhý výsledek v němž ukázal možnost renormalizace Yang-Millsovy teorie se silnými poli v důsledků mechanismu spontánního narušení symetrie. Tato práce se proslavila a nakonec za ni získali jak 't Hooft, tak Veltman Nobelovu cenu pro rok 1999. Roku 1972 získal doktorský titul. \n\nPo zisku PhD. odešel 't Hooft pracovat do Evropské organizace pro jaderný výzkum (CERN), kde dále zpřesňoval metody pro Yang-Millsovu teorii. Také ho napadlo, že by tato teorie mohla být užitečná při popisu silné jaderné interakce. Ukázal, že nehmotná Yang-Millsova teorie má správné vlastnosti pro tento popis, tedy asymptotickou volnost, tedy vlastnost silné interakce, kde ze zvyšující se vzdáleností nábojů roste intenzita interakce. To bylo v rozporu s tehdejším vnímáním Yang-Millsovy teorie, že její intenzita s rostoucí vzdáleností klesá. Ovšem tato standardní teorie nebyla schopna výsledky nepružného rozptylu částic, zatímco 't Hooftova teorie ano. Výsledek 't Hooft zmínil na malé konferenci v Marseille a jeden z kolegů Symanzik se ho snažil přesvědčit, že by měl tuto práci publikovat. Ovšem 't Hooft to neudělal a tak se stalo, že v roce 1973 ke stejnému výsledku nezávisle dospěli Frank Wilczek s Davidem Grossem a Hugh David Politzer, kteří své výsledky publikovali a v roce 2004 za tento objev obdrželi Nobelovu cenu. \n\nRoku 1974 se vrátil do Utrechtu, kde se stal asistentem. V letech 1976-1978 pobýval na Stanfordově univerzitě a na Harvardově univerzitě, poté se vrátil do Utrechtu, kde byl jmenován řádným profesorem a kde působí i v roce 2016. \n\nPo návratu do Nizozemska se nadále věnoval výzkumu silné interakce a kalibračních Yang-Millsových teorií. Zejména se zabýval problematikou \"barvy\" (barva je náboj silné interakce) kvarků a výsledným \"bezbarvým\" složeným částicím, které jsou jako jediná kombinace pozorovaná při nízkých energiích. Dále zkoumal korespondenci mezi teorií strun v Anti-De Sitterově prostoročasu a konformní teorií pole. Vyřešením problému v jedné časové dimenzi a v jedné prostorové byl schopen odvodit vzorec pro klidové hmotnosti mezonů. Předpověděl také existenci specifického typu magnetických monopólů, které předpověděl nezávisle také Alexandr Poljakov. \n\nDalším tématem výzkumu T'Hoofta byla gravitace. V roce 1980 publikoval článek o gravitaci v třírozměrném prostoročasu a ukázal jak by se tento model dal kvantovat. V poslední době existují snahy tento model po částech aplikovat na kvantování našeho čtyřrozměrného prostoročasu. \n\nOdmítl přijmout Hawkingův názor, že jím a Bekensteinem objevené vypařování černých děr vede ke ztrátě informace. Podle názoru 't Hoofta by se tento problém neměl objevit v kvantové teorii gravitace. Juan Maldacena a Leonard Susskind nakonec objevili řešení problému v Anti-De Sitterově prostoročasu, načež Hawking uznal, že se mýlil, ačkoli problém ještě není definitivně vyřešen. To vedlo k zavedení holografického principu, který navrhli 't Hooft a Susskind. \n\nDomnívá se rovněž, že kvantová mechanika půjde vysvětlit a popsat deterministicky. Používá spekulativní model, který obchází Bellovy nerovnosti.\n\nKromě Nobelovy ceny získal v roce 1981 i Wolfovu cenu za fyziku. V roce 1995 získal Franklinovu medaili a nejvyšší státní vyznamenání v Nizozemsku. \n\nPo zisku Nobelovy ceny obdržel řadu čestných doktorátů a profesur. V Nizozemsku byl povýšen do šlechtického stavu. Asteroid 9491 Thooft byl pojmenován po něm. \n\nOd roku 1982 členem Nizozemské akademie věd a umění a zahraničním členem akademie věd řady dalších zemí, například Americké, Britské nebo Francouzské akademie. where he was made academy professor in 2003.\n\nT'Hooft je ženatý, s manželkou Alberthou mají dvě dcery. Vzali se roku 1972. \n\n"}
{"id": "270193", "url": "https://cs.wikipedia.org/wiki?curid=270193", "title": "Anisakis simplex", "text": "Anisakis simplex\n\nAnisakis simplex, též sleďový červ, je parazitický červ trávicího traktu mořských savců. Má složitý vývojový cyklus, v němž figurují korýši jako mezihostitelé a následně ryby či hlavonožci coby paratenický hostitel. V této podobě je \"Anisakis\" nebezpečný i pro člověka - larvy v tělní dutině či svalovině ryb jsou silným alergenem a člověkem pozřené živé larvy mohou proniknout skrze žaludeční stěnu do vnitřních orgánů. Onemocnění člověka způsobené tímto nematodem se nazývá anisakióza.\n\n"}
{"id": "270196", "url": "https://cs.wikipedia.org/wiki?curid=270196", "title": "Andrea Bolgi", "text": "Andrea Bolgi\n\nAndrea Bolgi (1605 Carrara – 1656 Neapol) byl italský sochař. Většinu svého života strávil v Římě a Neapoli. Vyučil se ve Florencii a poté odešel do Říma, kde patřil do okruhu sochařů, které si příležitostně najímal na výpomoc Gian Lorenzo Bernini a kteří byli ovlivněni Berniniho stylem. Pro baziliku svatého Petra vytvořil sochu \"Svaté Heleny\" (1629–1639); byla to jedna z nejlepších zakázek své doby. Po roce 1640 se Bolgi přestěhoval do Neapole, kde tvořil portrétní busty.\n"}
{"id": "270199", "url": "https://cs.wikipedia.org/wiki?curid=270199", "title": "Žluté hory", "text": "Žluté hory\n\nŽluté hory () je pohoří nacházející se v provincii An-chuej ve východní Číně. Svou charakteristikou ostrých hrotů skalních masivů, rozsedlin a útesů, vystupujících z mlhy, vždy přitahovaly proslulé čínské malíře a spisovatele. Skály jsou porostlé zvláštně pokroucenými borovicemi (až 1500 let starými). Oblast patří do Světového dědictví UNESCO a zároveň je jednou z nejpopulárnějších turistických destinací v Číně. Chráněné území má rozlohu 154 km², s ochranným pásmem 142 km². Mao feng je slavný zelený čaj pocházející právě z oblasti Žlutých hor.\n\nHory vznikly v druhohorách, asi 100 milionů let před vyzdvihnutím pevniny ze starověkého oceánu. Později, ve čtvrtohorách byla krajina zformovaná vlivem ledovců. V mnoha případech vznikly doslova kamenné lesy a hrotité skalní pilíře. Skalní věže Žlutých hor jsou tvořeny světlou žulou, jež je velmi tvrdá a složená z krystalů slídy, křemene a živce. Tato žula vznikla z roztavených mas materiálu hluboko pod zemským povrchem, kde následně krystalizovala a v důsledku chladnutí pukala pravoúhlou sítí prasklin. V době kdy se vrchní lože žulového tělesa dostalo na povrch, začala vlásečnicovými prasklinami pronikat voda i vzduch. Následkem zvětrávání se začal žulový, do té doby kompaktní, masiv rozpadat do tvarů sloupovitých útvarů. Mnohé z nich nabývají různých bizarních podob a připomínají lidské i zvířecí postavy. Velká část z takových útvarů má vlastní poetická jména.\n\nŽluté hory leží jižně od řeky Jang-c’-ťiang, v místě kde se tok stáčí do posledního širšího oblouku a nato protéká nížinami k moři.\n\nV pohoří dominuje 72 vrcholů vyšších 1000 metrů a z toho tři dosahují výšky nad 1800 metrů.\n\nŽluté hory odvodňuje řeka Jang-c’-ťiang. Oblast je velmi bohatá na léčivé horké prameny, které si po celý rok udržují teplotu 42°C. Nejpřirozenější zřídla s jezery se nalézají v oblasti Sung-ku a na úpatí vrcholu \"Purpurový mrak\". Nejznámější horká zřídla jsou \"Lao lung tchan\", \"Čching lung tchan\", \"Wu lung tchan\", \"Paj lung tchan\". Kromě nich se na chráněném území nachází také několik zajímavých vodopádů.\n\nŽluté hory se nachází v subtropickém podnebném pásu. Oblačnost je samozřejmou součástí zdejší krajiny. Zataženo je tu více než 200 dnů v roce. Průměrný roční úhrn srážek činí kolem 2400 mm a kolem vrcholků se téměř neustále linou oblaka mlhy s aerosolem drobného mrholení. Turisté navštěvující vyšší polohy jsou vybavení pláštěnkami a teplým oblečením, neboť i v létě zde teplota dosahuje 8 °C. \n\nCesty jsou v horách pečlivě značeny a přivádí návštěvníky ke svatyním, jezírkům a vodopádům. Poskytují také výborné výhledy na skalní útvary Žlutých hor. Ne všechny stezky jsou ovšem lehce schůdné. Například na vrchol \"Nejvyššího nebeského vrcholu\" je nutné vystoupat 1300 schodů s převýšením 310 m a překonat tzv. \"„Kapří hřbet“\". Schodiště, zvané \"„žebřík do nebe“\" je místy velmi strmé a k jeho zdolání jsou ve skále ukotvené železné řetězy. \"Kapří hřbet\", který se nachází v nadmořské výšce 1770 m, je v desetimetrovém úseku široký nejvýše 1 metr. Z obou stran jej lemují strmé útesy, takže se podobá rybímu hřbetu nad hladinou vody.\n\nRostlinstvo v oblasti závisí na nadmořské výšce. Pod 1100 m se nachází vlhký prales. Listnatý les táhne se od 1100 m až do výšky 1800 m, kde se také nachází konec stromového pásma. Ještě výše se rostlinstvo sestává z alpských lučin. Oblast má různorodou flóru, kde je reprezentovaná jedna třetina druhů mechů v Číně a více než polovina druhů kapradin. Pohoří Chuang-šan bylo zařazeno do Světového dědictví UNESCO v roce 1990 pro svou výjimečnou krásu prostředí i kvůli výskytu vzácných a ohrožených druhů.\n\nTypické jsou pro krajinu Žlutých hor pokroucené chuangšanské borovice (\"Pinus hwangshanensis\"). Jedná se o druh, který se přizpůsobil místním specifickým podmínkám a dokáže tak přežít na skalnatých svazích i ve vyšších nadmořských výškách. Některé výrazné exempláře si vysloužily i vlastní jména, jako například \"Zdravící borovice\", \"Borovice Fénix\" nebo \"Borovice vyprovázející hosty\".\n\n"}
{"id": "270202", "url": "https://cs.wikipedia.org/wiki?curid=270202", "title": "Zuzana Homolová", "text": "Zuzana Homolová\n\nZuzana Homolová, vlastním jménem Dobromila Baloghová (* 17. srpna 1948, Ružomberok, Československo) je slovenská zpěvačka, folková písničkářka a moderátorka.\n\nV roce 1972 absolvovala Filosofickou fakultu UPJŠ v Prešově. Chodila do lidové školy umění, byla členkou Studentského divadla Karola Horáka při FF UPJŠ. V letech 1968–1969 studovala na francouzské L'Université de Poitier v Tours. Od roku 1972 žije v Bratislavě. V letech 1972–1975 působila jako pracovnice Krajského osvětového střediska, od roce 1975 učí na výtvarném oboru LŠU v Bratislavě. Je úspěšnou písničkářkou. Účinkuje na koncertech, v rozhlase i televizi. Ve Slovenské televizi moderuje program \"Urobme si ticho\".\n\nZpočátku se věnovala zhudebňování a interpretaci lidových balad, později slovenské poezie, i tvorbě vlastních folkových písní. Byla členkou sdružení Šafrán. Dosud vydala pět alb.\n\n\n"}
{"id": "270208", "url": "https://cs.wikipedia.org/wiki?curid=270208", "title": "Pomořanština", "text": "Pomořanština\n\nPomořanština je souhrnné označení pro vymřelé západoslovanské nářečí, kterým mluvili Slované na pobřeží Baltského moře západně od dolní Visly a východně od Trávy v dnešním Meklenbursku-Předním Pomořansku v Německu a Západním Pomořansku v Polsku v 6. až cca 18. století (většina pomořansky mluvících lidí přešla na němčinu už na začátku novověku). Na západě pomořanština hraničila s polabštinou, na východě s kašubštinou a severní slovinštinou.\n\nNěkteří zařazují kašubštinu, ale i slovinštinu, pod pomořanštinu. Jestliže kašubština není vymřelý jazyk, je ji tedy takhle možné pokládat za živý jazyk nebo živé nářečí. Ojediněle je možné setkat se i s rozšířením pojmu pomořanština na všechna slovanská (tedy i typicky polská) nářečí Pomořanska.\n\n"}
{"id": "270209", "url": "https://cs.wikipedia.org/wiki?curid=270209", "title": "Synthpop", "text": "Synthpop\n\nSynthpop je hudební žánr, ve kterém má dominantní postavení syntetizátor. Je velmi úzce spojený s érou mezi koncem 70. let a první polovinou 80. let, kdy byl syntetizátor praktickým a přijatelným nástrojem. Styl vyvinuli hudebníci jako Gary Numan, Depeche Mode, Ultravox a Devo, kteří užívali syntetizátor jako hlavní nástroj a využívali přednosti jeho unikátního zvuku a vybavení.\nPokud se však máme vrátit do úplných kořenů synthpopu a elektronické hudby jako takové, musíme zacouvat v čase do roku 1969 (kdy v této době pop music začínal jako hudební žánr vznikat). \n\nV Německém Düsseldorfu totiž v tomto roce vznikla skupina Kraftwerk - z němčiny přeloženo: Elektrárna. Tato hudební skupina tvořená pouze čtyřmi členy, si vzala za cíl tvořit hudbu s minimálním nebo žádným použitím běžných hudebních nástrojů. Kraftwerk se na hudební scéně proslavili poměrně rychle. S postupem času 70. let začali naplno využívat syntezátorů a ke konci 70. let rychle využili i nástupu elektronických bicích nástrojů. Jejich hudbu nelze považovat za nějak moc složitou. Jednalo se spíše o hříčku zvuků dobře zakomponovaných do rytmu dané skladby. Kraftwerk jsou mimo jiné považováni i za zakladatele techna. Jejich největšími hity se staly skladby jako např. Autobahn, The Robots, Pocket Calculator, Das Model atd.\n\nV 80. letech už Kraftwerk tolik oblíbení nebyli, nicméně v tvorbě pokračovali dál. V této době už ale nastupuje éra skupin jako jsou Depeche Mode, New Order, Pet Shop Boys a další. Za zmínění určitě stojí především Pet Shop Boys - britské synthpopové až dance-popové duo se zformovalo v roce 1981. Od začátku bylo oběma jasné, že chtějí tvořit elektronickou taneční hudbu. První necelé 4 roky vystupovali pouze po menších hudebních klubech. Než však můžeme v historii tohoto slavného dua hrajícího dodnes pokračovat, je třeba zmínit rok 1983. V této době je totiž vynalezen MIDI systém. Tento vynález totiž umožňoval nově vzniklým digitálním syntezátorům komunikovat s počítačem. Což znamenalo možnost uložení dat pro nastavení zvuků, samplování, sekvencer atd ... toho se Pet Shop Boys rychle ujali a začali tuto novou digitální techniku plně využívat. \n\nSynthpop v této době prožívá druhou éru svého života. Analogové syntezátory se dostaly do útlumu a začaly je nahrazovat nové digitální. Pet Shop Boys přichází v roce 1984 s hitem West End Girls, který okamžitě obletí celý svět a je jasné, kdo synthpopu 80. let bude bezkonkurenčně vládnout. Pet Shop Boys právě především v 80. letech používali do svých skladeb hlavně syntetické a umělé zvuky. Příkladem může být např. skladba Domino dancing, Paninaro, Suburbia, Fugitive ale i známý cover Elvise Presleyho Always on my Mind. Pet Shop Boys využívali především digitálních syntezátorů a midi klaviatur jako byly např. Emulator EMU II, Roland A50, Yamaha DX7 a mnoho dalších. Stejnou nebo podobnou cestou se v té době vydávají i další synthpopové projekty z celého světa. Pro 80. léta je typický zvuk syntezátorů a také samozřejmě elektronických bicích Simmons SDS-V. Velké množství synthpopových a disco skupin tyto bicí v 80. letech používalo, díky jejich údernému a uměle znějícímu zvuku.\nNejvětší sláva synthpopu zaniká koncem 80. let kdy už tento styl poměrně silně ,válcuje\" nastupující éra nového období techna, house a trance music, hip hopu, prvních drum and bass projektů, jungle atd.\n"}
{"id": "270211", "url": "https://cs.wikipedia.org/wiki?curid=270211", "title": "Severní slovinština", "text": "Severní slovinština\n\nSeverní (pomořanská, pomořská, baltská) slovinština \"(slovjīnsħi jązěk, slovjīnsħê gådąńê, słowińsczi jãzëk)\", výjimečně též slovinčtina je mrtvý jazyk z větve západoslovanských jazyků. Používali ji Pomořanští Slovinci. Považuje se velmi často za nářečí kašubštiny, pomořanštiny nebo polštiny. Vymřela s přesuny obyvatelstva po skončení 2. světové války.\n\nPomořanští Slovinci v polovině 19. století žili v několika vesnicích u Gardna a Lebska (tehdy šlo o pruské území). Studiu severní slovinštiny se významně věnoval ruský vědec Aleksandr Hilferding, který do této oblasti v roce 1856 podnikl expedici a roku 1862 o Pomořanských Slovincích napsal knihu \"Ostatki Slavjan na južnom beregu Baltijskogo morja\". Podle jeho údajů byla tehdy slovinská území přímo spojená s kašubskými. Severní slovinštinu nicméně považoval za samostatný jazyk, nikoli pouze za nářečí kašubštiny. Upozorňoval na to, že slovinština byla silně ovlivněna němčinou (např. složené časy typu \"jo jem biwôni (já jsem byl;\" něm. \"ich bin gewesen)\" nebo \"ja mom zabëto (zapomněl jsem,\" dosl. \"já mám zapomenuto;\" něm. \"ich habe vergessen)).\"\n\nJazyk je též označován jako severní slovinština. Tilman Berger vyslovil v roce 2008 námitky vůči názvu \"slovinčtina;\" podle něj je tento způsob odlišení od jihoslovanské slovinštiny umělý.\n"}
{"id": "270214", "url": "https://cs.wikipedia.org/wiki?curid=270214", "title": "Astrid Uhrenholdtová Jacobsenová", "text": "Astrid Uhrenholdtová Jacobsenová\n\nAstrid Uhrenholdtová Jacobsenová (* 22. ledna 1987 Trondheim) je norská běžkyně na lyžích. Její nejsilnější disciplínou je sprint. V současnosti hájí barvy lyžařského klubu IL Heming. Jezdí na lyžích Rossignol. Je svobodná a žije v Oslo.\n\nPo dvou zlatých medailích z juniorského mistrovství světa 2006 se již ve dvaceti letech stala na mistrovství světa v severském lyžování 2007 v Sapporu mistryní světa v kategorii dospělých. V červenci 2009 bourala na kole a zlomila si čelist, loket a obratle, což poznamenalo její výsledky v celé olympijské sezóně. Na olympiádě ve Vancouveru pak byla nominována pouze ve sprintu, v němž vybojovala 7. místo. Před startem na olympiádě v Soči 2014 byla zasažena nečekanou smrtí svého bratra Sten Anders Jacobsena, který zemřel 7. února 2014. V následující sezóně po sportovní stránce zažila ústup ze slávy a vypadla z prvního týmu norské reprezentace − dokázala zvítězit pouze v závodu Světového poháru v ruském Rybinsku (23. ledna 2015), kde norský A-tým v čele s Marit Björgenovou nestartoval.\n\n\n\n"}
{"id": "270217", "url": "https://cs.wikipedia.org/wiki?curid=270217", "title": "Ostění", "text": "Ostění\n\nOstění je ve stavebnictví označení vnitřní plochy otvorů ve stěnách, např. dveřní či okenní ostění. V historické architektuře se slovem \"ostění\" rozumí prvek tesaný z kamene, zatímco tentýž prvek, vytvořený pouze v omítce či štuku, případně jen iluzivně malovaný na plochu omítky, se nazývá šambrána.\n\nV metru, a v tunelářství vůbec, označuje ostění konstrukci tunelů z vnitřní strany. Zde může být ostění zhotoveno buď z litinových tybinků (metro v Praze), nebo betonových, či železobetonových segmentů (Eurotunnel), nebo rovnou ze stříkaného betonu. Tento povrch může být opatřen také metalizací (šopováním), tedy je na něj za žáru nanesena tenká vrstva z různých kovů.\n"}
{"id": "270226", "url": "https://cs.wikipedia.org/wiki?curid=270226", "title": "Kareta pravá", "text": "Kareta pravá\n\nKareta pravá (\"Eretmochelys imbricata\") je kriticky ohrožená mořská želva, kterou řadíme spolu s dalšími pěti druhy do čeledi karetovitých (Cheloniidae). Je to jediný zástupce svého rodu a druh, který má celosvětovou distribuci a u kterého rozeznáváme dva poddruhy. Poddruh \"Eretmochelys imbricata imbricata\" obývá Atlantský oceán, zatímco poddruh \"Eretmochelys imbricata bissa\" obývá oblasti Tichého oceánu, část populace žije i v Indickém oceánu. Přestože tráví ostatní druhy želv většinu svého života v otevřených oceánech, tento druh karety je častěji nalézán spíše v mělkých lagunách a u korálových útesů.\n\nStavbou těla se kareta pravá nijak výrazně neliší od ostatních zástupců své čeledi. Má obecně vyrovnaný tělesný tvar, nezatažitelnou hlavu, ochranný krunýř a nezatažitelné končetiny přeměněné na dlouhé a veslovité ploutve, které jim umožňují plavat i v často nevlídném otevřeném oceánu.\nKareta pravá má jeden z nejkrásnějších krunýřů ze všech mořských želv s jantarovým zbarvením s nepravidelnou kombinací světlých a tmavých pruhů s převážně černým a strakatým zbarvením na stranách. Tvoří ho pět velkých a čtyři páry postranních zvláště silných štítků se zubovitým okrajem, čímž se bezpečně liší od ostatních zástupců své čeledi. Další bezpečnou odlišností od ostatních mořských želv je ostrý a zakřivený čenich připomínající zobák, méně pak dva drápy na každé ploutvi. Tělo dosahuje délky jednoho metru a hmotnosti zhruba 80 kg.\n\nPokud se kareta pravá pohybuje po písku, její dráhy bývají asymetrické, zatímco se na souši pohybují střídavou plazivou chůzí, čímž se liší od karety zelenavé, která se plazí poněkud souměrně.\n\nI přesto, že je kareta práva všežravá, nejčastější složku její potravy tvoří vodní houby, zvláště pak druhy \"Aaptos aaptos\", \"Chondrilla nucula\", \"Tethya actinia\", \"Spheciospongia vesparum\" nebo \"Suberites domuncula\". Některé houby, které se stávají potravou karety pravé jsou pro ostatní živočichy smrtelně jedovaté, ale kareta pravá je dokáže bez většího problému pozřít. Navíc tyto houby obsahují vysoké procento křemenčíkového obsahu, což činí karetu pravou jako jednu z mála živočichů želvou, která dokáže požírat i křemenčíkové organismy. Jejich potravou se však stávají i jiný bezobratlí, především pak žebernatky a medúzy, a to i velice nebezpečné druhy jako např. měchýřovka portugalská (\"Physalia physalis\") nebo živočichové z třídy polypovců (\"Hydrozoa\"), které napadá pomocí toho, že zaútočí na nechráněné oči a před případným medúziným bráněním ji chrání tlustá pokožka na hlavě.\n\nO rozmnožování karet pravých toho není mnoho známo a o mnoha informacích se až do dnešní doby spekuluje. Karety, které obývají území Atlantského oceánu se páří zhruba v období mezi dubnem a listopadem, karety obývající indický oceán, např. Seychelská populace se páří o něco později, v rozmezí mezi zářím a únorem. Jako ostatní mořské želvy se i karety pravé páří v mělkých lagunách mimo břehy svých hnízdišť. Po spáření samice karet pravých pracně vylezou během noci na souš, kde nejdříve vyklidí oblast určenou k hnízdění a vyhrabou pomocí svých zadních ploutví poměrně velkou prohlubeň. Po nakladení vajec, což trvá obvykle několik hodin a kterých bývá v jedné snůšce kolem 150, samice prohlubeň pečlivě zahrabe pískem a plazivými pohyby se znovu vrací do oceánu. Období hnízdění je také jediné období, kdy samice karety pravé vylézají na souš a opouštějí oceán.\n\nPo vylíhnutí váží obvykle mladé želvy méně než 22 gramů, mají tmavě hnědé až černé zbarvení a jejich krunýř dosahuje na délku zhruba 2,5 cm. Instinktivně se hned po vylíhnutí snaží dostat co nejrychleji do oceánu, kam je vede odraz měsíce ve vodě (často si tento jev karety pletou s nepřirozenými světelnými zdroji, jako např. lampami nebo veřejným osvětlením). Želvy, které se do oceánu nedostanou do úsvitu se stávají kořistí dravců (hlavně bahňáků a racků) nebo nejrůznějších druhů větších krabů.\n\nAni po vstupu do oceánu se však nevyhnou nebezpečí a malé želvičky se stávají snadnou kořistí větších druhů ryb. Proto se snaží skrývat např. pod kameny nebo v korálech. Až po dosažení 35 cm nejsou tak snadnou kořistí, jelikož už mají znatelně tvrdší karapax. Pohlavní dospělosti dosahuje zhruba ve třech letech.\n\nI přesto, že neznáme několik základních informací o životě karety pravé, odhaduje se, že se v přírodě může dožít až padesáti let. Jako ostatní druhy mořských želv žijí i karety pravé samostatně po většinu svého života a společnost vyhledávají jen v období páření. V současné době jsou karety pravé tažné a na jednom území se nezdržují příliš dlouhou dobu. Díky jejich pevnému karapaxu nemají karety pravé mnoho úhlavních predátorů, i když se najde několik živočichů, kteří si dokážou se záludností karapaxu poradit. Do této nepříliš velké skupiny patří žraloci, chobotnice, několik druhů větších krokodýlů a v neposlední řadě i ryb.\n\nKaretu pravou prvně důkladně popsal Carl Linné v roce 1766 ve svém díle \"Testudo imbricata\". V roce 1843 následně rakouský zoolog Leopold Fitzinger zařadil karetu pravou do příslušného rodu \"Eretmochelys\". V roce 1857 byla kareta pravá přejmenována na Eretmochelys imbricata squamata, vědecký název, který se dnes velice zřídka používá.\n\nU karety pravé byly uznány dva poddruhy. Prvním, \"Eretmochelys imbricata bissa\" se označují všechny populace karety pravé obývající Tichý oceán. Druhým, \"Eretmochelys imbricata imbricata\" se označují zase populace obývající Atlantský oceán.\n\nRakušan Fitzinger odvodil název \"Eretmochelys\" od kořene slova \"eretmo\" a \"chelys\", v překladu zhruba \"veslo\", příslušně pak \"želva\". Tento název znovu upozorňuje na veslovité přední končetiny karety pravé. Vědecký název tichomořské populace \"bissa\" znamená v překladu \"dvojitý\". Původně byla kareta pravá uváděna pod latinským názvem \"Caretta bissa\" a byla považována za jediného zástupce tohoto rodu. Dnes má rodové jméno \"Caretta\" v názvu jiný druh karety, kareta obecná (\"Caretta caretta\").\n\nJelikož bývá kareta pravá velice často lovena lidmi, jsou její populace ve světě ohrožované zánikem a tento druh želvy byl programem IUCN klasifikován jako kriticky ohrožený druh. Na západě lovili karety pravé již starověcí Řeci a starověcí Římané, které jejich krunýř využívali k výrobě klenotů, např. prstenů, ale také hřebenů nebo kartáčů. I přesto, že je dnes lov a obchod s karetami pravými v mnoha zemích zákonem zakázán, několik zemí, zvláště pak Čína a Japonsko, loví tyto karety ve velkém množství, zvláště díky jejich dobrému masu, které se stalo místní oblíbenou pochoutkou. Lidé ale využívají i dnes karetí krunýř, který slouží k výrobě nejrůznějších oblíbených dekorací.\n\n"}
{"id": "270231", "url": "https://cs.wikipedia.org/wiki?curid=270231", "title": "Entoderm", "text": "Entoderm\n\nEntoderm nebo také endoderm je vnitřní zárodečný list, vznikající během embryogeneze. Vzniká imigrací buněk do vnitřního prostoru gastruly. \n\nEntoderm se zpočátku skládá ze zploštělých buněk, které se postupně řadí do sloupců. \n\nZ entodermu se vyvíjí epitel trávicí soustavy (vyjma části úst, hltanu a řiti). Také z něj vznikají buňky lemující obě žlázy, které jsou otevřeny do trávicí soustavy (játra, slinivka břišní), epitel Eustachovy trubice, část středního ucha, epitel průdušnice, průdušky a plicních alveol, povrch močového měchýře a části močové trubice.\n\n"}
{"id": "270233", "url": "https://cs.wikipedia.org/wiki?curid=270233", "title": "Ashley Tisdale", "text": "Ashley Tisdale\n\nAshley Michelle Tisdale (* 2. července 1985, Monmouth Country, New Jersey, Spojené státy americké) je americká herečka, zpěvačka a televizní producentka. Během dětství si zahrála ve více než 100 televizních reklam a získala role v divadlech a televizních seriálech. V roce 2004 bylo obsazena do role Maddie Fitzpatrick v seriálu Disney Channel \"Sladký život Zacka a Codyho.\" Nejvíce se však proslavila rolí Sharpay Evans ve filmové série \"Muzikál ze střední\". Série zahrnovala tři filmy a spin-off \"Sharpey a její báječné dobrodružství.\" V roce 2006 podepsala nahrávací smlouvu se společností Warner Bros. a zahájila sólovou hudební kariéru. Její debutové album \"Headstrong\", bylo uvedeno na trh v únoru 2007, později bylo Recording Industry Association of America oceněno jako \"Zlaté\". Druhé studiové album \"Guilty Pleasure\", byl vydáno v roce 2009. Od roku 2007 dabuje Candace Flynn v seriálu Disney Channel \"Phineas a Ferb. V r\"oce 2008 zahrála v televizním film \"Táta za všechny peníze\" a v roce 2009 v celovečerním filmu \"Příšerky z podkroví\". Roli Savannah Monroe si zahrála v seriálu stanice CW \"Superkočky\" (2010-11), Jody Sanders ve filmu \"Scary Movie 5\" (2013).\n\nKromě herectví a zpěvu se věnuje produkování. V roce 2008 založila produkční společnost a začala pracovat jako exkluzivní producentka pro filmy a televizní seriály, včetně televizního filmu \"Táta za všechny peníze\" (2008), neskriptovaného seriálu Miss Advised (2013) a komediálního seriálu \"Mladí a hladoví\" (2014).\n\nNarodila se v Monmouth Country v New Jersey. Je dcerou Lisy Morris a Michaela Tisdale. Její otec je křesťan a matka židovka. Má starší sestru Jennifer, která je herečka a producentka. Ve třech letech se potkala v obchodním domě v New Jersey s manažerem Billem Perlmanem, který ji poslal na několik konkurzů do reklam. Jako dítě se objevila v přes 100 reklamách. Divadelní kariéru zahájila s muzikály \"\" a \"Za zvuků hudby\" v Monmouth Country's Jewis Community Center. V 8 letech získala roli Cosette v muzikálu \"Bídníci\", se kterým vyrazila po dobu dvou let na turné, před tím, než získala roli v muzikálu \"Annie\" v Koreii\".\" Ve 12 letech zpívala pro amerického prezidenta Billa Clintona při akci v Bílém domě. Na začátku roku 2000 se se svojí rodinou přestěhovala do Los Angeles.\n\nPo přestěhování do Los Angeles získala menší role v televizních seriálech, včetně \"Smart Guy, Sedmé nebe, Bostonská střední\". Objevila se ve filmech jako \"Život brouka\" a \"Donnie Darko\". Za roli v seriálu \"Bostonská střední\" získala nominaci na cenu Young Artist Award.\n\nProducenti stanice Disney Channel ji obsadili do televizního seriálu \"Sladký život Zacka a Codyho\". Seriál měl premiéru v březnu 2005 a skončil v září 2008. Za roli Maddie Fitzpatrick vyhrála v roce 2008 cenu Nickelodeon Kids' Choice Award (britská verze).\n\nV roce 2006 získala roli Sharpey Evans v originálním filmu stanice Disney Channel \"Muzikál ze střední\". Film se stal se 7,7 milionů diváků nejsledovanějším filmem stanice. Všechny písničky ze soundtrackového alba se umístily v americkém žebříčku \"Billboard Hot 100\". Film byl nominován na šest cen Emmy, vyhrál ceny dvě. K propagování filmu vyrazila společně na turné \"High School Musical: The Concert\", které probíhalo mezi lety 2006 a 2007,\n\nSmlouvu na nahrání alba podepsala s Warner Bros., a začala pracovat na debutovém albu nazvaném \"Headstrong.\" Album bylo vydáno v únoru 2007 a umístilo se na pátém místě amerického žebříčku Billboard 200. V srpnu 2007 mělo premiéru pokračování filmu \"Muzikál ze střední 2\". Film získal dvě nominace na cenu Emmy. Soundtrackové album se umístilo na prvním místě žebříčku Billboard.\n\nV roce 2008 založila vlastní produkční společnost Blondie Girl Productions. Poprvé jako exkluzivní producentka sloužila filmu \"Táta za všechny peníze\", ve kterém si také zahrála hlavní roli. Film měl premiéru v roce 2008 na stanici ABC Family.\n\nRoli Sharpey si znovu zahrála ve filmu \"\", jako jediný ze tří filmů byl vydán do kin. Začala pracovat na druhém studiovém albu \"Guilty Pleasures\", které bylo vydáno v červnu 2009. Za první týden se ho prodalo přes 25 tisíc kopií.\n\nV roce 2009 si zahrála ve filmu \"Příšerky z podkroví\". Film vydělal okolo 60 milionů dolarů po celém světě.\n\nV roce 2010 se vrátila na televizní obrazovky s rolí Savannah Monroe v seriálu \"Superkočky\", vysílaném stanicí The CW. Seriál byl po první sérii zrušen. V roce 2012 se jako host objevila v seriálu \"Vychovávat Hope\". Zahrála si ve dvou dílech seriálu \"Zákon gangu\". V srpnu 2011 měl premiéru spin-off filmů \"Muzikál ze střední Sharpey a její báječné dobrodružství.\"'.\n\nAshley Tisdale a její produkční společnost Blondie Girl Company podepsali smlouvu s Relativity Media na vytvoření a produkování filmů a televizních seriálů. \"Miss Advised\" byl jejich první projekt, ve kterém Tisdale sloužila jako exkluzivní producent, bez toho aby v seriálu sama hrála. Reality show měla premiéru na stanici Bravo v roce 2012.\n\nV roce 2013 stanice E! vysílala televizní speciál produkovaný Tisdale \"Inner Circle\", který se soustředil na její přátelství s herečkou Vanessou Hudgens. Další rok se spojila s Disney Channel a produkovala film \"Cloud 9\". V červnu 2014 měl na stanici ABC Family seriál \"Mladí a hladoví,\" který také produkuje. V červnu 2012 bylo oznámeno, že si zahraje hlavní roli ve filmu \"Scary Movie 5\". Film měl premiéru v dubnu 20013 a za první víkend vydělal pouhých 15 milionů dolarů a stal se nejméně výdělečným filmem ze \"Scary Movie\" filmů. Ve vedlejší roli Jazmine se objevila v seriálu \"Super Fun Night,\" po boku Rebel Wilson. V roce 2013 propůjčila svůj hlas do seriálu \"\". Za její vystoupení jako Sabrina byla nominována na cenu Emmy. V roce 2014 se zúčastnila konkurzu do seriálu \"Clipped\", kde získala hlavní roli Danny. Seriál měl premiéru v roce 2015 a po první řadě byl zrušen. V prosinci roku 2014 bylo oznámeno, že si zahraje prostitutku v komedii \"Bláznivá noc\", po boku Jasona Biggse.\n\nV roce 2015 založila lifestyleový blog The Haute Mess. V roce 2016 bude mít premiéru film Amateur Night, kde hraje jednu z hlavních rolí. Mimo jiné se v tomto roce Ashley stala designérkou pro značku Signorelli a na jaře vydává svou první kolekci triček. V květnu tohoto roku příjde na trh \"Illuminate by Ashley Tisdale\" kolekce lesků na rty, tvářenek a očních stínů navrhovaných jí samou pod značkou BH Cosmetics.\n\nNa podzim roku 2018 vyšlo její třetí studiové album \"Symptoms\", které nahrála s nově založenou nahrávací společností Big Noise.\n\nPři natáčení \"Muzikálu ze střední\" se seznámila s tanečníkem Jaredem Murillem a chodili spolu od roku 2007 do roku 2009. Poté začala chodit s režisérem Scottem Speerem, který režíroval pět jejích videoklipů.\n\nV prosinci 2012 se seznámila s Christopherem Frenchem, hlavním zpěvákem skupiny Annie Automatic. V srpnu 2013 se dvojice zasnoubila a 8. září 2014 se vzali v Santa Barbaře v Kalifornii.\n\n\n\n"}
{"id": "270238", "url": "https://cs.wikipedia.org/wiki?curid=270238", "title": "Blok Julije Tymošenkové", "text": "Blok Julije Tymošenkové\n\nBlok Julije Tymošenkové ( ; zkratka: БЮТ / BJuT) byla koalice politických stran okolo svého času ukrajinské premiérky Julije Tymošenkové. Byl založen v listopadu 2001, rozhodujícím tělesem byla Tymošenkové strana Baťkivščyna. Blok byl roku 2011 zrušen.\nV parlamentních volbách roku 2002 získal 7,2 % hlasů. Blok byl činný v ukrajinské oranžové revoluci na konci roku 2004. Poté se však dostala do sporů s jejím vůdcem, prezidentem Viktorem Juščenkem. Po volbách 2007, kde skončil BJuT jako druhý s 22,3 % hlasů, utvořil s Juščenkovým blokem Naše Ukrajina křehkou vládní koalici.\n\nPolitická orientace Bloku Julije Tymošenkové je označována zpravidla za středolevý liberalismus s prvky populismu a umírněného nacionalismu. V roce 2006 měl BJuT největší podporu na střední Ukrajině (Kyjevská oblast: 44,5 %), nejmenší pak na Donbasu (okolo 3 % hlasů).\n\n"}
{"id": "270240", "url": "https://cs.wikipedia.org/wiki?curid=270240", "title": "Hudební fórum Hradec Králové", "text": "Hudební fórum Hradec Králové\n\nKrálovéhradecké Hudební fórum je festival moderní vážné hudby, který společně pořádá Filharmonie Hradec Králové a Český rozhlas 3 — Vltava. Na podzim roku 2007 proběhl jeho třetí ročník.\n\nVyznačuje se dramaturgií zaměřenou na novou hudbu a stále žijící autory — ve svém třetím ročníku byl například průměr stáří uvedených děl dvacet let. Mezi další zajímavé rysy patří \"světelný design\": prostor za hudebníky je nasvěcován barevnými světly, které reflektují atmosféru hudby změnami barev.\n\nČást koncertů obyčejně odehrává místní filharmie, často jsou však zvány cizí tělesa, např. Komorní orchestr Berg nebo Symfonický orchestr Českého rozhlasu. Mezi autory hraných děl patřila více či méně známá jména v čele s Tan Dunem, Philipem Glassem nebo Stevem Reichem.\n\n"}
{"id": "270243", "url": "https://cs.wikipedia.org/wiki?curid=270243", "title": "IMV", "text": "IMV\n\nIMV (\"Industrija motornih vozil\") byla jugoslávská automobilka. Vznikla v roce 1954 pod názvem \"Moto montaža\" ve slovinském městě Novo mesto. Původně vyráběla v licenci vozy DKW, v roce se podnik přejmenoval na IMV a zahájil výrobu vlastních dodávkových vozů s dvoudobými motory DKW. V polovině šedesátých let se dovezlo 1000 užitkových vozů IMV 1000 do Československa, kde byly používány převážně jako sanitní.\n\nRoku 1967 zahájila firma spolupráci s BLMC a od roku 1972 spolupracovala s automobilkou Renault, kde se v letech 1974–1992 montovaly typy R4, R12, R18, R5 a Clio. Výroba vlastních vozidel u IMV skončila v roce 1992, kdy se společnost přejmenovala na REVOZ (REnault VOZila) se sídlem ve Slovinsku.\n\n"}
{"id": "270251", "url": "https://cs.wikipedia.org/wiki?curid=270251", "title": "Kuusamo", "text": "Kuusamo\n\nKuusamo je finské město ležící v provincii Severní Pohjanmaa. Rozloha obce činí 5 805 km², z toho 830 km² je pokryto jezery. Žije zde přes 16 000 obyvatel.\n\nSoučástí obce Kuusamo je také lyžařské středisko Ruka, které se nachází na svahu hory Rukatunturi (492 m), 23 km severně od centra Kuusama. Sněhové podmínky umožňují lyžování zpravidla od listopadu až do začátku května. Lyžařům zde slouží 28 sjezdových tratí, mnoho běžkařských tras, stadion pro biatlon, skokanské můstky (Hillsize K 142 a K 64). Pravidelně se tu konají závody Světového poháru v běhu na lyžích, ve skoku na lyžích, v severské kombinaci. V roce 2005 se v Ruce konalo Mistrovství světa v akrobatickém lyžování (Freestyle-Skiing).\n\n"}
{"id": "270252", "url": "https://cs.wikipedia.org/wiki?curid=270252", "title": "Sokolec", "text": "Sokolec\n\nSokolec (\"Micrastur\") je rod sokolovitých ptáků obývajících tropické a subtropické lesy Latinské Ameriky od Mexika po Brazílii. Některými svými znaky, např. krátkými křídly a delšími ocasními pery, se shodují spíše s jestřábi a krahujci, neboť v Americe zastávají jejich ekologickou roli a tak jsou mnohem mrštnější v hustých lesích než ostatní sokolovití, kteří spíše vyhledávají volný prostor. Mají mimořádně dobrý sluch. Živí se ptáky, savci i plazy. Loví obdobně jako jestřáb lesní: zaujmou nenápadnou pozici a čekají na kořist, na kterou pak rychle zaútočí a krátce ji pronásledují. Jsou vynalézaví lovci a jsou schopni chytit i kořist pronásledováním po zemi.\n\nV roce 1997 objevil Andrew Whittaker nový druh sokolce v brazilském státě Pará. Jde o kryptický druh velmi podobný sokolci amazonskému (\"Micrastur gilvicollis\"), odlišuje ho převážně jiný hlas. Nový druh byl popsán v roce 2002 jako \"Micrastur mintoni\", české jméno sokolec utajený navrhl Jan Hošek.\n\n\nČeským názvem sokolec se také nazývá příbuzný druh sokolec volavý (\"Herpetotheres cachinnans\"), jediný druh rodu \"Herpetotheres\".\n\n"}
{"id": "270255", "url": "https://cs.wikipedia.org/wiki?curid=270255", "title": "Paňdžáb (indický stát)", "text": "Paňdžáb (indický stát)\n\nPaňdžáb (paňdžábsky ਪੰਜਾਬ, hindsky पंजाब, anglicky \"Punjab)\" je stát v severozápadní Indii. Na západě sousedí s pákistánskou provincií Paňdžáb, na severu s indickým státem Džammú a Kašmír, na východě s Himáčalpradéšem, na jihovýchodě se teritoriem Čandígarh, na jihu a jihovýchodě s Harijánou a konečně na jihozápadě s Rádžasthánem. Celková rozloha státu je 50 362 km². Populace v roce 2000 dosáhla 24 289 296 obyvatel.\n\nHlavní město Paňdžábu je Čandígarh, které však leží vně jeho hranic. Je současně i hlavním městem sousední Harijány, samo má status svazového teritoria.\n\nJméno pochází z perských slov \"pandž\" „pět“ a \"áb\" „voda“ a odkazuje na pět velkých řek, které historickým územím Paňdžábu protékají: Satludž (ਸਤਲੁਜ), Biás (ਬਿਆਸ), Ráví (ਰਾਵੀ), Čanáb (ਚਨਾਬ) a Džéhlam (ਜੇਹਲਮ).\n\nVětšinu území Paňdžábu pokrývají úrodné roviny s mnoha řekami a rozsáhlým systémem zavlažovacích kanálů. Jihozápad státu je suchý a postupně přechází do pouště Thár. Severovýchodní okraj dosahuje na úpatí Himálaje. Pouze zde se nadmořská výška zvedá přes 600 m, na severu v Pathánkótském výběžku pak až na 959 m.\n\nPaňdžáb se dělí na 20 okresů (paňdžábsky ਜ਼ਿਲਾ \"zilá,\" pl. ਜ਼ਿਲੇ \"zilé,\" anglicky \"district,\" pl. \"districts).\"\n\n"}
{"id": "270260", "url": "https://cs.wikipedia.org/wiki?curid=270260", "title": "Arunáčalpradéš", "text": "Arunáčalpradéš\n\nArunáčalpradéš ( \"Arunachal Pradesh\"; अरुणाचल प्रदेश, \"Aruṇācal Pradēś\", doslova \"Země hor osvětlených úsvitem\") je nejvýchodnější stát Indie. Na jihu sousedí s dalším indickým státem Ásámem a jižním cípem svého území s Nágálandem. Na východě sousedí s Myanmarem (Barmou), na západě s Bhútánem a na severu s Čínou (Tibetem). Hlavním městem země je Itánagar.\n\nÚzemí Arunáčalpradéše je spravováno indickou vládou, avšak jeho velkou část si pod názvem Jižní Tibet nárokuje ČLR.\n\nArunáčalpradéš je velmi hornatý; z největší části (především na hranicích s Čínou/Tibetem) pokrytý hřebeny Himálají.\n\nHistoricky, kulturně a nábožensky má Arunáčalpradéš velmi blízko k Tibetu a Bhútánu – dříve byl součástí tzv. Vnějšího Tibetu, resp. v jeho rámci historické provincie Ü-Cang. Původními obyvateli jsou zemědělské a lovecké kmeny hovořící tibeto-barmskými jazyky, nejpočetnější jsou Nišiové a Minjongové, k dalším patří Monpové, Hrusoové, Mišmiové a některé nágské kmeny (Wančo Nágové, Nokte Nágové). Žije zde velké procento Tibeťanů; více než třetina obyvatel jsou přistěhovalci z jiných částí Indie (Ásámci, Bengálci) i z Myanmaru.\n\nJe stále napjatá. V roce 2009 silné protesty Číny donutily indického premiéra Manmóhana Singha, aby se omluvil za svou návštěvu tohoto svazového státu a slíbil, že už jej nikdy nenavštíví! Čína v listopadu téhož roku také velmi silně protestovala proti návštěvě dalajlámy T. Gjamccha u svých souvěrců v klášteře Tawang a vzrůstající měrou se snaží vměšovat do místních voleb.\n\nPolitické dusno v oblasti trvá a už se někdy hovoří i o možnosti čínského vojenského vpádu. Kvůli odlehlosti a špatné dopravní dostupnosti Arunáčalpradéše z centrálních oblastí Indie (oproti výborným silnicím z čínské strany) je případná obrana značně nejistá. Z severní Indie je přístupný jen skrz úzký pás indického území mezi Bangladéšem na jihu a Nepálem na severu kolem města Siliguri tzv. \"\"husí krk\"\".\n"}
{"id": "270261", "url": "https://cs.wikipedia.org/wiki?curid=270261", "title": "Dynamika signálu", "text": "Dynamika signálu\n\nDynamika signálu je bezrozměrná veličina, vyjadřující poměr maximální a minimální rozlišitelné velikosti signálu nesoucího informaci (viz též dynamický rozsah), nebo směrnice změny. Signál může být optický, elektromagnetický, elektrický, akustický, mechanický, pneumatický či hydraulický. Podle charakteru může být signál spojitý, nebo diskrétní. Podle toho lze dynamiku signálu rozdělit.\n\nDynamika signálu může být vyjádřena přímo velikostí poměru, ale často se vyjadřuje nějakou logaritmickou stupnicí - desítkovou (v decibelech), nebo odvozenou od přirozeného logaritmu (v Neperech) a nebo dvojkovou (EV ve fotografii). \n\nDynamika optického signálu je obvykle dána kontrastem (jasovým i barevným) a u digitálních signálů barevnou hloubkou.\nČasto se zde setkáváme s použitím výrazu Dynamický rozsah \n\nTato dynamika je nejčastěji vázána na dynamiku elektrického signálu, který vyvolává magnetické pole.\n\nDynamika elektrického signálu je nejčastěji používaným pojmem a často souvisí s dynamikou dalších signálů, které se na signál elektrický převádí či naopak.\n\nDynamika akustického signálu je často omezována pouze na zdroj akustického signálu a následně na vliv prostředí, kde dochází ke změnám této dynamiky.\n\nNejčastěji se však s tímto pojmem setkáváme u elektroakustického řetězce či jeho jednotlivých částí, kde se běžně vyjadřuje v decibelech.\nElektroakustický řetězec většinou navazuje na zdroj akustického signálu a začíná jeho přeměnou na signál elektrický, který se dále může všemožně upravovat, případně i v různých podobách zaznamenávat a následně snímat, zakončením elektroakustického řetězce bývá opětovná přeměna na signál akustický.\n\nPrůchod elektrického signálu elektroakustickým řetězcem naráží však na různá omezení:\nBavíme se většinou o odstupu efektivního signálu od šumu, odstup signál/šum a poměru nejslabších signálů a maximálního signálu, dynamice signálu. Dynamika signálu stejně jak přebuditelnost se nejčastěji vyjadřuje v dB.\n\nPrůchod signálu elektroakustickým řetězcem může narazit ještě na další, specifické omezení jednotlivých přenosových zařízení, pak vznikají odlišné hodnoty dynamiky, viz obrázek, výsledná dynamika celého řetězce však nemůže být lepší než nejhorší v celém řetězci.\n\nLidské ucho má přibližně logaritmický průběh vnímání různých úrovní akustického tlaku - intenzity zvuku. Subjektivní hodnota hlasitosti je také závislá na frekvenci\nje znázorněna relativní odchylka citlivosti sluchového orgánu člověka od referenční úrovně 90fonů.\nVnímání dynamiky akustického signálu je rovněž závislé na nelineárních vlastnostech sluchu. \n\nVlastnosti lidského sluchu byly zkoumány a zadokumentovány \n,\n,\n,\n,\n,\n,\n,\naž k úrovni akustického tlaku 180dB.\nDle různých zdrojů je hranice 120 - 130dB považována za práh bolesti, nad hranici 130dB dochází ke změnám ve vnitřním uchu a nad hranici 170dB již dochází k poškození bubínku a sluchových kůstek.\n\n\n"}
{"id": "270262", "url": "https://cs.wikipedia.org/wiki?curid=270262", "title": "Juntusranta", "text": "Juntusranta\n\nJuntusranta je vesnice v provincii Kainuu na území obce Suomussalmi. Leží 30 km SSV od vlastního Suomussalmi, asi 10 km od hranic s Ruskou federací. Jméno vesnice vešlo do povědomí veřejnosti za Zimní války, v souvislosti s bitvou o Suomussalmi (1939/1940). Finské jednotky ji během svého ústupu v první fázi bojů zcela zničily, po válce musela být vystavěna znovu. \n"}
{"id": "270263", "url": "https://cs.wikipedia.org/wiki?curid=270263", "title": "Ásám", "text": "Ásám\n\nÁsám (nověji též Asam) je severovýchodní stát na území Indie s hlavním městem Dispur. Má rozlohu 78 438 km², což odpovídá přibližně velikosti Česka. Stát má přes 26 miliónů obyvatel, většinu z nich tvoří Ásámci, početnými menšinami jsou Bengálci a Bodové. Největším městem je Guváhátí, jedno z nejrychleji rostoucích měst světa, jehož aglomerace dosahuje milionu obyvatel.\n\nStát leží v povodí řeky Brahmaputra, většinu území vyplňuje nížina, jen při severní a východní hranici se zvedají hory až do výše 1 960 m n. m. Podnebí je horké a vlhké (Ásám je nejdeštivějším státem Indie), časté jsou povodně. Pěstuje se čajovník (odrůda Assam), rýže setá, damarovník obrovský, cukrová třtina, brukev řepka, kurkuma, bambus a juta. Stát produkuje velké množství hedvábí, významná je i těžba ropy a zemního plynu (u Makumu vznikla v roce 1867 první těžní věž v Asii).\n\nNa území Ásámu leží Národní park Manas a Národní park Kaziranga, chráněné jako Světové dědictví. Žije zde tygr indický, nosorožec indický, slon indický, arni, hulman zlatý, sambar indický, prase zakrslé, drop bengálský, orel páskovaný, krajta tmavá a další vzácné druhy. Významnou přírodní památkou je také prales Dehing Patkai. Státním symbolem Ásámu je orchidej \"Rhynchostylis retusa\".\n\nVe středověku zde existovalo království Kamarupa, později království Ahom, které se neúspěšně pokoušela zabrat Mughalská říše. V letech 1821 až 1825 ovládla Ásám Barma a poté Britská Východoindická společnost, která ho připojila k Bengálské prezidencii. V roce 1911 byla vytvořena Ásámská provincie v rámci Britské Indie, která se roku 1947 stala jedním ze států nezávislé Indie. V šedesátých letech byly od Ásámu odděleny nové státy Nágáland, Méghálaja (tím přišel o původní hlavní město Šilaung), Arunáčalpradéš a Mizóram. O nezávislost země usiluje paramilitární skupina United Liberation Front of Assam (ULFA).\n\n\n"}
{"id": "270265", "url": "https://cs.wikipedia.org/wiki?curid=270265", "title": "Eugène Sue", "text": "Eugène Sue\n\nEugène Sue, vlastním jménem Marie-Joseph Sue (10. prosince 1804, Paříž – 3. srpna 1857, Annecy, dnes Horní Savojsko) byl francouzský novinář a prozaik období romantismu považovaný za \"„krále románů na pokračování“\" (tzv. románů-fejetonů), v nichž dobová socialistická učení a ožehavé sociální problémy spojoval s dobrodružným a napínavým dějem.\n\nNarodil se jako syn Jeana Josepha Suea, chirurga a vedoucího lékaře Napoleonovy císařské gardy. Vystudoval lékařství a působil jako vojenský a později námořní lékař. Zúčastnil se tažení Svaté aliance do Španělska v roce 1823, několikrát navštívil Ameriku a Západní Indii a roku 1827 byl účastníkem námořní bitvy u Navarina, kde spojená francouzská a anglická flotila rozdrtila turecké loďstvo. Roku 1829 vystoupil z vojenské služby a odebral se do Paříže, kde se věnoval studiu literatury a malířství (přispělo k tomu i to, že po smrti otce získal slušné dědictví). Roku 1830 uveřejnil po domluvách svých přátel námořní román \"Pirát Kernok (Kernock le pirate)\", jimž uvedl do francouzské literatury nový žánr, a po jeho úspěchu se začal plně věnovat literatuře.\n\nPo napsání několika dalších děl z námořnického prostředí, které se záhy staly oblíbenou lidovou četbou, a po poznání sociálních problémů chudých vrstev společnosti, začal psát společenské romány s dobrodružným dějem, vyznačující se silným sociálním cítěním a pochopením pro problémy drobných hrdinů. Tato liberálně a socialisticky zabarvená díla vycházela na pokračování jako tzv. romány-fejetony v tehdy oblíbených denících \"La Presse\", \"Le Journal des Débats\" a \"Le Constitutionnel\" a on v nich pranýřoval neřesti moderní civilizace, které podle jeho názoru zaviňovaly špatné společenské řády a zvrhlá, pokažená církev.\n\nRoku 1848 byl zvolen do revolučních výborů a poté za departement Seine poslancem Národního shromáždění, v němž se připojil ke krajní levici. Po státním převratu roku 1851 byl vypovězen z Francie, odešel do Annecy v Savojsku, kde také ve věku 53 let zemřel. Jeho socha je jednou ze 146 soch umístěných na fasádě budovy Hôtel de ville de Paris.\n\nJeho romány byly obvykle psány rychle, mají nepropracovaný styl, povrchní psychologii a nepravděpodobné a vykonstruované dějové zápletky. Přesto byly pro svou silnou (ačkoliv jinak dosti povrchní) společenskou kritiku a díky poutavému a melodramatickému ději i soucitu s chudými a trpícími hltány statisíci čtenáři. Jeho knihy byly napodobovány i překládány a ovlivnily zejména Victora Huga při psaní románu Bídníci a také Émila Zolu v jeho raném tvůrčím období. Z jeho díla lze jmenovat:\n\n\n\n\n"}
{"id": "270266", "url": "https://cs.wikipedia.org/wiki?curid=270266", "title": "Kváskovice (Drážov)", "text": "Kváskovice (Drážov)\n\nKváskovice je vesnice ležící v severozápadní části Jihočeského kraje, v okrese Strakonice a spadá pod obec Drážov. V roce 2011 zde trvale žilo 27 obyvatel.\n\nVesnice leží v průměrné nadmořské výšce 709 m a rozloha katastrálního území je 238 ha.\n\nPrvní písemná zmínka o vesnici pochází z roku 1544.\n\nPamátkově chráněné objekty:\n\n"}
{"id": "270269", "url": "https://cs.wikipedia.org/wiki?curid=270269", "title": "Čhattísgarh", "text": "Čhattísgarh\n\nČhattísgarh je stát v centrální Indii s hlavním městem Rájpur. Je desátým největším státem Indie. Na severovýchodě sousedí se státem Madhjapradéš, na západě se státem Maháráštra, na jihu s Ándhrapradéšem, Džharkhandem na severovýchodě a Uttarpradéšem na severu.\n\nMá rozlohu 135 194 km² a přes 20 miliónů obyvatel. Stát patří k jedněm z nejvýznamněji zasaženým maoistickým povstáním.\n"}
{"id": "270274", "url": "https://cs.wikipedia.org/wiki?curid=270274", "title": "Džhárkhand", "text": "Džhárkhand\n\nDžhárkhand je stát ve východní Indii, který se oddělil od Biháru 15. listopadu 2000. Na severu tak sousedí právě s Bihárem, s Uttarpradéšem a Čhattísgarhou na západě, s Urísou na jihu a se Západním Bengálskem na východě. Má přes 26 miliónů obyvatel a rozlohu 79 700 km².\n\nHlavním městem je Ráňčí a největším Džamšedpur.\n"}
{"id": "270275", "url": "https://cs.wikipedia.org/wiki?curid=270275", "title": "Komprese dynamiky signálu", "text": "Komprese dynamiky signálu\n\nKomprese dynamiky signálu v elektroakustickém řetězci se nejčastěji používá pro zajištění většího odstupu od rušivých napětí a šumu, při záznamu či přenosu elektrického signálu na vstupní straně, záznamový zesilovač, vysílač.\n\nNejvětšího nasazení komprese dynamiky signálu bylo dosaženo po roce 1965\n\nse vznikem prvního Dolby A-type NR, poté se rozšířila verze Dolby B-type NR\ntéměř na všechny magnetofony, v roce 1986 poslední v analogová verze Dolby Spectral Recording (SR) zcela ovládla 35mm filmovou produkci.\n\nKompresí dynamiky většinou zajistíme větší zesílení slabších signálů a menší zesílení silných signálů, čímž zmenšíme celkový dynamický rozsah, ale také porušíme věrnost signálu, která již nenese známky Hi-Fi. Většinou se komprese provádí tak, aby nejslabší signály byly nad úrovní šumu záznamového či přenosového média a nejsilnější signály nepřesahovaly maximální možnosti tohoto média, viz názorný obrázek v jeho levé části.\n\nNejvětšího nasazení komprese dynamiky signálu bylo dosaženo po roce 1965 se vznikem prvního Dolby A-type NR, poté se rozšířila verze Dolby B-type NR téměř na všechny magnetofony, v roce 1986 poslední v analogova verze Dolby Spectral Recording (SR) zcela ovládla 35mm filmovou produkci.\n\nK obnovení dynamiky signálu se na druhé straně elektroakustického řetězce provádí expanze dynamiky signálu, čímž se vlastnosti původního signálu obnoví a zároveň se potlačí vliv rušení a šumů záznamového media či přenosové cesty. \n\nInformace může být nesena mnohými druhy signálů například zvukem, světlem či magnetickým polem, přímá komprese dynamiky těchto signálů se pro nedostatek technických možností neprovádí. Používáme proto nejčastější řízení elektrického signálu (proudu a napětí), který následně převedeme příslušným měničem na signál jiného druhu.\n\nVýjimečně se používá komprese dynamiky i za cenu deformace věrnosti signálu\n\nspíše k efektům\njakými jsou: \n\n\n"}
{"id": "270278", "url": "https://cs.wikipedia.org/wiki?curid=270278", "title": "Expanze dynamiky signálu", "text": "Expanze dynamiky signálu\n\nExpanze dynamiky signálu v elektroakustickém řetězci se nejčastěji používá pro obnovu původního signálu, po předchozí kompresi dynamiky signálu,\n\nčímž se zároveň dosáhne většího odstupu od rušivých napětí a šumu, při snímání či příjmu elektrického signálu na výstupní straně přenosového řetězce, snímací zesilovač, přijímač.\n\nExpanze dynamiky zajišťuje větší zesílení silných signálů a menší zesílení slabších signálů, čímž zvětšíme, obnovíme původní dynamický rozsah signálu, ale také obnovíme věrnost původního signálu před stlačením, čímž a vrátíme signálu známky Hi-Fi. Expanze dynamiky signálu byla šířena společně s kompresí dynamiky signálu, nejčastěji jako systémy Dolby, od roku 1965\n\nDolby A-type NR, poté se rozšířila verze Dolby B-type NR téměř na všechny magnetofony, v roce 1986 poslední v analogova verze Dolby Spectral Recording (SR) zcela ovládla 35mm filmovou produkci. \n\nKomprese i expanze dynamiky signálu by byla zbytečná, kdyby nepřinesla výrazné zlepšení šumových vlastností. Šum záznamového média či přenosové cesty je pod úrovní zaznamenávaných či přenášených nejslabších signálů, při expanzi je potlačen a zůstane opět pod touto úrovní, přitom samotný signál prošel cestou, která má mnohem horší šumové vlastnosti, viz obrázek a jeho pravá část.\nTakto pracují i širokopásmové kompandery (tj. spojení komprese při záznamu a expanze při snímaní) např. systém dbx.\n\nZde platí totéž, co pro kompresi dynamiky signálů, Informace může být nesena i neelektrickými druhy signálů například zvukem, světlem či magnetickým polem, přímá expanze dynamiky těchto signálů se pro nedostatek technických možností neprovádí. Používáme proto nejčastější řízení elektrického signálu (proudu a napětí), který následně převedeme příslušným měničem na signál jiného druhu.\n\nVýjimečně se používá expanze dynamiky signálu, který neprošel předchozí kompresí dynamiky signálu, zde je nejznámější systém DNL-dynamické potlačení šumu,\n\njehož účelem je potlačení šumu mimo užitečný, akustický signál, tím že se sníží zesílení na vysokých kmitočtech a tím i úroveň signálu vysokých kmitočtů, kde se nachází podstatná část šumu. Většinou se DNL nastavuje tak, že začíná působit při nejslabších až slabých signálech a zanáší malou až větší ztrátu věrnosti signálu. ,\n\n\n"}
{"id": "270281", "url": "https://cs.wikipedia.org/wiki?curid=270281", "title": "Cuscomys oblativus", "text": "Cuscomys oblativus\n\nCuscomys oblativus je kriticky ohrožený druh velkého jihoamerického činčiláka známého z pozůstatků nalezených v roce 1912 pohřbených společně s lidmi v prastarých inckých hrobkách z Machu Picchu.\n\nPůvodně byl zařazen do rodu \"Abrocoma\", po objevení žijícího činčiláka ašaninky (\"Cuscomys ashaninka\") v roce 1999 se ale zjistilo, že jsou si oba druhy blízce příbuzné a \"Abrocoma oblativa\" byla přeřazena k novému objevu. V roce 2009 však byl na stejném místě vyfotografován činčilák, který se druhu z hrobky nápadně podobal. V roce 2014 vědci potvrdili, že jde skutečně o něj.\n"}
{"id": "270284", "url": "https://cs.wikipedia.org/wiki?curid=270284", "title": "Tajnosti pařížské", "text": "Tajnosti pařížské\n\nTajnosti pařížské (1842-1843, Les Mystères de Paris) je nejznámější a prakticky dnes jediné vydávané dílo francouzského spisovatele Eugèna Suea, které vycházelo velice úspěšně na pokračování jako tzv. román-fejeton v deníku \"Le Journal des Débats\".\n\nJde v podstatě o dobrodružný román, ve kterém se mísí sociální kritika s velmi naivním romantismem. Hlavním, téměř pohádkovým hrdinou románu je německý princ Rudolf z Gerolsteinu, který v přestrojení přichází do Paříže, aby pomáhal chudým, odměňoval dobro a trestal zlo. Ústřední zápletka spočívá v jeho setkání s mladičkou prostitutkou Fleur de Marie (v českých překladech Pěnkava nebo Hrdlička), jíž se ujímá dojat její krásou a ušlechtilostí a která se po četných zvratech děje ukáže být jeho dcerou z tajného svazku z mládí. Kolem tohoto dějového pásma, které se dovršuje smrtí Fleur de Marie v klášteře, kam se uchýlila za účelem pokání za svůj život, se vrství četné linie vyprávění, jejichž prostřednictvím je do románu včleňována bohatá galerie postav, reprezentující různé společenské vrstvy a různé ožehavé stránky života – bídu, vykořisťování, korupci, násilnictví, kriminalitu.\n\nProti ostatním Sueovým dílům trpí \"Tajnosti pařížské\" snad o něco méně povrchní psychologií a předem očekávatelným duševním vývojem černobíle vytvořených postav. Například jednotlivé postavy z podsvětí jsou dodnes považovány za dokonalé studie zločineckých typů. Rovněž uměle vykonstruované dějové zápletky nejsou tak nepravděpodobné jako v jiných Sueových dílech. Konzistence a soudružnost románu je však i tak dosti narušena tím, že hlavním cílem Eugèna Suea bylo zaujmout čtenáře natolik, aby si zakoupil další pokračování.\n\nTo, že je kniha dodnes vydávána a čtena, je dáno především tím, že se vyznačuje poutavým až melodramatickým dějem, silnou (ačkoliv jinak dosti povrchní) společenskou kritikou s výrazným sociálním cítěním a pochopením pro problémy drobných hrdinů.\n\nPod vlivem \"Tajností pařížských\" vznikla celá řada dalších děl od jiných spisovatelů. Za všechny jmenujme alespoň:\n\n\n\n"}
{"id": "270285", "url": "https://cs.wikipedia.org/wiki?curid=270285", "title": "Samostatný prapor", "text": "Samostatný prapor\n\nSamostatný prapor je prapor, který je koncipován jakožto jednotka pro samostatné akce - tedy nezařazený do vyšší strukturní jednotky, jako je pluk či divize. Na rozdíl od klasických praporů integrovaných do výše zmíněných jednotek má obvykle poněkud odlišnou strukturu, univerzálnější výzbroj a často též poněkud větší počet mužů. Samostatné prapory vytvářela např. finská armáda za druhé světové války.\n\nV Československé lidové armádě (ČSLA) vyjadřoval pojem samostatný prapor právní subjektivitu, obdobnou postavení pluku. Velitel samostatného praporu např. disponoval pravomocemi velitele pluku včetně kázeňských, otevřené označení samostatného praporu již bylo v rámci ČSLA unikátní (tj. nikoliv prosté pořadové číslo, jako tomu bylo u praporů pluku), rovněž měl vlastní krycí číslo. Na úroveň samostatného praporu byly postaveny i některé početně velmi malé součásti, např. spojovací středisko nebo radiační středisko vševojskové armády. Pro samostatný prapor bylo stejně jako pro pluk užíváno označení útvar, zatímco prapor pluku (a nižší) byl označován jako jednotka (naopak o divizi se hovořilo jako o svazku, o armádě jako o svazu).\n"}
{"id": "270288", "url": "https://cs.wikipedia.org/wiki?curid=270288", "title": "Dolby NR", "text": "Dolby NR\n\nDolby NR (noise reduction system)\nje řada systémů potlačení šumu, vyvinutých společností Dolby Laboratories. Používají řízené komprese dynamiky signálu při záznamu zvuku na analogové magnetické pásky a následně řízené expanze dynamiky signálu při reprodukci.\n\nTím bylo dosaženo zlepšení poměru signál/šum a lepší věrnosti signálu. První typ Dolby A byl vyvinut v roce 1965, nejznámější Dolby B v roce 1968, v roce 1986 jako poslední v analogové řadě vzniklo Dolby Spectral Recording (SR), které zcela ovládlo 35mm filmovou produkci. \n\nHlavní myšlenka spočívá na zjištění, že bílý šum, který působí rušivě při poslechu, se na magnetických páskách projevuje nejvíce na vyšších kmitočtech (nad 1 kHz). Před nahráním na pásku je proto v předzesilovači upraven signál tak, aby vyšší kmitočty byly více zesíleny. Díky tomu mají po zaznamenání na magnetickou pásku vyšší odstup od jejího šumu. Při přehrávání je signál upraven tak, aby získal původní dynamiku. S potlačením vyšších kmitočtů na původní úroveň je potlačen i šum. Tím se získá výrazně větší odstup signálu od šumu média, než by bylo možno získat jen prostým nahráním bez úprav. \n\nJednotlivé verze Dolby NR se liší průběhem křivky, popisující úpravu signálu a tím také mírou získaného odstupu signálu od šumu.\n\nDolby A bylo původně určeno pro studiovou elektroniku při nahrávání zvuku, kde nalezlo od roku 1965 široké uplatnění, poté se rozšířilo i do filmového průmyslu při nahrávání a reprodukci akustického doprovodu k filmům.\nAkustické pásmo bylo rozděleno do několika dílčích frekvenčních pásem, dynamika každého pásma byla řízena a upravována samostatně, poté byl signál opět sloučen do jednoho akustického pásma. Takto pořízený záznam míval značně rozdíly komprese mezi jednotlivými zpracovávanými částmi akustického pásma.\n\nPři ručním nastavení záznamu se prováděl o nastavených hodnotách záznamu zápis, bez kterého byla nahrávka do originální podoby neobnovitelná, a zápis o nastavených hodnotách při záznamu musel být nedílnou součásti nahrávky.\n\nDolby B bylo určeno pro spotřební elektroniku,\n\nkde nalezlo široké uplatnění napříč celým spektrem výrobků, od drahých zařízení až po zařízení levná.\nDolby B bylo ochuzenou verzí Dolby A, komprese dynamiky signálu při záznamu a následná expanze dynamiky signálu při přehrávání se prováděla pouze na vyšších frekvencích akustického pásma, které nebylo děleno.\n\nŘízení bylo prováděno vždy plně automaticky, jednotlivé charakteristiky se mohly lišit v návaznosti na použitý záznamový materiál a rychlost posuvu magnetického pásku.\n\nDolby C vzniklo později a bylo odvozeno od Dolby B, bylo určeno pro spotřební elektroniku používající magnetofonové kazety, které postupně vytlačovaly cívkové magnetofony. \nZde se více negativně projevoval vliv špatně nastavené či opotřebované záznamové a snímací hlavy v důsledku čeho by docházelo ke zhoršení věrnosti signálu, proto se Dolby C používalo a používá spíše pro kvalitní a dražší zařízení. Rozvoj materiálů pro kazety vedl k dalším změnám záznamových a přenosových charakteristik.\n\nPři kopírováni dolbyovaných nahrávek a potřebě přehrávání kopie opět systémem Dolby C je vhodnější pořizovat kopii bez použití systému Dolby tedy 1:1.\n\n\n"}
{"id": "270294", "url": "https://cs.wikipedia.org/wiki?curid=270294", "title": "Malé Hydčice", "text": "Malé Hydčice\n\nMalé Hydčice jsou malá ves ležící na levém břehu řeky Otavy, dnes část obce Malý Bor.\n\nJméno Hydčice = ves lidí Hýdkových, je jméno slovanského základu, rus. \"gídkij\". V minulosti jména ve tvaru: Hidchice (1045), Hinczicz Minor (1331), Hydczicz (1346), Hydczicze Minor (1406), Hyczicze stransky (1558), Maly Hycžicze (1654), Hyčice Malé (1884).\n\nNejstarší doložené osídlení poblíž Malých Hydčic je nad strání za dnešním č.p. 10, kde byly nalezeny střepy a dále se na kamenném závětří „Na škálách“ nalezlo více kamenných sekyrek z mladší doby bronzové.\n\nPodle hypotéz inspirovaných Kosmovou kronikou je možné vznik souvislého osídlení středního Pootaví datovat do první poloviny 11. století, kdy kníže Břetislav I. spolu s ostatky sv. Vojtěcha přivezl 1. září roku 1039 z Polska bohatou válečnou kořist, jejíž součástí byla početná komunita zajatců. Tito mohli být určeni k osídlení zdejšího kraje. Pro tento názor hovoří i sídelní názvosloví (Katovice, Volyně apod). I samotné jméno Hydčice, odvozené od jmenného základu, tuto teorii podporuje.\n\nVůbec první zmínkou o Hydčicích je darovací dekret knížete Břetislava I. z 18. října 1045 při příležitosti úmrtí pošumavského poustevníka Vintíře, jež byl pohřben v břevnovském klášteře v Praze. Břevnovský klášter byl v této souvislosti obdarován územím na jihozápadě Čech. I když někteří historici pravost dekretu zpochybňují, (ale pouze s odkazem na pravděpodobný opis z listiny pravé) obsahuje ve výčtu darovaného území i výslovné darování „\"… Hydčice i ves téhož jména Hydčice s řekou…\"“ ( ). Tato trochu neobvyklá formulace a také fakt, že v darovacím seznamu jsou Hydčice uvedeny na prvním místě, bývá vysvětlováno možnou existencí tvrze na místě někdejší vesnice. Zároveň bývá zvažováno, na kterém břehu by to přicházelo v úvahu. Pravá strana řeky, na níž se nacházejí Velké Hydčice, je příznivější místo pro běžné osídlení s povlovným svahem, na malohydčické straně je ostřejší břeh s vyvýšeným prahem, který je naopak vhodnější k obranným účelům.\n\nVe 20. a 30. letech 14. století zřejmě na určitý čas přenechal král Jan Lucemburský Malé Hydčice Vilémovi z Landštejna. Ukazuje to moc české šlechty v té době, kdy manipulovala králem pro své zájmy. Dokládá to výnos z 19. srpna 1331, kdy král Jan Lucemburský potvrzuje mj. i ves Malé Hydčice ve vlastnictví břevnovského kláštera a cit: „\"… pročež rušíme listiny, které jsme vystavili nepříliš prozřetelně našemu důvěrníkovi Vilému z Landštejna a jeho dědicům o těch zmíněných statcích…\"“. Při břevnovském klášteře je ves uváděna ještě v soupisu roku 1346 a naposledy roku 1406, ovšem až roku 1420 přešla do vlastnictví pánů z Ryžemberka.\n\nRoku 1543 byly dědičně prodány a při prodeji panství rabského roku 1549 byly ponechány při panství horažďovickém. V roce 1558 je ves už uvedena jako součást horažďovického panství, podobně i roku 1594. Další doložená historická fakta jsou z roku 1654, kdy berní rula uvádí v roce 1653 v Malých Hydčicích po třicetileté válce jediný osídlený grunt Jana Němce s obdělávanými 28 strychy zemědělské půdy a jako nového usedlíka téhož roku Jana Bryzka s 24 strychy. V roce 1654 přibyl na ves Jakub Drštka s 26 strychy. Jelikož berní rula uvádí jejich půdní obhospodařování u každého nad 20 strychů (1 strych = cca 0,24 ha) a rovněž pro rovnoměrné až systematické střídání pozemkových parcel lze předpokládat, že obsadili již existující, ale opuštěná hospodářství. Revizitace berní ruly z roku 1676 uvádí u Jakuba už přízvisko Sládek, což má nejpravděpodobnější vysvětlení, že přijal původní jméno gruntu.\n\nBěhem následujících staletí se rozrostl počet stavení ve vsi na cca 9, a to částečně dělením pro výměnky a výstavbou čelední. Ve vsi byl rovněž pro příznivou polohu vybudován mlýn s říčním jezem. Druhá polovina 19. století zaznamenala ve vesnici intenzívní hospodářský rozvoj a to zřejmě jako následek zrušení roboty a souvisejících vztahů, přispělo i vyvazování půdy z panského vlastnictví. Vznikly dvě cihelny, u hospodářství Panušků a poté u hospodářství Janečků. Na návsi stála dřevěná kaplička, jejíž zvon visí dnes v kapličce v Týnci u Horažďovic. Od roku 1850 byla zřízeno obecní uspořádání a Malé Hydčice jsou od roku 1869 osada obce Bojanovice v tehdejším okrese Strakonice, a to až do 50. let 20. století. Dnes jsou Malé Hydčice součástí obce Malý Bor.\n\n20. století bylo v Malých Hydčicích velmi převratným obdobím. V první světové válce snad každé stavení mělo své válečné oběti. Těžkým obdobím byla rovněž meziválečná krize, následovaná německou okupací a nástupem komunismu.\n\nTemným okamžikem Malých Hydčic byl 6. srpen 1952, kdy byly kolchozníky zlikvidovány tři klíčové zemědělské usedlosti. Pamětníci toho dne uvádějí: „\"… Jakoby už od rána visela ve vzduchu zlověstná předtucha věcí příštích. Pak se na horizontu od Újezda objevilo mračno prachu za sílícího dusotu, pak stádo dobytka, za ním chvátali kolchozníci, pak děti a pak i psi…\"“ Následovalo období ještě horší, jak tvrdí pamětníci, než za německé okupace, nevyjímaje ani věznění a násilné vystěhování (Vojtěch Panuška). Jez mlýna byl zcela v tehdejším duchu ponechán devastaci a následně zbořen. Cihelnu Josefa Janečka nechali kolchozníci zavézt odpadky atd. Obdobně jako i jinde na venkově se Malé Hydčice vylidnily na cca 12 obyvatel v roce 1989, rozsáhlá devastace majetku postihla největší usedlosti a osídlení vsi získalo ráz chalupářský. Po roce 1989, kdy s pádem komunistického režimu bylo možno navázat na zpřetrhané tradice, se život do vsi pomalu opět vrací. Dnes je trvale obydleno 6 stavení, 3 objekty jsou užívány rekreačně, tři subjekty ve vsi vyvíjejí zemědělskou aktivitu na soukromé bázi a v roce 2011 zde trvale žilo sedm obyvatel.\n\n"}
{"id": "270295", "url": "https://cs.wikipedia.org/wiki?curid=270295", "title": "Jan Révai", "text": "Jan Révai\n\nJan Révai (* 11. února 1974 Kladno) je český herec a tanečník.\n\nVyučil se automechanikem, od mládí se však věnoval tanci. V šestnácti se zapletl do přepadení čerpací stanice a krádeže, o tři roky později (roku 1993) byl odsouzen.\n\nPo propuštění díky své taneční průpravě (působil v taneční skupině UNO pod vedením Richarda Hese, byl také členem swingující skupiny hostující v Hudebním divadle Karlín pod názvem \"Děti swingu\") udělal konkurs na tanečníka do muzikálu Dracula. Tím byla odstartována jeho strmě stoupající kariéra: vystupoval v řadě dalších muzikálů (\"Carmen, Cats, Hair, Johanka z Arku, Pomáda, Romeo a Julie\"), objevil se před televizní kamerou – seriály TV Prima \"Rodinná pouta a Velmi křehké vztahy\", inscenace \"Život, který ti dávám\", film \"Polojasno\" Filipa Renče); Renč si ho vybral pro jednu z hlavních rolí i v muzikálovém filmu \"Rebelové\" (2001). S Lucií Vondráčkovou moderoval Českého slavíka 2001 (TV Nova). V současné době vystupuje v Divadle pod Palmovkou, objevuje se v inscenacích Shakespearových her na Letních shakespearovských slavnostech na Pražském hradě.\n\nV letech 2012 až 2016 byl porotcem v taneční televizní soutěži \"StarDance ...když hvězdy tančí\".\n\nV roce 2007 se oženil se zpravodajkou Slovenské televize Danielou Urbánkovou. V roce 2010 se rozvedli.\n\nJeho partnerkou je slovenská herečka Zuzana Šulajová. Mají dva syny, Jakuba (* 3. ledna 2011) a Matěje (* 29. prosince 2013).\n\n\n\n\n\n\n\n"}
{"id": "270296", "url": "https://cs.wikipedia.org/wiki?curid=270296", "title": "Asašio (1936)", "text": "Asašio (1936)\n\nAsašio (: 朝潮) byl torpédoborec japonského císařského námořnictva třídy \"Asašio\". Byl dokončen v srpnu 1937 jako jedna ze tří prvních jednotek desetičlenné třídy \"Asašio\". Zúčastnil se druhé světové války v Tichomoří, během které se věnoval eskortním a transportním povinnostem.\n\nPočátkem války se věnoval krytí japonského postupu do Britského Malajska, na Filipíny a do Holandské východní Indie. Během toho se v únoru 1942 zúčastnil bitvy v Bandungském průlivu, ve které se čtyřem torpédoborcům třídy \"Asašio\" podařilo odrazit mnohem silnějšího protivníka, který se pokoušel zabránit japonskému vylodění na Bali. Během bitvy u Midway byl součástí Kuritova krycího svazu a během amerických náletů na ochromené těžké křižníky \"Mogami\" a \"Mikuma\" byl 6. června 1942 zasažen jednou pumou. Po opravách v Japonsku odplul v říjnu 1942 do jihozápadního Pacifiku, aby se zúčastnil bojů v „krysích dírách“ Šalomounových ostrovů. Kromě doprovodu „krysích transportů“ se v listopadu zúčastnil námořní bitvy u Guadalcanalu, během které doprovázel Mikawovy křižníky. Osudným se mu stala bitva v Bismarckově moři, během které byl odpoledne 3. března 1943 potopen spojeneckými letouny.\n\n\"Asašio\" byl vedoucí jednotkou své třídy a byl objednán na základě „doplňovacího programu pomocných plavidel z roku 1934“. Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba torpéd typu 93 byla (alespoň v počáteční fázi války) šestnáct kusů.\n\nInstalace radaru, ani výměny dělové věže č. 2 za další protiletadlové kanóny se \"Asašio\" nedočkal.\n\nV noci z 19. na 20. února 1942 se \"Asašio\" zúčastnil bitvy v Bandungském průlivu. Společně s torpédoborcem \"Óšio\" doprovázel transportní loď \"Sasago Maru\", když na ně kolem 23. hodiny zaútočila skupina spojeneckých lodí. \"Asašio\" při nastalé přestřelce torpédem potopil nizozemský torpédoborec Hr. Ms. \"Piet Hein\". Při pozdějším střetnutí s další skupinou spojeneckých lodí zasáhl svými děly lehký křižník Hr. Ms. \"Tromp\" a torpédoborec USS \"Stewart\". Sám \"Asašio\" byl během bitvy zasažen jen jednou a výsledkem byl zničený světlomet, 4 mrtví a 11 zraněných. Po bitvě vzal do vleku poškozenou sesterskou loď \"Mičišio\" a odtáhl ji do Makassaru.\n\nDne 3. března 1943 \"Asašio\" doprovázel konvoj vezoucí posily z Rabaulu do Lae. Během bitvy v Bismarckově moři byl konvoj napaden spojeneckými bombardéry. \"Asašio\" přečkal první vlny útoků bez poškození, ale když se později pokoušel zachraňovat přeživší ze sesterského torpédoborce \"Arašio\" a z nákladní lodě \"Nodžima\", byl rovněž zasažen. Potopil se asi 45 námořních mil (85 km) jihovýchodně od Finschhafenu (Nová Guinea) na pozici .\n\nDne 1. dubna 1943 byl \"Asašio\" vyškrtnut ze seznamu lodí japonského císařského námořnictva.\n\n\n"}
{"id": "270301", "url": "https://cs.wikipedia.org/wiki?curid=270301", "title": "Rangers", "text": "Rangers\n\nRangers je slovo anglického původu s více významy:\n\n\n"}
{"id": "270302", "url": "https://cs.wikipedia.org/wiki?curid=270302", "title": "Texas Rangers", "text": "Texas Rangers\n\nTexas Ranger Divison, obvykle pouze Texas Rangers, je policejní složka s působností v celém státu Texas, má sídlo v městě Austinu.\n\nTato policejní organizace vznikla v roce 1823 jako ozbrojený ochranný oddíl (zejména proti útokům komančů) při druhé kolonizaci Texasu z iniciativy Stephena Fullera Austina. Oficiálně byli založeni jako ozbrojený bezpečnostní útvar v roce 1835. V průběhu doby měl útvar různé role, především vyšetřoval zločiny od vražd až po politickou korupci, ale působil i jako pořádková policie a ochranka guvernéra, stíhal uprchlé zločince a v období Texaské republiky (1836–1845) a mexicko-americké války (1846–1848) vystupoval i jako nepravidelné vojsko.\n\nOd roku 1935 plní funkci státního úřadu pro vyšetřování (SBI) státu Texas.\n\nNejznámějším Texas Rangerem je (nejdřív v seriálu Walker, Texas Ranger, od 2. prosince 2010 je čestným Texas Rangerem i ve skutečnosti) Chuck Norris.\n"}
{"id": "270304", "url": "https://cs.wikipedia.org/wiki?curid=270304", "title": "Sissi (vojenská jednotka)", "text": "Sissi (vojenská jednotka)\n\nFinský výraz Sissi označuje jednotku lehké pěchoty, která provádí průzkumné, sabotážní a guerrillové válečné operace za nepřátelskými liniemi.\n\nByly tak označovány prapory vytvářené Finskou armádou před 2. světovou válkou a během druhé světové války, jejichž struktura je anglosaskými autory často přirovnávána k dnešním Rangers z Americké armády. Šlo o zvláštní oddíly vysoce elitní lehké pěchoty, která se vyznačovala vysokou mobilitou a zvlášť kvalitní lehkou výzbrojí. Specializovaly se na zvlášť náročné úkoly v nepřehledném terénu, dálkové hlídkování v pustině a speciální přepadové akce. Vzhledem k zaměření je zřejmé, že šlo o přísně výběrové jednotky, které byly podrobovány zvláštnímu výcviku. Existovaly celkem tři prapory, ke konci druhé světové války byly zrušeny.\n"}
{"id": "270305", "url": "https://cs.wikipedia.org/wiki?curid=270305", "title": "Petr Chanel", "text": "Petr Chanel\n\nPierre-Louis-Marie Chanel, svatý Petr Chanel (12. července 1803, Potière, Francie - 28. duben 1841, Wallis a Futuna) byl katolický světec, kněz a mučedník.\n\nPo kněžském svěcení, které přijal v roce 1826, působil nějaký čas v duchovní správě v diecézi Belley. Posléze vstoupil do řeholní společnosti maristů. Řád jej poslal na misie na ostrov Futunu v Polynésii (o vánocích roku 1836).\n\nAč se misijní práci věnoval s velikým úsilím, výsledky neodpovídaly vynaložené snaze. I tyto malé výsledky byly příčinou nenávisti, kterou k němu pojali domorodci. Starší generace domorodců sledovala nelibě změny náboženských zvyklostí, které přece jen po určité snaze nastaly.\n\nNenávist dostoupila vrcholu, když syn místního náčelníka přijal křest. Misionář Petr Chanel byl nenávistnými domorodci ubit 28. dubna 1841. Byl to prvomučedník celé Oceánie. V roce 1954 jej papež Pius XII. prohlásil za svatého. Liturgická památka se připomíná ve výroční den jeho úmrtí, tedy 28. dubna.\n"}
{"id": "270307", "url": "https://cs.wikipedia.org/wiki?curid=270307", "title": "Alois Gonzaga", "text": "Alois Gonzaga\n\nSvatý Alois Gonzaga (9. března 1568 – 21. června 1591), někdy též Alois z Gonzagy, italsky Luigi Gonzaga, anglicky Aloysius Gonzaga, německy Aloysius von Gonzaga, byl členem jezuitského řádu, patron mládeže, uctíván jako přímluvce proti moru a očním chorobám.\n\nNarodil se r. 1568 do rodiny hraběte z Castiglione delle Stivere Ferdinanda I. (jinak Ferrante I.) z Gonzagy na rodinném zámku v Castiglione u Mantovy. Jméno rodiny Gonzaga pochází z názvu vesnice a hradu Gonzaga, který leží na půli cesty mezi Mantovou a Reggio nell´Emilia. První zmínky pocházejí ze 12. století. Rod, jehož původ je neznámý, se etabloval mezi šlechtu a začal rozšiřovat svůj majetek. Natolik zesílil, že od roku 1328, vládl Mantově až do 18. století, kdy zemřel poslední vévoda.\n\nNa začátku 16. století zažíval rod za Federiga II. vzestup. Federigo II. dostal r. 1530 titul vévody mantovského, přizval si umělce, jako např. Tiziana, da Vinciho, Raffaela či Monteverdiho a zaměstnával je nejrůznějšími zakázkami.\n\nOtec Aloise Gonzagy chtěl ze svého prvorozeného syna mít válečníka, avšak matka jej vedla ke zbožnosti. Alois byl časně poslán na výchovu, byl vychováván na vévodských dvorech ve Florencii a Mantově a na královském dvoře v Madridu, kde byl pážetem syna Filipa II. Diega. Ještě ve Florencii ve věku deseti let složil slib věčné čistoty. Zapůsobil na něj milánský arcibiskup Karel Boromejský, který mu udělil první svaté přijímání .\n\nPo návratu do Mantovy, když se vrátil z výchovy, vzdal se Alois jako prvorozený svých dědických nároků a přenechal je bratru Rudolfovi. Alois si předsevzal, že bude sloužit Bohu a vstoupí do jezuitského řádu. Otec Ferdinand se mu snažil zabránit, ale Alois si stál za svým. Nakonec svolil a napsal P. generálovi Acquavivovi, nejvýše postavenému jezuitovi, do Říma: „Protože jsem v minulosti měl za to, že bude vhodné zdržet dovolení donu Aloisovi, mému synu, aby vstoupil do tohoto svatého řádu, z obavy před nestálostí a pro jeho mladý věk, nyní se mi zdá, že mohu ujistit, že ho náš Pán povolal, nejenom že si netroufám mu klást překážky a dále odkládat dovolení, ale naopak abych mu vyhověl s velmi klidným duchem a útěchou, posílám jej Vaší nejdůstojnější Paternitě jako otci, který mu bude užitečnější než já.“\n\nMohl se svobodně vydat do Říma, kde se zastavil u svého příbuzného, jeruzalémského patriarchy Scipiona Gonzagy, který proslul přátelstvím s Torquatto Tassou, rovněž s Filipem Nerim a Karlem Boromejským .\nVe věku sedmnácti let, v Římě vstoupil do semináře Tovaryšstva Ježíšova při Sant'Andrea al Quirinale. Duchovně vedl Aloise Gonzagu věhlasný Robert Bellarmino, který byl prohlášen za svatého roku 1930. Po dvou letech u jezuitů složil sliby a věnoval se teologickým studiím a péči o těžce nemocné. Na studiích byl jeho spolužákem pozdější kardinál František kníže Dietrichstein.\n\nRoku 1590 byl zázračně vyrozuměn, že nebude žít dlouho. Zakrátko v Římě vypukl mor a jezuité otevřeli špitál, kde Alois Gonzaga počal pomáhat nakaženým. Sám se při práci nakazil. V nemoci se o něho staral sv. Robert Bellarmino, který později dosvědčil jeho svatost. Posledním dopisem matce vyjadřuje své rozpoložení a očekávání smrti těmito slovy: „Přiznávám se Vám, že jsem pomaten a zcela ztracen při pomyšlení na Boží dobrotu – bezbřehé a záhadné moře, která mne po tak krátkém a nenamáhavém životě volá ke klidu.“ Dne 21. června 1591 zemřel.\n\nKult Aloise Gonzagy se šířil po celé Itálii, roku 1605 jej papež Pavel V. beatifikoval. Roku 1726 byl svatořečen papežem Benediktem XIII. Sv. Alois Gonzaga se připojil k dalším světcům, kteří zemřeli záhy a stali se patrony mládeže, jezuitům Stanislavu Kostkovi (1550-1568) a Janu Berchmansovi (1599-1621). Roku 1729 byl jmenován patronem všech studentů. Svědectvím o úctě k sv. Aloisy Gonzagovi mezi studenty je např. píseň O vago giglio (Ty útlá lilie), která byla zpívána v českém římském semináři Bohemika. Při každé činnosti byl velmi trpělivý, jeho trpělivost byla pak dávána za vzor ostatním křesťanům.\n\nNejčastěji je zobrazen v typické sutaně a rochetě jako člen jezuitského řádu. Jeho atributy jsou lebka, krucifix a lilie. Jako člen šlechtického rodu je oděn do knížecího šatu. Mladistvá fyziognomie je odvozena od portrétu z 16. století, který je uložen ve vídeňském Kunsthistorisches Museum.\n\nScény s sv. Aloisem Gonzagou se váží k několika životním momentům: první přijímání od Karla Boromejského, zřeknutí se dědictví, odchod z domu a sliby Aloise Gonzagy.\n\n\n\n"}
{"id": "270311", "url": "https://cs.wikipedia.org/wiki?curid=270311", "title": "Wagenburg", "text": "Wagenburg\n\nVýraz Wagenburg může mít následující významy:\n\n"}
{"id": "270313", "url": "https://cs.wikipedia.org/wiki?curid=270313", "title": "Méghálaj", "text": "Méghálaj\n\nMéghálaj je malý stát v severovýchodní Indii. Jeho jméno znamená v sanskrtu „příbytek mraků“. Sousedí s Ásámem na severu a Bangladéšem na jihu. Hlavní město je Šilaung. Rozloha státu je 22 429 km². Méghálaj má přes dva milióny obyvatel.\n\nJe to chudý stát, hlavní úlohu v ekonomice má zemědělství. Sestává převážně z horského pásma, jehož výška přesahuje tisíc m n. m. Díky horám a tomu, že leží na severu Indie, má většina státu horské subtropické klima. Přezdívá se mu proto „Skotsko východu“.\n\nŠilaung, hlavní město státu, je populární horské letovisko.\n\nMěsto Čérápuňdží je nejvlhčím městem na světě, ročně tu spadne průměrně 12 m srážek. Tato oblast je tak vlhká proto, že náhle stoupající horské pásmo zachycuje vlhkost monzunů přicházejících od Indického oceánu. Místní obyvatelé se díky tomu naučili vytvářet živé mosty z kořenů stromů, některé jsou až 100 m dlouhé a unesou 50 osob.\n"}
{"id": "270315", "url": "https://cs.wikipedia.org/wiki?curid=270315", "title": "Nágáland", "text": "Nágáland\n\nNágáland je hornatý stát v severovýchodní části Indie. Na západě sousedí se státem Ásám, Arunáčalpradéšem na severu, Myanmarem na východě a Manipurem na jihu. Hlavní město je Kóhíma. Rozloha státu je 16 579 km².\n\nJako lingua franca se zde používá nágálandská kreolština.\n\nNágáland je pozoruhodný náboženským složením obyvatelstva: 90% obyvatel tvoří křesťané, z nichž většina jsou baptisté. Nágáland je tak nejkřesťanštějším spolkovým státem Indie. K hinduismu se v Nágálandu hlásí 7,7% obyvatel, k islámu 1,8% obyvatel a zbytek tvoří animisté.\nPůvodními obyvateli v oblasti jsou Nágové, kteří se dělí na 12 hlavních kmenů, hovořících vzájemně nesrozumitelnými jazyky z tibeto-barmské skupiny. Některé kmeny se dále dělí na teritoriální nebo rodové skupiny, které byly v minulosti často navzájem nepřátelské. Hlavní rozdělení nágských kmenů je následující:\nJižní kmeny: Angamiové, Maové, Maramové, Tanghulové\nStřední kmeny: Aové, Lothové, Rengmové\nSeverovýchodní kmeny: Konjakové, Čangové, Phómové, Ymčungerové, Khiamňiunganové\n\nKultura severovýchodních kmenů je nejzachovalejší, protože jejich příslušníci byli nejpozději ovlivněni indickou společností a christianizací.\nSpolečnost nágských kmenů byla rodová a patrilineární. Chlapci a mladí muži trávili čas ve společných noclehárnách zvaných \"morung\", což byla většinou největší stavba ve vesnici. V \"morungu\" se prováděly rituály, plánovaly válečné výpravy a byly v něm umístěny velké signalizační bubny, dlabané z celého kmene stromu. U některých kmenů měly podobné noclehárny i neprovdané dívky.\nNágové se hojně zdobili tetováním, u některých kmenů, zvláště Konjaků a Čangů si tetovali i obličeje. Důležitým rituálem byla iniciace a pohřeb. Tyto obřady, stejně jako svátky ročního cyklu, spojené s pěstováním plodin, doprovázely zvířecí oběti duchům a předkům. Obvyklou obětinou byl kohout nebo prase, ale největší vážnost získal hospodář, který obětoval gayala a jeho masem pohostil celou vesnici. Za takový projev štědrosti byl obětník odměněn tím, že si mohl průčelí domu vyzdobit ornamentální řezbou.\nNágové jsou převážně rolníci, kteří na terasovitých políčkách pěstují slzovku, rýži a proso. Menší význam má pastevectví (chov gayalů a prasat), lokálně též lov a rybolov. K lovu tradičně užívají kuše s otrávenými šipkami. Vynikají řezbářským uměním. V minulosti prosluli jako lovci lebek, lebky však oddělovali také svým zemřelým. Nágové byli velmi bojovní a mezikmenové války spojené s lovem lebek u nich byly ukončeny až kolem roku 1965.\n"}
{"id": "270318", "url": "https://cs.wikipedia.org/wiki?curid=270318", "title": "Jordan Mechner", "text": "Jordan Mechner\n\nJordan Mechner (* 4. června 1964, New York, New York, USA) je americký tvůrce her, herní designér a režisér filmů. \n\nNarodil se v New Yorku a promoval na Yale University v roce 1985.\n\nJeho první hra byla \"Karateka\" (1984), kterou napsal ještě během svých studií. \"Prince of Persia,\" vydaná v roce 1989, je hra známá především plynulostí animací lidských figurek. Oba tituly vydal Brøderbund. Pro animace použité v \"Prince of Persia\", Mechner trávil mnoho dní učením se z video nahrávek a fotek svého bratra Davida, jak běhá, skáče - vše pak pečlivě přenáší do hry.\n\nV roce 1993 zakládá Smoking Car Productions, tým vývojářů her se sídlem v San Francisco. Začínají pracovat na \"The Last Express\". Hra však neměla komerční úspěch a Smoking Car Productions se rozpadá.\n\nV roce 2003 vydává Ubisoft 4. díl ságy \"Prince of Persia\" - \"\", kde Mechner přispěl jako textař a herní designér. Jeho jméno je také spojeno s 5. dílem, \",\" který je pokračováním na \"Prince of Persia: The Sands of Time\". Třetí díl trilogie \"Sands of Time\" - \"\", vychází v prosinci 2005.\n\nV ohlasech na \"\", Mechner je citován v prosinci 2005 v magazínu \"Wired Magazine\", kde říká: \"\"I'm not a fan of the artistic direction, or the violence that earned it an M rating. The story, character, dialog, voice acting, and visual style were not to my taste.\"\"\n\nMechner dnes píše scénáře a designuje video hry. Také napsal a zrežíroval \"Waiting for Dark\" a \"Chavez Ravine: A Los Angeles Story\", oboje vyhrály dokumentární cenu.\n\n\n"}
{"id": "270319", "url": "https://cs.wikipedia.org/wiki?curid=270319", "title": "Václav Robert z Kounic", "text": "Václav Robert z Kounic\n\nVáclav Robert hrabě z Kounic, německy \"Wenzel Robert Graf von Kaunitz\" (26. září 1848 Drážďany – 17. října 1913 Uherský Brod), byl český politik a patron brněnské vysoké školy. Pocházel z české větve šlechtického rodu Kouniců.\n\nByl synem hraběte Michaela Karla Kounice a jeho manželky Eleonory, rozené Voračické-Bissingen z Paběnic. Již od mladých let byl svým vychovatelem, spisovatelem Ferdinandem Schulzem a svou matkou veden k lásce k vlasti. 26. listopadu 1877 se oženil s Josefínou Čermákovou (1849–1895)), jejíž sestra byla vdána za skladatele Antonína Dvořáka. Sama Josefína byla slavnou českou divadelní herečkou. Svou druhou ženu, také Josefínu (rozená Horová), si vzal 12. května 1908. Václav měl sedm bratrů: Albrechta Vincence, Rudolfa, Jindřicha, Ferdinanda, Jiřího, Emanuela a Evžena.\n\nPo maturitních zkouškách na gymnáziu studoval práva na Karlo-Ferdinandově univerzitě v Praze a na Vídeňské univerzitě, kde také v roce 1873 promoval na doktora práv. Přitom se účastnil jako mimořádný posluchač přednášek na ekonomické škole v Táboře.\n\nOd roku 1883 byl poslancem Českého zemského sněmu, do roku 1887 za Stranu konzervativního velkostatku, pak složil mandát a byl ihned zvolen znovu, nyní ovšem za mladočechy.\n\nVe volbách do Říšské rady roku 1885 získal i mandát v Říšské radě (celostátní zákonodárný sbor), kde reprezentoval městskou kurii, obvod Slaný, Louny atd. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jeho umístění na společnou českou kandidátní listinu bylo součástí taktiky, kterou tehdy prosadil František Ladislav Rieger, kdy se Český klub coby střechová parlamentní frakce českých poslanců snažil udržovat ve svém rámci všechny proudy české politiky, tedy staročeský, mladočeský i šlechtický.\n\nV roce 1887 se podílel na opětovné aktivizaci mladočeské strany a společně s poslanci Eduardem Grégrem a Karlem Adámkem svolal její 4. sjezd, na které se mladočeši začali jasně programově vymezovat proti staročeské reprezentaci. Zároveň toho roku podepsal výzvu mladočeských poslanců F. L. Riegrovi, aby zásadně rekonstruoval vedení poslaneckého Českého klubu. Nakonec z Českého klubu odešel. V říjnu 1887 se uvádí jako jeden z šesti členů rodícího se mladočeského klubu na Říšské radě (oficiálně Klub neodvislých českých poslanců). Kromě Kounice v něm zasedli ještě Gabriel Blažek, Emanuel Engel, Eduard Grégr, Leopold Lažanský a Jan Vašatý).\n\nPoslanecký post obhájil za stejný obvod ve volbách do Říšské rady roku 1891. Ve volbách do Říšské rady roku 1897 byl zvolen za kurii venkovských obcí, obvod Karlín, Český Brod atd., ale již 23. září 1897 na schůzi sněmovny byla oznámena jeho rezignace. Jako poslanec se zasadil za osmihodinovou denní pracovní dobu dělníků, za rovnoprávný přístup žen k zaměstnání a zrovnoprávnění českého jazyka na univerzitě v Praze.\n\nPo smrti svého bratra Albrechta roku 1897 převzal správu rodového majetku na jižní Moravě (Slavkov u Brna, Uherský Brod).\n\n12. května 1908 daroval svůj palác vysoké škole v Brně a zřídil nadaci pro stavbu studentských kolejí. Kvůli svým postojům byl také označován za „Rudého hraběte“.\n\n"}
{"id": "270322", "url": "https://cs.wikipedia.org/wiki?curid=270322", "title": "Jan Leonardi", "text": "Jan Leonardi\n\nSvatý Jan Leonardi (* 1541, Toskánsko - 9. října 1609, Řím) je katolický světec a kněz.\n\nJan se narodil v roce 1541 v obci Diecimo v Toskánsku, nedaleko města Lucca v severní Itálii. Nejprve pracoval v lékárně, roku 1571 byl vysvěcen na kněze. Soustředil se pak především na výuku křesťanské nauky dle směrnic, které zavedl Tridentský koncil, sestavil také příručku k vyučování náboženství.\n\nV roce 1574 založil společnost kleriků Matky Boží, vedle vyučování se věnoval šíření úcty k Eucharistii. Papežem (tehdy jím byl Klement VIII.) mu bývaly svěřovány vizitace a duchovní obnova mnoha řeholních kongregací. V Římě podporoval zřizování nemocnic a škol. V roce 1603 položil základy misionářské studijní koleje. Z této koleje se později vyvinul papežský institut \"\"de propaganda fidei\"\" (dílo šíření víry). Zemřel 9. října 1609 v Římě. Svatořečen byl v roce 1938, liturgická památka se připomíná 9. října, ve výroční den jeho smrti.\n"}
{"id": "270324", "url": "https://cs.wikipedia.org/wiki?curid=270324", "title": "Jeroným Emiliani", "text": "Jeroným Emiliani\n\nSvatý Jeroným Emiliani (ital. \"Gerolamo Emiliani\" (1486, Benátky - 8. února 1537) byl italský kněz a zakladatel řádu regulovaných kleriků Konregace ze Somasky (lat. \"Clerici Regulares Congregationis Somaschae \") a katolický světec.\n\nJeroným se narodil v městě Benátky v patricijské rodině v roce 1486. Když mu bylo 25 let, dostal se jako voják do zajetí, tehdy se rozhodl skoncovat s dosavadním způsobem života a dát se do služeb potřebných.\n\nZaložil řeholní společnost vzdělaných kleriků, která měla jako hlavní poslání péči o sirotky, chudé a nemocné. Prvním sídlem společnosti byla Somasca u města Bergamo v severní Itálii. Za epidemie moru roku 1528 se Jeroným při ošetřování nemocných sešel se sv.Kajetánem, jehož duchovní dráhu ovlnil. Při další morové epidemii se opět zapojil do ošetování a zaopatřování umírajících, nakazil se morem a 8. února 1537 v Somasce zemřel. Svatořečen byl v roce 1767 a v roce 1928 byl prohlášen patronem sirotků a opuštěné mládeže. Liturgická památka je 8. února, (původně 20. července).\n"}
{"id": "270326", "url": "https://cs.wikipedia.org/wiki?curid=270326", "title": "Urísa", "text": "Urísa\n\nUrísa - nově přejmenovaná na \"Uríša\" ( ଓଡ଼ିଶା, anglicky Odisha) - je stát na východním pobřeží Indie. Na severu sousedí s Džharkhandem, na severovýchodě se Západním Bengálskem, na jihu s Ándhrapradéšem a na západě s Čhattísgarhou. Počet obyvatel přesáhl 36 milionů.\n\nUrísa patří mezi nejchudší z indických svazových států. Krom hinduistickým poutníků sem jezdí bohatí Bengálci na rekreaci k moři (Bengálskému zálivu) na zdejší nádherné mělké písčité pláže a západní turisté obdivovat skvosty starověké a středověké architektury.\n\nHlavním městem je město Bhuvanéšvar (urijsky: ଭୁବନେଶ୍ବର, hindsky: Bhubaneśvar (भुवनेश्वर), anglicky: Bhubaneshwar), s cca 800 tisíci obyvateli, dalším velkým městem je Kaṭak (urijsky: କଟକ, hindsky: कटक, anglicky psáno \"Cuttack\"), s cca 750 000 obyvateli, který byl původním hlavním městem Urísy.\n\nVýznamným poutním místem Kršnova kultu je Purí (urijsky: ପୁରୀ, hindsky: पुरी), Kršna je zde uctíván pod jménem Džagannáth (sanskrt) nebo také Džagarnátha (jagarnātha = Pán světa). K jeho poctě se zde v červnu až červenci (druhého dne měsíce ašádha) pořádají velkolepá procesí vozů nazývaná Ratha játrá (rathayātrā – रथयात्रा – ରଥ ଜାତ୍ରା).\n\nDalším zajímavým městem je Kónárk (urijsky: କୋଣାର୍କ, hindsky: कोनार्क), s architektonicky a historicky významným Chrámem Slunce, který má tvar Súrjova vozu s 12 páry obrovských kol, taženého koňským sedmispřežím. Západní turisty ale lákají spíše erotické rytiny na motivy z Kámasútry. Tento chrám byl zasypán a znovu vykopán až počátkem 20. století. Mimo toho jsou zde i další významná archeologická naleziště.\n\nChrámové stavitelství Urísy tvoří stylově vyhraněnou součást hinduistické architektury severní Indie .\n\nNa území dnešní Urísy kdysi ve starověku byla mocná říše Kalinga (republika!), kterou proslavil indický císař Ašóka, když ji za cenu nepředstavitelných ztrát na obou stranách dobyl, začlenil do Maurjovské říše a zděšen krvavým masakrem se vzdal násilí a konvertoval k buddhismu.\n\nV Uríse se mluví vlastním jazykem - urijštinou. Tento jazyk má i vlastní písmo. Jeho zařazení je:\n\nUrijským jazykům nejpříbuznější jsou Bengálskoassámské jazyky - bengálština a ásámština.\n\n"}
{"id": "270328", "url": "https://cs.wikipedia.org/wiki?curid=270328", "title": "Žabí muži", "text": "Žabí muži\n\nSouslovím žabí muži bývají označovány specializované elitní vojenské nebo i policejní jednotky (často jsou součástí válečného námořnictva), speciálně vycvičené a vyškolené zpravidla pro diverzní boj ve vodě či přímo pod vodní hladinou. Kromě základního vojenského a potápěčského výcviku musí tito muži zvládat další vojenské technické odbornosti zejména diverzní povahy (např. kladení min, odstraňování náloží, útok proti hladinovému či ponornému plavidlu apod.).\n\nV přeneseném významu slova výraz žabí muž představuje synonymum pro jakéhokoliv potápěče obecně.\n"}
{"id": "270329", "url": "https://cs.wikipedia.org/wiki?curid=270329", "title": "Turibius z Mongroveja", "text": "Turibius z Mongroveja\n\nTuribius z Mongroveja (Toribio Alfonso de Mogrovejo , 16. listopadu 1538 – 23. března 1606) byl španělský inkvizitor a později římskokatolický arcibiskup v Limě, nyní uctíván jako světec.\n\nTuribius se narodil v roce 1538 ve Španělsku. V Salamance studoval práva a třebaže dosud laik se stal předsedou inkvizičního tribunálu v městě Granada. V roce 1580 odjel jako arcibiskup do Peru. Jako Limský arcibiskup soucítil s domorodými Indiány a chránil je před španělskými přehmaty. Svolal celkem 12 synod, jejichž úkolem bylo připravit kněze na misijní práci. Zvláště 3. limský sněm měl zásadní význam pro celou Latinskou Ameriku.\n\nJako arcibiskup konal četné vizitace. Na poslední zemřel. Stalo se tak v Santiago de Miraflores v malé kapli, dne 23. března 1606. V okamžiku smrti byl obklopen domorodci. V následujícím roce bylo jeho tělo převezeno do Limy. Svatořečen byl v roce 1724. Liturgická památka se připomíná v den úmrtí, 23. března.\n"}
{"id": "270330", "url": "https://cs.wikipedia.org/wiki?curid=270330", "title": "Gudžarát", "text": "Gudžarát\n\nGudžarát (gudžarátsky ગુજરાત, \"Gudžarát,\" anglicky \"Gujarat)\" je svazový stát v západní Indii. Na severozápadě sousedí s pákistánskou provincií Sindh, na severu s Rádžasthánem, na východě s Madhjapradéšem a na jihu s Maháráštrou. Dále sousedí s drobnými federálně spravovanými územími Dádra a Nágar Havélí a Daman a Diu.\n\nJeho obyvatelé hovoří indoárijským jazykem gudžarátštinou, příbuznou hindštině. Gudžarát vznikl v roce 1960 rozdělením státu Bombaj (za britské vlády tzv. Bombajské prezidentství) podle jazykových hledisek na Gudžarát a Maháráštru.\n\nPodle sčítání z roku 2011 zde žilo 60 383 628 obyvatel a hustota zalidnění byla 308 obyvatel/km². Většinu obyvatel tvoří Gudžarátci, mezi větší etnické menšiny se řadí Marwari a Bihárci. Obyvatelstvo je většinově europoidního původu, drávidská příměs zde není tak výrazná jako v ostatních částech Indie vzhledem k poloze státu a jeho otevřenosti západní Asii, odkud mohli pronikat árijští nájezdníci. Hinduisté v roce 2011 tvořili 89,09 % obyvatel a muslimové 9,89 %; zbytek byla rozmanitá menší náboženství, např. judaismus, džinismus, zoroastrismus či křesťanství. K vyznavačům zoroastrismu patří Pársové, mnoho párských rodů, které hrály zásadní úlohu při rozvoji indického průmyslu, má kořeny právě v Gudžarátu.\n\nEkonomika Gudžarátu patří k nejrychleji rostoucím v Indii. Je zde vysoká ekonomická svoboda a jde o jedno z průmyslových center Indie. Je zde rozvinutý petrochemický průmysl. Pěstují se datle, bavlna, arašídy a cukrová třtina. Mezi další produkty patří mléko a mléčné výrobky.\n\nNachází se zde nejvyšší socha světa. Takzvaná socha Jednoty představuje bojovníka za indickou nezávislost Vallabhbháího Patéla a měří 182 metrů. Nechal ji vystavět indický premiér Naréndra Módí. Socha Jednoty váží 67 tisíc tun. Je postavena tak, aby odolala silnému zemětřesení i velmi silnému větru. Na plášť sochy bylo použito 12 tisíc bronzových plátů o hmotnosti 1850 tun. Monument a jeho okolí zaujímá více než 20 tisíc metrů čtverečních, součástí je i umělé jezero o výměře 12 kilometrů čtverečních. Na soše pracovalo více než 2000 místních dělníků a několik stovek pracovníků z Číny.\n\nGudžarát se dělí na 26 okresů (gudžarátsky જીલ્લા \"džíllá,\" pl. જીલ્લાઓ \"džílláó,\" anglicky \"district,\" pl. \"districts),\" 225 táluk a 18539 gámad.\n\n"}
{"id": "270333", "url": "https://cs.wikipedia.org/wiki?curid=270333", "title": "Himáčalpradéš", "text": "Himáčalpradéš\n\nHimáčalpradéš (hindsky हिमाचल प्रदेश, \"Himāčala pradeśa,\" anglicky \"Himachal Pradesh)\" je stát v severozápadní Indii s hlavním městem Šimla. Na severu sousedí se státem Džammú a Kašmír, na západě a jihozápadě s Paňdžábem, s Harijánou a Uttarpradéšem na jihu, Uttarákhandem na jihovýchodě a Tibetem na východě. Rozloha státu činí 55 780 km².\n\nReliéf převážné části území Himáčalpradéše je velmi hornatý, procházejí tudy jednotlivá pásma Himálaje. Nejvyšších výšek dosahují hory kolem údolí Spíti. Jako nejvyšší hora Himáčalpradéše bývá dodnes chybně uváděna hora Šilla (शिल्ला) () s nadmořskou výškou 7025 nebo 7026 m, její skutečná výška je ale jen 6132 m. Chybného měření se dopustila už zeměměřická výprava George Everesta v 19. století; spekuluje se o tom, že omylem zaměřili vzdálenější vyšší horu, kterou viděli ve stejné ose. Chybně změřená výška ovšem horu proslavila. V rámci měření totiž na její vrchol v roce 1860 vystoupil bezejmenný indický dělník a umístil tam zaměřovací tyč; po desetiletí se věřilo, že jde o nejvyšší horu, na kterou dosud vystoupil člověk, a že tento rekord padl až v roce 1907 výstupem na Trisul. Pozdějším horolezeckým výpravám v polovině 20. století se udávaná nadmořská výška zdála podezřelá, až nakonec další zeměměřický průzkum potvrdil, že hora je téměř o 900 metrů nižší. Přesto se chybná výška 23050 stop (7026 m) objevuje ještě na americké topografické mapě z roku 1954 a některé publikace ji opisují dodnes.\n\nSkutečnou nejvyšší horou Himáčalpradéše je Leo Pargial (6791) na hranicích s Tibetem severovýchodně od ústí řeky Spíti do Satledže a severně od průlomu Šipki La, kde Satledž a silnice Hindustan-Tibet Road prorážejí hlavní himálajský hřeben.\n\nHimáčalpradéš se dělí na 12 okresů (hindsky जिला \"džilá,\" pl. जिले \"džilé,\" anglicky \"district,\" pl. \"districts).\"\n\n"}
{"id": "270334", "url": "https://cs.wikipedia.org/wiki?curid=270334", "title": "Kamil de Lellis", "text": "Kamil de Lellis\n\nKamil de Lellis (25. května 1550, Chieti, Itálie - 14. července 1614, Řím) je katolický světec, kněz a zakladatel řádu kamilliánů.\n\nNarodil se 25. května 1550 v obci Bucchinico u Chieti v Arbuzzách (Itálie). Bojoval v armádě benátské republiky proti Turkům. Posléze chtěl zanechat vojenského života, který byl rozmařilý a vstoupit ke kapucínům. Pro vážné onemocnění ale nebyl přijat. Během svého léčení v Římské nemocnici pomáhal ošetřovat ty, co na tom byli ještě hůř než on. Rozhodl se, že pomoci nemocným zasvětí svůj život.\n\nV roce 1582 založil společenství, které si říkalo \"služebníci nemocných\" a které jako svůj znak začalo užívat červený kříž. Z tohoto společenství později vznikla řeholní společnost kamiliánů.\n\nNa Kamila de Lellis měl velký vliv sv. Filip Neri. Ve službě nemocným spatřoval službu trpícímu Kristu a této činnosti nezanechal ani poté, co byl v roce 1584 vysvěcen na kněze. Zemřel v Římě 14. července 1614, svatořečen byl v roce 1746 a roku 1886 prohlášen patronem nemocných a umírajících. Liturgická památka se slaví 14. července.\n"}
{"id": "270336", "url": "https://cs.wikipedia.org/wiki?curid=270336", "title": "Masakr v Babím Jaru", "text": "Masakr v Babím Jaru\n\nMasakr v Babím Jaru bývá nazývána akce německých jednotek Einsatzgruppen, které na místě poblíž Kyjeva postřílely koncem září 1941 přes 33 tisíc Židů a v průběhu Velké vlastenecké války několik desítek tisíc dalších občanů tehdejšího SSSR.\n\nAž do roku 1961 byl \"Babyn Jar\" (Бабин Яр, rusky: Бабий Яр \"Babij Jar\") jednou z největších roklin v blízkosti Kyjeva. Délka rokle dosahovala asi 2,5 km a její hloubka asi 50 m. V jejím středu tekl potok. Babyn Jar je v historických kronikách zmíněn poprvé v roce 1401 v souvislosti s prodejem tohoto pozemku (od staré ženy – rusky baby) dominikánskému klášteru. V průběhu staletí sloužila roklina k různým účelům, včetně vojenských táborů a nejméně dvou hřbitovů – jednoho pravoslavného a druhého židovského, který byl zrušen v roce 1937.\n\nV měsíci září 1941 po dobytí Kyjeva německými vojsky byla dána ve známost tato vyhláška:\n\"„Židé žijící v Kyjevě a jeho okolí se dostaví 29. září 1941 v 8 hodin ráno na roh ulic Melnikovy a Dokterivské (u hřbitovů ). S sebou si vezmou osobní doklady, cennosti, peníze, teplé oblečení, spodní prádlo atd. Všichni Židé, kteří neuposlechnou toto nařízení a budou přistiženi kdekoli jinde, budou zastřeleni. Všichni civilisté, kteří vniknou do budov evakuovaných Židů a odcizí jejich majetek, budou zastřeleni.“\" Byl to začátek předem připravené akce, kterou naplánoval vrchní velitel SS a policie na Ukrajině Obergruppenführer Friedrich Jeckeln.\n\nŽidé byli následně 29. září 1941 odvedeni ze shromažďovacích míst Sonderkomandem 4a, jemuž velel Standartenführer Paul Blobel, do rokle Babí Jar, vzdálené 3 km od Kyjeva. Akce se účastnily i dva oddíly policejního praporu a ukrajinská milice. Židé byli na místě rozděleni do skupin, byly jim odebrány cenné věci a osobní dokumenty a bylo jim nařízeno vysvléci se do naha. Poté sestoupili do rokle, kde si je převzala Schutzpolizei. Muži, ženy i děti byli nuceni lehnout si obličejem k zemi a byli stříleni zezadu. Ti Židé, kteří přicházeli později, si museli lehnout na mrtvoly a očekávat smrtelnou ránu. Hrůzná jatka trvala 2 dny, 29. a 30. září 1941. Podle zprávy, která byla odeslána do Berlína, bylo zavražděno 33 771 Židů.\n\nAkce z konce září, která se s ohledem na dobu provedení stala největší hromadnou vraždou v dějinách lidstva, nebyla tou poslední. V průběhu nacistické okupace sloužila rokle Babí Jar k dalším hromadným vraždám, i když menšího rozsahu. Na místě byly zavražděny další desetitisíce Židů, Romů, Ukrajinců a Rusů. Byli zde vražděni též váleční zajatci a partyzáni.\n\nNa masakr v Babím Jaru se mělo po válce paradoxně zapomenout , a to kvůli Stalinově antisemitské politice 50. let . Situace se změnila na přelomu 50. a 60. let, kdy místo navštívil známý sovětský básník Jevgenij Jevtušenko, který svou básní k tomuto místu rozpoutal diskusi. Roku 1962 složil na základě této básně svou světoznámou 13. symfonii Dmitrij Šostakovič. Roku 1965 byla vyhlášena anonymní soutěž na památník všem obětem masakru v Babím Jaru, který byl po různých peripetiích odhalen roku 1976 Za hranicemi SSSR se setkal s ostrou kritikou, protože nedostatečně upomíná na skutečnost, že většina obětí byli Židé. 29. září roku 1991 byl vybudován židovský památník Menora v parku Babij jar u stanice metra Dorožiči, v následujících letech byly odhaleny i památníky další (kříž na památku zavražděných pravoslavných kněží, další na památku Romů či Ukrajinců). \n\n"}
{"id": "270337", "url": "https://cs.wikipedia.org/wiki?curid=270337", "title": "Galina Čisťakovová", "text": "Galina Čisťakovová\n\nGalina Valentinovna Čisťakovová, někdy je uváděna i jako Čisťjakovová, ( ; * 26. června 1962 Izmajil) je bývalá sovětská atletka – skokanka do dálky i trojskokanka, která na sklonku své sportovní kariéry reprezentovala Slovensko.\n\nV současnosti je držitelkou světového rekordu ve skoku do dálky žen výkonem 752 cm, kterého dosáhla v barvách SSSR v roce 1988. V témže roce pak získala na olympijských hrách v Soulu bronzovou medaili. V roce 1996 se zúčastnila Olympijských her v Atlantě v disciplínách skoku dalekém a trojskoku.\n\nV těchto disciplínách vytvořila v roce 2001 také dva slovenské rekordy jako sportovní veteránka (ženy mezi 35 a 39 lety věku), v Banské Bystrici ve skoku do dálky s výkonem 613 cm a v Aténách v trojskoku s výkonem 14,02 metru.\n\nJejím manželem je trojskokan Alexandr Beskrovnij. Žijí na Slovensku.\n\n"}
{"id": "270339", "url": "https://cs.wikipedia.org/wiki?curid=270339", "title": "Polnička", "text": "Polnička\n\nPolnička () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1420.\n\nOd 18. století až do roku 1859, kdy její existenci ukončil požár, byla v Polničce huť s vysokou pecí a válcovna. Suroviny brala z nedalekých jedenácti povrchových dolů a šachty Gabriel. Ruda obsahovala až 32 % železa. Huť využívala dřevěné uhlí z lesů Vysočiny a vodu z nedalekého rybníka Velkého Dářka. Po roku 1838 dodávala na trh kolejnice a pro stavbu vodovodu ve Vídni také například litinové potrubí.\n\nOd 1. července 1980 do 31. prosince 1991 byla obec součástí města Žďár nad Sázavou.\n\n\n\n\n"}
{"id": "270343", "url": "https://cs.wikipedia.org/wiki?curid=270343", "title": "Cavour (550)", "text": "Cavour (550)\n\nCavour (550) je víceúčelová letadlová loď italského námořnictva. V současnosti je jeho vlajkovou lodí. V této funkci vystřídala letadlovou loď \"Guiseppe Garibaldi\". Loď je projektována pro provoz vrtulníků a letadel V/STOL, obojživelné operace, velení operačních svazů či humanitární mise. S pomocí čtyř vyloďovacích člunů LCVP a vrtulníků může přepravovat vojenský či civilní výsadek včetně tanků.\n\nLoď byla stavěna ve dvou kusech. Jednu část přitom postavila loděnice Fincantieri ve městě Sestri Levante a druhou loděnice v Janově. Obě sekce byly později spojeny v plovoucím suchém doku v La Spezii. Kýl byl založen v roce 2001, loď byla 20. června 2004 spuštěna na vodu. Námořnictvu byla předána 27. března 2008. Plně operační je od 10. června 2009.\n\nLoď je pojmenována po italském politiku hraběti Camillu Bensovi di Cavour. Původně se však uvažovalo o jménu \"Andrea Doria\", po stejnojmenném admirálu námořnictva Janovské republiky.\n\nLoď má průběžnou letovou palubu a velitelský můstek na pravoboku. Na přídi má skokanský můstek, usnadňující start plně naložených letounů. Na palubě je šest přistávacích bodů pro transportní vrtulníky a jeden pro pohotovostní záchranný vrtulník. \n\nPalubní hangár má délku 134,2 m, šířku 31 metrů a plochu 2500 m². Do hangáru se vejde 8 letounů či 12 vrtulníků. Dalších osm letadel může parkovat na letové palubě. V případě potřeby může hangár sloužit pro uskladnění až 24 tanků Ariete či 100 lehkých vozidel. Do hangáru je přístup pomocí bočních nájezdových ramp s nosností 70 tun, zatímco s letovou palubou ho spojují dva výtahy s nosností 30 t pro letouny a dva výtahy s nosností 15 tun pro munici. \n\nLetecké křídlo nemá pevné složení, ale mění se podle konkrétního úkolu. Obvykle nese osm útočných letounů AV-8B Harrier II (v budoucnu též typu F-35B) či 12 vrtulníků typu EH-101, NH-90 či SH-3D/H. Možné jsou též různé kombinace letounů a vrtulníků. V případě, že je \"Cavour\" nasazen v roli vrtulníkové výsadkové lodi, nese 12 transportních vrtulníků EH101 s výsadkem až 450 mariňáků.\n\nK obraně proti vzdušným cílům a protilodním střelám jsou na palubě čtyři osminásobná vertikální vypouštěcí sila A43 Sylver pro protiletadlové řízené střely Aster 15. Střely mají dosah 30 km. Hlavňovou výzbroj tvoří dva 76mm kanóny OTO Melara Super Rapid a tři 25mm kanóny.\n\nPohonný systém je koncepce COGAG. Tvoří ho čtyři plynové turbíny General Electric/FIAT LM2500. Nejvyšší rychlost je 29 uzlů. Dosah je 7000 námořních mil při rychlosti 16 uzlů.\n\nV červenci 2019 byla loděnicí v Tarentu zahájena generálka plavidla po deseti letech služba, spojená s jeho úpravou pro provoz kolmostartujících letounů F-35B Lightning II. Dokončení prací je plánováno na jaro 2020.\n\n"}
{"id": "270347", "url": "https://cs.wikipedia.org/wiki?curid=270347", "title": "Capillaria hepatica", "text": "Capillaria hepatica\n\nCapillaria hepatica je parazitická hlístice jater hlodavců. Vzácně se vyskytuje i u jiných savců a byla popsána i u člověka.\n\n\"Calodium hepaticum\" auct.\n\nDospělí nematodi jsou asi 20 mm dlouzí tencí červi a žijí v jaterním parenchymu. Samička klade vajíčka, která jsou deponována rovněž v jaterní tkáni, kde jsou časem, jako cizorodý materiál, obklopena vazivovým pouzdrem.\n\nK dalšímu vývoji je nutná smrt hostitele – a pozření jeho jater predátorem nebo mrchožroutem. Vývoj embrya ve vajíčku totiž v naprosté většině případů nezačne, neprojdou-li vajíčka trávicím traktem masožravce. \"Aktivovaná\" vajíčka jsou s výkaly vyloučeny zpět do vnějšího prostředí, kde v půdě dokončí svůj vývoj a stanou se infekčními.\n\nDefinitivní hostitel se nakazí požitím těchto infekčních vajíček nebo paratenického hostitele, kterým jsou žížaly. Ve střevě se z vajíčka uvolní larva L1, která migruje do jater, kde se svléká a asi za tři týdny dospívá.\n\nNejdůležitějším hostitelem kapilárie jsou hlodavci, hlavně potkan, u kterého se prevalence pohybuje mezi 9-94% a dále další druhy rodu \"Rattus\". V zoologických zahradách se vyskytuje též u psounů a dalších hlodavců. Vzácně se popisuje u hmyzožravců, šelem, sudokopytníků a je známo něco přes 30 případů nákazy člověka\n"}
{"id": "270354", "url": "https://cs.wikipedia.org/wiki?curid=270354", "title": "Karamelizace", "text": "Karamelizace\n\nKaramelizace je jednak štěpení - disociace (resp. hydrolytické štěpení), jednak oxidace cukru. Oxidace probíhá při zahřátí cukru na teplotu vyšší než 110 °C (zavisí na druhu cukru). Tento proces se často používá v gastronomii pro svou typickou karamelově sladkou chuť. Hnědá barva je výsledkem tří skupin polymerů: tj. karamelany (CHO), karameleny (CHO) a karameliny (CHO). Je to typ neenzymatického hnědnutí.\nPři zahřátí běžného řepného cukru (sacharózy) dojde k vzájemnému oddělení dvou sacharidů, jež disacharid tvoří - fruktózy a glukózy. Jelikož má fruktóza teplotu tání 110 °C, dojde k oddělení poměrně brzy.\n\nTeploty, při kterých začne cukr karamelizovat závisí na druhu cukru, karamelizace je tedy chemický proces závislý na teplotě.\n\nKaramelizace je rovněž závislá na chemickém prostředí (konkrétněji acidobazické rovnováze). Míra karamelizace je nejnižší, pokud se pH blíží neutrálním hodnotám, naopak největší je na obou krajích acidobazického spektra: pod pH=3 a nad pH=9.\n\n\n"}
{"id": "270355", "url": "https://cs.wikipedia.org/wiki?curid=270355", "title": "The 69 Eyes", "text": "The 69 Eyes\n\nThe 69 Eyes je finská gothic rocková skupina.\n\nThe 69 Eyes vznikli v roce 1989 v Helsinkách.\n\nPůvodní styl skupiny zasahoval do industriálního a glam rocku, její gothic rockový až gothic metalový zvuk přišel až v roce 1999 na albu Wasting the Dawn. V roce 2000 získali The 69 Eyes zlatou desku za album Blessed Be. V roce 2002 vydali velmi úspěšnou desku Paris Kills. O rok později vyšlo kompilační album Framed in Blood a další řadové studiové album Devils bylo vydáno v roce 2004. Po třech letech v roce 2007 bylo představeno album Angels.\n\nJyrki 69 (Jyrki Pekka Emil Linnankivi) – zpěv, texty\n\nBazie (Pasi Moilanen) – kytara, hudba, zpěv\n\nTimo-Timo (Timo Tapio Pitkänen) – kytara\n\nArchzie (Arto Väinö Ensio Ojajärvi) – basa, zpěv\n\nJussi 69 (Jussi Heikki Tapio Vuori) – bicí\n\n\n\n\n\n\n\n\n\n\n\n\n\n\n"}
{"id": "270361", "url": "https://cs.wikipedia.org/wiki?curid=270361", "title": "Brazilské kapitanáty", "text": "Brazilské kapitanáty\n\nKapitanát (též kapitánie, : \"capitania\", : \"capitanía\"; : \"captaincy\"; : Kapitanat) je historická administrativní jednotka a dědičné léno v bývalých španělských a portugalských koloniích. Na kapitanáty byla v 15. století rozdělena území portugalských ostrovů v Atlantiku (Madeira, Azory) a portugalská území podél afrického pobřeží. \nPo objevení Brazílie (1500) byla tato Země Svatého kříže (\"Terra de Santa Cruz\") rovněž rozdělena na kapitanáty. Protože vnitrozemí nebylo probádáno, byly hranice kapitanátů v Brazílii stanoveny jen rovnoběžkami s rovníkem. Na západě končily u linie stanovené portugalským králem Janem III. (João III de Portugal), což byla linie podle smlouvy z Tordesillas.\n\nKapitanátu vládl portugalský šlechtic s titulem \"capitão-mor\" nebo \"capitão-donatário\".\n\nVe španělských koloniích v Jižní Americe a na Filipínách byly generální kapitanáty zřizovány v oblastech ohrožovaných nepřátelskými útoky jako administrativní jednotky místokrálovství. Kapitanátu zde velel vojenský velitel, který měl i absolutní moc civilní.\n\n"}
{"id": "270366", "url": "https://cs.wikipedia.org/wiki?curid=270366", "title": "Rerum novarum", "text": "Rerum novarum\n\nRerum novarum (česky O nových věcech) je encyklika papeže Lva XIII. vydaná dne 15. května 1891. V dlouho očekávané encyklice Rerum novarum o dělnické otázce zaujala církev oficiální stanovisko k sociálním věcem. Podporuje práva pracujících vytvářet odborové svazy, odmítá komunismus a neomezený kapitalismus a zároveň potvrzuje právo na soukromé vlastnictví.\n\nTezí encykliky je odmítnutí socialismu jako hnutí, které vede k nenávisti mezi lidmi, především vůči bohatým. Socialisté chtějí dle encykliky podněcováním nenávisti vůči bohatým lidem docílit zrušení soukromého vlastnictví a nahradit ho společným majetkem všech. Podle socialistického názoru se takovým převodem majetku od soukromých osob na společnost může vyléčit tehdejší nesnesitelný propastný majetkový rozdíl, protože se jmění a výhody rovnoměrně rozdělí mezi občany daného státu. Takový plán je podle této encykliky naprosto nezpůsobilý tento dávný rozpor úspěšně vyřešit a dokonce by ve svých důsledcích znamenal pro dělnické vrstvy poškození.\n\nPodle mínění církve lze totiž jednoduše zjistit, že vlastním důvodem, proč někdo pracuje v nějaké profesi, a účelem, k němuž především přihlíží, je snaha opatřit si výdělek (plat, odměna) a tento výdělek vlastnit jako soukromý majetek.\n\nEncyklika též odmítá nelidské zacházení s dělníky a jejich vykořisťování.\n\nPapež povoluje a vyzývá k zakládání křesťanských politických stran a svépomocných organizací (družstev), které jsou možným řešením.\n\nKdyž António de Oliveira Salazar ve 30. letech v Portugalsku založil fašistický režim, mnoho klíčových myšlenek z této encykliky začlenil do portugalského práva. Ústava Estado Novo přijala korporativismus jako ekonomický model, především v pracovněprávních vztazích. Její základní zásady, především ty vycházející z Rerum novarum, byly hluboce zakořeněné v evropském katolickém sociálním myšlení. Portugalští intelektuálové, dělnické organizace, odborové svazy a další skupiny byly po roce 1890 všudypřítomné v mnoha portugalských republikánských kruzích i v konzervativních, které založil Salazar. Podle historika Howarda J. Wiardy bylo katolické sociální hnutí nejen silné samo o sobě, ale taky dobře zapadalo do starší portugalské historie a politické kultury, která zdůrazňovala tradici \"přirozeného zákona\", patrimonialismus, centralizované řízení a kontrolu a \"přirozené\" řády a hierarchie společnosti.\n\n\n"}
{"id": "270370", "url": "https://cs.wikipedia.org/wiki?curid=270370", "title": "Seznam medailistů na halovém mistrovství Evropy v běhu na 50 m", "text": "Seznam medailistů na halovém mistrovství Evropy v běhu na 50 m\n\nBěh na 50 m byl zařazen na program halového mistrovství Evropy pouze dvakrát (předtím v roce 1969 na Evropských halových hrách v roce 1969). Stalo se tak tehdy, kdy se šampionát pořádal v Grenoblu v hale s menším rozměrem dráhy. \nMuži\n\nŽeny\n"}
{"id": "270371", "url": "https://cs.wikipedia.org/wiki?curid=270371", "title": "Kreatin", "text": "Kreatin\n\nKreatin je dusíkatá organická kyselina běžně se nacházející ve všech obratlovcích. Nejvyšší koncentrace dosahuje pak přímo ve svalové tkáni. Objevil ho a popsal roku 1832 Michel Eugene Chevreul. Nově objevená kyselina získala svůj název z řeckého „\"kreas\"“, což znamená maso. Zdrojem kreatinu z běžné potravy jsou především různé druhy masa. V rostlinách kreatin není obsažen. V souladu s tím byla i naměřena nižší hladina kreatinu v tělech vegetariánů. Dosud hlavní spatřovanou úlohou kreatinu v tělech obratlovců (tedy i lidí) je zásobování svalových a nervových buněk energií.\n\nSyntéza kreatinu se vyskytuje především v játrech a ledvinách. V průměru se vytvoří endogenně při odhadované rychlosti asi 8,3 mmol, resp. 1 gram na den u mladých lidí. Kreatin se také získává stravou rychlostí asi 1 gram denně z všežravé potravy. Většina zásob kreatinu a fosfokreatinu v lidském těle se nachází v kosterních svalech, zatímco zbytek je distribuován v krvi, mozku a jiných tkáních.\n\nKreatin není esenciální živinou, protože je přirozeně vyráběn v lidském těle z aminokyselin glycinu a argininu za podmínky, že methionin katalyzuje transformaci guanidinoacetátu na kreatin. V prvním kroku biosyntézy jsou tyto dvě aminokyseliny sloučeny enzymem arginin-glycin amidinotransferázou (AGAT, EC: 2.1.4.1) za vzniku guanidinoacetátu, který je poté methylován guanidinoacetát-N-methyltransferasou (GAMT, EC: 2.1.1.2), a to za použití S-adenosyl-methioninu jako donoru methylové skupiny. Kreatin samotný může být fosforylován kreatinkinázou za vzniku fosfokreatinu, který se používá jako energetický pufr v kosterních svalech a mozku.\n\nKreatin, který se syntetizuje v játrech a ledvinách, je transportován krví a zachytáván tkáněmi s vysokou energetickou náročností, např. mozek a kosterní sval, prostřednictvím aktivního transportního systému. Koncentrace ATP v kosterním svalu je obvykle 2-5 mM, což by vedlo ke svalové kontrakci v trvání pouze několika sekund. Během potřeby zvýšené energetické náročnosti systém fosfogen (ATP / PCr) rychle resyntézuje ATP z ADP za užití fosfokreatinu (PCr) reverzibilní reakcí s enzymem kreatinkinázou (CK). Ve skeletálním svalu mohou koncentrace PCr dosahovat 20-35 mM nebo více. Navíc ve většině svalů je ATP regenerační kapacita kreatinkinázy velmi vysoká, a proto není omezujícím faktorem. Přestože jsou buněčné koncentrace ATP malé, je obtížné zjistit jeho změny, protože ATP je nepřetržitě a účinně doplňován z velkých bazénů PCr a CK. Kreatin má schopnost zvyšovat zásoby svalů PCr, což potenciálně zvyšuje schopnost svalů resyntézovat ATP z ADP, aby uspokojily zvýšené požadavky na energii.\n\nKreatin slouží jako makroergická sloučenina, zásobující velmi rychlou energií především svalovou tkáň, kde je potřeba v krátké době vynaložit poměrně velké množství ATP. Kreatin se v klidovém období fosforyluje účinkem ATP na kreatinfosfát, který se ukládá, a když je nárazově potřeba hodně ATP, je možné pomocí kreatinfosfátu zpětně vyrábět ATP fosforylací ADP za současné spotřeby kreatinfosfátu na kreatin. Tělo průměrného člověka obsahuje asi 120 gramů kreatinu / kreatinfosfátu; z toho asi 95 % ve svalové tkáni. Nový kreatin vzniká tempem asi 2 g/den.\n\nVzhledem k procesům, které kreatin v těle člověka ovlivňuje, začal brzy kreatin poutat pozornost sportovní medicíny a brzy byl vyroben i v čisté podobě. Tak začíná historie kreatin monohydrátu jako doplňku stravy, a to nejen ve sportovní výživě. Potravní doplňky mohou nabývat práškové i tekuté formy, nabízí se i kreatinové tablety a dokonce žvýkačky. Užívání kreatinu je naprosto legální a nepodléhá speciální kontrole. Přesto není zejména dětem a mladistvým s problémy se srdcem doporučován z principu předběžné opatrnosti. Mimo jiné totiž byly zaznamenány případy, kdy potravní doplněk obsahoval jiné účinné látky, než byly uvedeny na obalu. Čistá forma kreatinu monohydrátu může sloužit jako potravinový doplňek pro vegany, protože výrobní suroviny nejsou odvozeny od živočišných nebo rostlinných prvků.\n\nPro léčebné a sportovní účely se vyrábí čistá forma kreatinu monohydrátu. Jediným výrobcem této formy kreatinu je společnost AlzChem Trostberg GmbH . Proces výroby je přizpůsobený normám GMP zajišťující ochranu kvality v celém průběhu výrobního procesu, HACCP zajišťující kontrolu nad kontaminací surovin a ISO 9001. Při výrobě látky se využívají prvky sarkosinát a kyanamid, s jejichž použití se minimalizuje riziko, že se v hotové látce budou nacházet dva nežádoucí vedlejší prvky dikyandiamid (DCD) a dihydrothiazin (DHT). Látka se dále testuje pomocí kapalinové chromatografie HPLC. Tento proces zajišťuje konzistentní kvalitu a čistotu. Takto vyrobený čistý kreatin monohydrát je nezávisle testovaný v laboratoři Olympiastützpunkt Rheinland v Německu a je od roku 2000 uváděný v seznamu Cologne List jako látka s nulovou kontaminací steroidy nebo stimulanty. Aby se odlišila tato čistá forma kreatinu monohydrátu od ostatních forem kreatinu monohydrátu, ve kterých se mohou nacházet příměsi, je známá pod licencovaným označením Creapure.\n\nKreatin monohydrát (hydratovaný kreatin) se používá při škále různých nervosvalových zranění za účelem urychlení rehabilitace. Může se jednat o uskřípnutí nervů, dočasná ochrnutí apod., které vyžadují součinnost s odborným terapeutem, trénování (procvičování) postižené tkáně a jejichž náprava většinou trvá od 1 do 9 měsíců. Dle klinické studie zaměřené na osoby s různými svalovými dystrofiemi, je použití čisté formy kreatinu monohydrátu užitečné při rehabilitacích po úrazech nebo při trvalých tělesných omezeních.\n\nPoužití kreatinu pro léčebné účely (svalové, neurologické a kombinované choroby, artritida, infarktové stavy) bylo a stále ještě je zkoumáno. Některé studie ukazují, že kreatin by mohl zpomalovat nástup některých neurodegenerativních chorob. Výsledek experimentu byl připisován schopnosti kreatinu zvýšit dostupnost energie pro buňky, anebo blokaci chemické cesty, jež by vedla k úmrtí degenerovaných buněk. Jiná studie zjistila, že podávání kreatinu mírně zvyšuje fyzickou sílu u lidí postižených neurodegenerativními chorobami. Kreatin tak někdy užívají lidé trpící deficiencí GMAT, amyotrofickou laterální sklerózou, nemocí myasthenia gravis, svalovou dystrofií, Huntingtonovou chorobou, Parkinsonovou chorobou či McArdleovou nemocí. Klinická studie prokázala, že dodávání čisté formy kreatinu monohydrátu samostatně nebo ve spojení s cvičením, snižuje a oddaluje svalovou atrofii související s věkem, zlepšuje tělesnou hmotnost, svalovou sílu a současně také zvyšuje hustotu kostí.\n\n\nPoužívání kreatinu zdravými dospělými v normálních dávkách nepoškozuje ledviny; jeho účinky na ledviny u starších lidí a dospívajících nebyly od roku 2012 dobře známy. Americká akademie pediatrie a Americká vysoká škola sportovní medicíny doporučují, aby osoby mladší 18 let nepoužívaly kreatin. Lidé s onemocněním ledvin, vysokým krevním tlakem nebo onemocněním jater by neměli užívat kreatin jako výživový doplněk. Přírůstek hmotnosti během prvního týdne se pravděpodobně přičítá většímu zadržování vody v důsledku zvýšené koncentrace kreatinu v séru. Dvě větší review vyvracejí, že by doplnění kreatinu mělo ovlivnit stav hydratace a toleranci tepla a vést k svalovým křečemi a průjmům.\n\nUžívání kreatinových doplňků zvyšuje svalovou koncentraci kreatinu. Kreatin do jisté míry zvyšuje svalovou sílu, zejména při anaerobním (krátkodobém) sportovním výkonu. Dále zvyšuje svalovou hmotu, ale pouze tím, že zvyšuje zadržování vody ve svalstvu. Nová studie o vlivu kreatin monohydrátu, syrovátkových proteinů a maltodextrinu na růst svalové hmoty přepisuje dosud zažité dávkování. Došlo se ke zjištění, že stačí mnohem menší denní příjem kreatin monohydrátu než bylo dosud uváděno.\n\nPři sportu je užíváno více přípravků obsahujících kreatin a to těchto:\n\n"}
{"id": "270372", "url": "https://cs.wikipedia.org/wiki?curid=270372", "title": "Veleskokan goliáší", "text": "Veleskokan goliáší\n\nVeleskokan goliáší (\"Conraua goliath\") je největší známý druh žáby na světě. Žije na poměrně malém území v západní Africe. Počet jedinců klesá v důsledku lovu a ničení jeho přirozeného prostředí v pralesích.\n\nDospělí jedinci dosahují délky trupu až 40 cm, s nataženýma nohama pak 96 cm a hmotnosti až 4 kg. Veleskokan goliáší je známý svojí výjimečnou schopností skákat – nejdelší zaznamenané skoky měří až 6 metrů. Dvěma až třemi takovými skoky se však žáby obvykle unaví. Dožívá se věku až 15 let. O jeho rozmnožování je dosud známo velmi málo; v zajetí přežívá obtížně a nerozmnožuje se.\n\nVeleskokan goliáší žije zpravidla v rychle tekoucích řekách s písčitým dnem v Kamerunu a Rovníkové Guineji protékajících pralesními oblastmi s vysokou teplotou a vlhkostí vzduchu. Voda v těchto řekách bývala čistá a bohatá na kyslík; od konce 20. století však místy dochází ke znečištění řek chemickými látkami a k mýcení pralesů, čímž se jejich přirozené prostředí ocitá v ohrožení.\n\nMístní Mbové věří, že tyto žáby jsou převtělení kouzelníci obývající posvátné vodopády. V některých oblastech byl veleskokan goliáší naproti tomu odchytáván a jeho maso připravováno k jídlu jako pochoutka. Žáby byly také loveny a vyváženy do zoologických zahrad nebo prodávány chovatelům. Poté co byl veleskokan zařazen na seznam ohrožených druhů, vydala vláda Rovníkové Guiney vyhlášku omezující počet exportovaných jedinců za rok na 300. Určitou ochranu jim zajišťuje jejich nepřístupné prostředí – i nejzkušenější sběrači jsou schopni najít jen několik málo žab za jeden lov.\n\n"}
{"id": "270373", "url": "https://cs.wikipedia.org/wiki?curid=270373", "title": "Seznam medailistů na halovém mistrovství Evropy – dálka", "text": "Seznam medailistů na halovém mistrovství Evropy – dálka\n\nSkok do dálky je do programu halového mistrovství Evropy zařazen od prvních ročníků šampionátu. Tak jako na dráze se výkony nejlepších skokanů dlouhodobě pohybují kolem sedmi metrů u žen a mírně přes osm metrů u mužů.\n"}
{"id": "270376", "url": "https://cs.wikipedia.org/wiki?curid=270376", "title": "Gustav Adolf Lindner", "text": "Gustav Adolf Lindner\n\nGustav Adolf Lindner (11. března 1828 Rožďalovice – 16. října 1887 Praha-Královské Vinohrady) je po J. A. Komenském považován za druhého nejvýznamnějšího českého pedagoga. V pedagogice ctil své předchůdce a podobně jako Komenský je měl za své vzory a navazoval na jejich práci.\n\nGustav Adolf Lindner se narodil 11. března 1828. Jeho matka byla Češka a otec Němec, sládek pivovaru v Rožďalovicích mezi Nymburkem a Jičínem. Lindner absolvoval Hlavní školu v Jičíně, kde také započal gymnazijní studium, dokončil jej na Akademickém gymnáziu v Praze. Následovala filosofická přípravka, kterou absolvoval v letech 1844–1846 a kde se poprvé seznámil s Herbartovým učením.\n\nJeho předchůdci a vzory, od nichž jsou odvozeny jeho práce, byli: Herbart, Komenský, Helvétius a Spencer. Byl ovlivněn také svou pedagogickou praxí, kterou započal již ve 22. roce života a také prací s ostatními učiteli, kterým přednášel a od nichž si čerpal také podněty pro své teoretické texty.\n\nG. A. Lindner věřil v rozhodující úlohu výchovy a školství pro zlepšení lidské společnosti, k čemuž ho vedlo racionálně fundované přesvědčení. V tomto měl velmi podobné smýšlení jako Herbart, který tvrdil:\nDalším jeho vzorem byl C. A. Helvétius, který byl přesvědčen, že člověk je takový, jakým jej utváří prostředí, a to především společenské. Lindner se také roku 1877 ujal německého vydání jeho knihy: „O člověku, jeho rozumových schopnostech a jeho výchově“.\n\nG. A. Lindner znal i Komenského dílo, přeložil jeho Didaktiku velkou a napsal k ní vlastní úvodní studii nazvanou „J. A. Comenius sein Leben und Wirken (J. A. Komenský, jeho život a dílo)“.\n\nMladý Lindner, na matčino přání, vstoupil roku 1846 do katolického semináře, ze kterého byl o rok později nucen odejít, protože podepsal petici na podporu konstituce. Poté se zapsal na studium práv na pražské univerzitě a o rok později přešel na studium filosofie, matematiky a fyziky. Toto studium zakončil roku 1850 a stal se středoškolským profesorem. Učil pak na Německém státním reálném gymnáziu v Praze, na gymnáziu v Rychnově nad Kněžnou a poté na osmiletém gymnáziu v Jičíně, kde se díky své svobodomyslnosti dostal znovu do konfliktu s představiteli církve. Shodou okolností se také zamiloval do dívky, jejíž matka měla blízký vztah se stejným církevním hodnostářem. Rakouské úřady věřily více církevnímu hodnostáři nežli mladému profesorovi, a tak byl Lindner přeložen do Celje ve Štýrsku (dnešní [Slovinsko]), kde našel svou budoucí ženu. Stala se jí M. Zamolo, se kterou měl osm dětí a která ho naučila italsky. V Celje žil Lindner šestnáct let a napsal a vydal zde mnoho učebnic.\n\n\nLindner se v Celji věnoval také etickým a noetickým spisům:\n\nČistě pedagogice je věnován Lindnerův spis \"Das ABC der Anschauung als Grundlage eines rationellen Elementarunterrichtes im Zeichnen\" (Abeceda názorů jako základ racionálního elementárního vyučování kreslení) napsaný roku 1869.\n\nBěhem nedobrovolného pobytu Lindner také publikoval články v novinách a dokončil rigorózní zkoušky a roku 1867 získal doktorát. Díky intervenci ministra Jirečka se roku 1871 vrátil zpět do Čech.\n\nNávratem začalo pro Lindnera nejvýznamnější tvůrčí období, především co se týče pedagogiky. Po návratu zastával rok post ředitele gymnázia v Prachaticích, poté byl jmenován ředitelem učitelského ústavu v Kutné Hoře. Zde pak působil na profesory i veřejnost díky svému řečnickému a spisovatelskému umění. Tím rozšiřoval své politické názory – demokratické, antiklerikářské a dále názor o rovnosti mezi národy. Celé toto období Lindnerova života se prolnulo do jeho práce na pražské české univerzitě, kde působil jako první český profesor.\n\nAutor zde doporučuje vychování\n\nRozlišuje zde deset výchovných metod\n\nZde vidí Lindner základ vyučovatelství\n\nNěkteré jeho závěrečné teze ze studie \"Základní otázka školské pedagogiky\"\n\nV další studii \"Didaktický materialismus a koncentrace vyučování\" Lindner podrobil školství ostré kritice, ve které píše o neustálém hromadění učební látky a přeceňování kvantity vědomostí bez ohledu na jejich kvalitu. A doporučoval pro učební osnovu:\n\n\nV publikaci \"Vysoká škola pedagogická\" píše Lindner:\nDále v této publikaci žádá, aby v nauce učitelství byly zahrnuty též základní předměty pedagogiky, kterými podle Lindnera jsou:\n\nDále určil odborné předměty, mezi které řadí:\n\n\n"}
{"id": "270380", "url": "https://cs.wikipedia.org/wiki?curid=270380", "title": "Traceroute", "text": "Traceroute\n\nProgram codice_1 slouží k analýze počítačové sítě. Vypisuje uzly (resp. směrovače) na cestě datagramů od zdroje až k zadanému cíli. Uzly jsou zjišťovány pomocí snížení hodnoty TTL v hlavičce datagramů.\n\nProgram codice_1 je standardně obsažen ve většině unixových systémů. V systému Microsoft Windows je přímo v základní instalaci obsažen program codice_3. Pro IPv6 existuje varianta codice_4.\n\ncodice_1 zvyšuje hodnotu „time to live“ (TTL) po každém úspěšném odeslání balíčku paketů. První tři pakety mají jednotnou hodnotu TTL nastavenou na 1 (odesílají se současně), další tři pakety mají hodnotu TTL 2 atd. Při cestě k cíli paket prochází jednotlivými směrovači (uzly). Při průchodu směrovač sníží hodnotu TTL o 1 a pošle ho dál. Je-li hodnota TTL paketu nula a není v cílové IP síti, pak je paket zahozen a směrovač pošle chybovou ICMP zprávu odesílateli. codice_1 využívá právě těchto chybových hlášení, aby sestavil tabulku cesty paketu od odesílatele k cíli. Ve výpisu jsou tak zobrazeny všechny uzly, které položku TTL snižují (tj. směrovače).\n\nOdesílané datagramy mohou být \"UDP\", \"ICMP\" nebo \"TCP\". V Microsoft Windows se standardně používá \"ICMP\", v unixových systémech se standardně používá \"UDP\", ale použitý typ lze změnit pomocí parametru (codice_7, codice_8, codice_9).\n\nMinoritně se používá pro zjišťování problémů se sítí. Díky výpisu jednotlivých uzlů, přes které paket prochází, se zjistí přesná cesta k počítači nebo nějaké stanici v síti. Toto pomáhá identifikovat problémy s routery nebo firewally, které mohou blokovat přístup do sítě.\n\ncodice_1 lze také použít při stahování dat z více mirrorů, kdy lze trasováním vybrat nejvýhodnější.\n\nPoužití příkazu codice_3 v příkazovém řádku Windows:\n\n\"Použití v Linuxu:\"\n\nV příkladech je vidět, že v Linuxu se zobrazuje výstup s vyšší přesností.\n\ncodice_1 zpřístupňuje velmi detailní informace o jednotlivých bodech na cestě k nějakému cíli v síti. Na počátcích používání internetu to bylo považováno za přijatelné, ale s následujícími problémy to vyvolalo debatu ohledně bezpečnosti a ochraně soukromých informacích. codice_1 začali totiž hojně zneužívat hackeři. Získávali tak podstatné informace o síťové architektuře různých společností. Pomocí použití příkazu codice_1 mohli hackeři rychle zmapovat uzly, které daná společnost měla k dispozici, a určit si slabý bod, který mohli prolomit.\n\nKvůli těmto důvodům mnoho správců sítí zablokovalo odesílání odpovědí programu codice_1 ze svých routerů, proto některé uzly na cestě neodpovídají a trasování často končí na hranici lokální sítě.\n\n"}
{"id": "270382", "url": "https://cs.wikipedia.org/wiki?curid=270382", "title": "Seznam medailistů na halovém mistrovství Evropy – trojskok", "text": "Seznam medailistů na halovém mistrovství Evropy – trojskok\n\nTrojskok je do programu halového mistrovství Evropy zařazen u mužů od prvních ročníků šampionátu, u žen počínaje rokem 1990. Vývoj výkonnosti nejlepších mužů kopíruje výkony dosažené na dráze, u žen výkonnost stagnuje.\n"}
{"id": "270387", "url": "https://cs.wikipedia.org/wiki?curid=270387", "title": "Erich Fromm", "text": "Erich Fromm\n\nErich Pinchas Fromm (23. března 1900 Frankfurt nad Mohanem, Německo – 18. března 1980 Locarno, Švýcarsko) byl německý a americký psycholog a humanistický filosof a sociolog. Představitel neofreudismu a západního marxismu. Pokoušel se spojit myšlenky těchto dvou směrů do jednoho systému, takže se jeho teorie soustředí především na sociokulturní vlivy působící na člověka.\n\nFromm je také jedním ze zakladatelů neopsychoanalýzy, konkrétně kulturní psychoanalýzy, která psychoanalýzu interpretovala spíše sociálně a kulturně než biologicky.\n\nErich Fromm pocházel z religiózní židovské rodiny a původně se chtěl stát rabínem. Po dvou semestrech práv ve Frankfurtu studoval sociologii v Heidelbergu, kde promoval roku 1922 u Alfreda Webera. Roku 1926 se oženil s psychoanalytičkou Friedou Reichmann a sám se začal Freudově psychoanalýze věnovat; roku 1929 je již v Berlíně známým psychoanalytikem. V té době manželé Frommovi opustili ortodoxní judaismus.\n\nV letech 1929–1932 byl spolupracovníkem frankfurtského Ústavu pro sociální bádání a zároveň berlínského Kruhu marxistické psychoanalýzy okolo Freudova žáka Wilhelma Reicha. Roku 1931 se odloučil od své ženy, rozvedli se však teprve 1943. V roce 1933, kdy nacisté začali pronásledovat židy, emigroval do USA a působil na univerzitách v Michiganu a v New Yorku. Zde přerušil spolupráci s exilovou Frankfurtskou školou, přestože je nadále mnohé pohledy spojovaly. Vyučoval v Asociaci pro rozvoj psychoanalýzy Karen Horneyové, ale tu v roce 1943 z osobních i odborných důvodů opustil. O rok později se oženil s imigrantkou Henny Gurlandovou.\n\nRoku 1949 přesídlil do Ciudad de México, kde učil na Universidad Nacional Autónoma de México. Roku 1953, rok po nečekané smrti své druhé ženy, se oženil potřetí, s Američankou Annis Freeman. Podporoval americké mírové a studentské hnutí, zastávaje svou vizi humanistického, demokratického socialismu.\n\nRoku 1965 byl Fromm emeritován a roku 1974 se usazuje v švýcarském Muraltu (Ticino). Fromm utrpěl několik srdečních infarktů a v březnu 1980 umírá, několik dní před vydáním jeho desetisvazkového souborného díla. Je pochován ve švýcarské Bellinzoně.\n\nFromm byl výrazným a vlivným intelektuálem, jehož srozumitelná díla o psychoanalýze, psychologie náboženství a úpadku kapitalistické společnosti se mnohdy stávala bestsellery; na druhou stranu jim byla z akademické strany vyčítána přílišná jednoduchost.\n\nFromm opustil Freudův biologismus a přiblížil se antropologickému psychologismu a částečně existencialismu. Ve snaze vytvořit syntetickou koncepci osobnosti se věnoval hlavně mechanismům vzájemného působení psychiky a společenských činitelů v procesu formování osobnosti. Spojitost mezi psychikou jedince a sociální strukturou vyjádřil koncepcí \"sociálního charakteru\", jehož podstatou jsou prý způsoby, kterými se člověk vztahuje k okolnímu světu. Toto vztahování probíhá ve dvou liniích:\n\nPoruchy asimilace se projevují jako tyto neproduktivní charaktery:\nProti těmto typům charakteru stavěl \"produktivní orientaci\" umožňující tvůrčí práci, zralou lásku a rozumné myšlení. Člověk tohoto charakteru je kreativní, harmonicky využívá své schopnosti a talent v interakci k okolí.\n\nPoruchy asimilace podle Fromma vznikají tím, že člověk v konfliktu mezi vládnoucími normami a individuálními snahami „vytěsňuje“ emoce strachu jako neslučitelné rysy do nevědomí, čímž vznikají různé formy „sebeodcizení“ člověka, které jsou obzvlášť časté v západní společnosti s její odcizenou výrobou a konzumní společností. Kapitalismus kritizoval jako „nemocnou iracionální společnost“, proti níž stavěl z pozic nadtřídního humanismu projekt „zdravé společnosti“, kterou si představoval podobně jako Adler svou vizi společnosti jako spolupracujícího společenství. Navrhoval převýchovu amerického národa pomocí „sociální terapie“.\nDalším důležitým tématem Frommových děl je cesta lidstva ke svobodě a unikání před touto svobodou. Jednou z forem úniku před svobodou jsou autoritářské tendence – snaha o ovládání druhých lidí (ve Frommově terminologii sadismus), nebo naopak podrobování se (masochismus).\n\nNa rozdíl od Freuda nepovažoval pud smrti za přirozený. \"Nekrofilii\" chápe jako patologický fenomén, který vzniká, když je narušená biofilie (= láska k životu). Nekrofil miluje vše, co neroste, je mechanické a neživé. Nekrofilie se projevuje ničením životního prostředí a fascinací vraždami a neštěstími různého druhu. Psychoanalýzu a na ní navazující terapie chápe jako pokus pomoci pacientovi, aby získal či obnovil schopnost milovat.\n\nNevěřil, že by člověk byl z přirozenosti dobrý nebo zlý, zastával názor, že jedinec má stejnou možnost stát se dobrým jako zlým a sám si vybírá, kterou cestou se vydá. Jistou roli však hraje i prostředí, v kterém se jedinec vyvíjí, a to především v raném dětství.\n\nZa původ zla v lidech, jakožto jediných živočichů schopných úmyslného zla, viděl patologicky vyhrocené formy nekrofilie, narcismu a incestu. Za nekrofilii označoval nenávist k živému, narcismem rozuměl přehnanou lásku k vlastní domnělé dokonalosti a incestem nezdravou duševní vázanost na své rodiče. Tvrdil, že všechny tyto vlastnosti jsou do jisté míry přítomny u každého člověka, ale v malé míře jsou neškodné. Patologicky vyhrocenou směs všech tří původců nazýval „syndrom rozpadu“. Tímto syndromem, dle něj, například trpěl Adolf Hitler, ale i další militantní nacionalističtí diktátoři. Pokud se vykonstruovaný svět pacienta trpícího tímto syndromem nezrealizuje, dochází k šílenství. Vyhrocené podoby původců však mohou existovat i samostatně a nemusí na sobě nijak záviset. Za další známku zla považoval tzv. zhoubné násilí, které vychází z pomstychtivosti nebo z chladnokrevnosti. Více o tomto tématu napsal ve své knize \"The Heart of Man\" (česky \"Lidské srdce\").\n\nV knize \"To Have or To Be?\" (česky \"Mít nebo být?\") se zabýval otázkou aktuálního odcizení člověka, které je způsobeno materialismem. Pro zlepšení situace nabídl model nové společnosti řídící se dle humanistického socialismu. Sám vycházel z myšlenek Buddhy, Ježíše, Mistra Eckharta a Karla Marxe. Jako západní marxista odmítl sovětský komunismus. Kritizoval v praxi užitý kapitalismus, ale i socialismus, právě pro jejich nakažení se materialismem.\n\nSpolečnost dělil na ty, kteří žijí v módu vlastnění a módu bytí. Shledal, že většina lidí žije v módu vlastnění, kdy jsou zpracováni konzumem a materialismem. Tito jedinci kladou důraz na svůj majetek a ve vztazích jsou majetničtí, i přesto, že to sami nepřiznají. Lidé v módu bytí se soustředí jen na soulad se světem, jsou vnímaví a nesoustředí se na vlastnění. Základem nové společnosti je přerod lidí z módu vlastnění k módu bytí.\n\nZákladní přerod spočívá v lidech, měli by se vzdát závislosti na vlastnění a posílit svou empatii a zájem o druhé lidi a přírodu. Dále by se měli stát více aktivními, a to jak v osobním životě, tak v politice. Měli by potlačovat chtivost, nenávist, sobectví a narcisismus. Měli by se obecně vzdělávat, rozvíjet se, zdokonalovat, učit se solidaritě a rozeznávání dobra a zla. Posléze přerod nastane i ve státních strukturách. V hospodářství i ve státním aparátu proběhne proces decentralizace, také se razantně omezí volný trh a neomezený růst. Upadne tak odcizená byrokracie, konzumní výroba a riziko ekonomické krize. V nové společnosti se bude podporovat vyrábění jen potřebného zboží. O tom, co je potřebné, budou rozhodovat komise složené z odborníků v sociálních vědách, ale také z členů zájmových skupin a obyvatelstva. Přestane vykořisťování zaměstnanců, žen i přírody. Nikoliv však cestou znárodňování či kolektivizací. Nová společnost k takovým hodnotám dojde sama. V politice se posílí přímá demokracie, která bude moci fungovat díky aktivitě občanů a jejich vysoké a objektivní informovanosti.\n\n\n\n"}
{"id": "270391", "url": "https://cs.wikipedia.org/wiki?curid=270391", "title": "Arašio (1937)", "text": "Arašio (1937)\n\nArašio (: ) byl torpédoborec japonského císařského námořnictva třídy \"Asašio\". Byl dokončen v prosinci 1937 jako čtvrtý z deseti torpédoborců třídy \"Asašio\". Zúčastnil se druhé světové války v Tichomoří, během které se věnoval převážně eskortním povinnostem.\n\nPočátkem války se věnoval krytí japonského postupu do Britského Malajska, na Filipíny a do Holandské východní Indie. Během toho se v únoru 1942 okrajově zúčastnil bitvy v Bandungském průlivu. Během bitvy u Midway byl součástí Kuritova krycího svazu a během amerických náletů na ochromené těžké křižníky \"Mogami\" a \"Mikuma\" byl 6. června 1942 zasažen jednou pumou. Po opravách v Japonsku odplul v listopadu 1942 do jihozápadního Pacifiku, aby se zúčastnil transportů na Novou Guineu a bojů v „krysích dírách“ Šalomounových ostrovů. Zúčastnil se evakuace Guadalcanalu a osudným se mu stala bitva v Bismarckově moři, během které byl nejprve 3. března 1943 těžce poškozen a následně 4. března potopen spojeneckými letouny.\n\n\"Arašio\" byl čtvrtou jednotkou třídy \"Asašio\" a byl objednán na základě „doplňovacího programu pomocných plavidel z roku 1934“. Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba torpéd typu 93 byla (alespoň v počáteční fázi války) šestnáct kusů.\n\nInstalace radaru, ani výměny dělové věže č. 2 za další protiletadlové kanóny se \"Arašio\" nedočkal.\n\nDne 3. března 1943 \"Arašio\" doprovázel konvoj vezoucí posily z Rabaulu do Lae. Během bitvy v Bismarckově moři byl konvoj napaden spojeneckými bombardéry. \"Arašio\" byl během první vlny útoků zasažen třemi pumami, stal se neřiditelným a narazil do dopravní lodě \"Nodžima\". Torpédoborec \"Jukikaze\" později zachránil 176 přeživších a opuštěný vrak byl 4. března potopen spojeneckými letadly asi 55 námořních mil (100 km) jihovýchodně od Finschhafenu (Nová Guinea) na pozici \n\nDne 1. dubna 1943 byl \"Arašio\" vyškrtnut ze seznamu lodí japonského císařského námořnictva.\n\n\n"}
{"id": "270392", "url": "https://cs.wikipedia.org/wiki?curid=270392", "title": "Seznam medailistů na halovém mistrovství Evropy – koule", "text": "Seznam medailistů na halovém mistrovství Evropy – koule\n\nVrh koulí je do programu halového mistrovství Evropy zařazen od prvních ročníků šampionátu. Vývoj výkonnosti nejlepších mužů i žen kulminoval na přelomu 70. a 80. let 20. století.\n"}
{"id": "270397", "url": "https://cs.wikipedia.org/wiki?curid=270397", "title": "Seznam medailistů na halovém mistrovství Evropy v běhu na 60 m", "text": "Seznam medailistů na halovém mistrovství Evropy v běhu na 60 m\n\nBěh na 60 metrů je do programu halového mistrovství Evropy zařazen od prvních ročníků šampionátu. V sedmdesátých letech mezi muži dominoval Valerij Borzov, v pozdějších letech především britští sprinteři tmavé pleti.\n"}
{"id": "270400", "url": "https://cs.wikipedia.org/wiki?curid=270400", "title": "Seznam medailistů na halovém mistrovství Evropy v běhu na 200 m", "text": "Seznam medailistů na halovém mistrovství Evropy v běhu na 200 m\n\nBěh na 200 metrů byl na programu halového mistrovství Evropy zařazen v letech 1982 až 2005.\n"}
{"id": "270409", "url": "https://cs.wikipedia.org/wiki?curid=270409", "title": "Seznam medailistů na halovém mistrovství Evropy v běhu na 400 m", "text": "Seznam medailistů na halovém mistrovství Evropy v běhu na 400 m\n\nBěh na 400 metrů je do programu halového mistrovství Evropy zařazen od prvních ročníků šampionátu. V halách tato disciplína představuje nejčastěji dvě kola. V současnosti (2019) drží nejlepší výkon šampionátu na této trati Karsten Warholm a Jarmila Kratochvílová.\n"}
{"id": "270413", "url": "https://cs.wikipedia.org/wiki?curid=270413", "title": "Jurij Gorbačov", "text": "Jurij Gorbačov\n\nJurij Gorbačov (* 29. prosinec 1948, Uglovka nedaleko Petrohradu, SSSR-Sovětské Rusko) je ruský malíř a sochař. Je synovcem bývalého sovětského prezidenta Michaila Gorbačova.\n\nOd roku 1991 žije v USA a tvoří ve svém studiu na Manhattanu v New Yorku. Přezdívají mu „ruský Rousseau“.\n\nVystavoval po celém světě. Mimo jiné též vystavoval i na Slovensku, v říjnu 1997 i ve Východoslovenské galerii v Košicích.\nJedno z jeho děl visí i v Praze a to na Václavském náměstí v pasáži Koruna, kde je za neprůstřelným sklem vystaven jeho obraz Svatý Jiří zabíjí draka.\n\n\n"}
{"id": "270415", "url": "https://cs.wikipedia.org/wiki?curid=270415", "title": "Pseudokód", "text": "Pseudokód\n\nPseudokód je kompaktní a neformální způsob zápisu počítačového algoritmu, který používá strukturní konvence programovacích jazyků, avšak typicky nezahrnuje detailní syntaxi jako jsou deklarace proměnných, podprocedury nebo jiné konstrukce specifické pro konkrétní programovací jazyk. Zápis je pro srozumitelnost částečně doplněn popisy podrobností v přirozeném jazyce nebo kompaktně vyjádřeným matematickým zápisem.\n\nZa jednu z grafických alternativ pseudokódu lze považovat vývojové diagramy.\n\nNásledující příklad ilustruje rozdíl mezi pseudokódem a programovacím jazykem:\n\nObzvláště jednoduchý je zápis programu Hello world:\n"}
{"id": "270417", "url": "https://cs.wikipedia.org/wiki?curid=270417", "title": "Hypnotix", "text": "Hypnotix\n\nHypnotix je hudební skupina, která vznikla v roce 1988 v Praze. Základní ideou, která stála u jejího vzniku, bylo vytvořit skupinu kombinující hypnotické rytmy s jazzovou a rockovou improvizací hudebníků. První deska skupiny, \"Rastaman v Praze\", vyšla ještě na vinylu. V hudbě Hypnotix je hodně znát inspirace africkými rytmy. Od počátku skupina spolupracovala se senegalským poetou a tanečníkem \"Bouramou Badjim\". Skupina vydala řadu desek u německého labelu \"African Dance Records\" a měla řadu turné po celé Evropě.\n\nDosud výrazně dubová a reggae hudba skupiny začala absorbovat další vlivy poté, co v roce 2001 navázala spolupráci s bengálským zpěvákem \"Moshinem Mortabou\". Hudebně se tak skupina posunula od západoafrických rytmů k indickým melodickým linkám. Po odchodu Bourami Badjiho sestavu skupiny posílil ještě zpěvák a raper \"Strictly Orange\", dřívější člen pražské skupiny Skyline. V takové sestavě Hypnotix vydali jednu desku, pojmenovanou \"Bagua\". Od roku 2005 Hypnotix pracuje v rámci nového projektu pojmenovaného \"Where the Spirit Lives\". V roce 2006 vydali stejnojmennou desku.\n\n\n\n\n\n"}
{"id": "270418", "url": "https://cs.wikipedia.org/wiki?curid=270418", "title": "Seznam medailistů na halovém mistrovství Evropy v běhu na 800 m", "text": "Seznam medailistů na halovém mistrovství Evropy v běhu na 800 m\n\nBěh na 800 metrů je do programu halového mistrovství Evropy zařazen od prvních ročníků šampionátu.\n"}
{"id": "270421", "url": "https://cs.wikipedia.org/wiki?curid=270421", "title": "Nacugumo (1937)", "text": "Nacugumo (1937)\n\nNacugumo (: ) byl torpédoborec japonského císařského námořnictva třídy \"Asašio\". Byl dokončen v únoru 1938 jako šestá jednotka desetičlenné třídy \"Asašio\". Zúčastnil se druhé světové války v Tichomoří, během které se věnoval eskortním a transportním povinnostem.\n\nPočátkem války se věnoval krytí japonského postupu na Filipíny a do Holandské východní Indie. Během bitvy u Midway v červnu 1942 byl součástí krytí Kondóova okupačního svazu. Poté se věnoval doprovodu těžkých jednotek loďstva a v srpnu se zúčastnil bitvy u východních Šalomounů. Zúčastnil se tří „krysích transportů“ na Guadalcanal a při čtvrtém byl 12. října 1942 potopen americkými letouny.\n\n\"Nacugumo\" byl objednán na základě „doplňovacího programu pomocných plavidel z roku 1934“ a byl šestou dokončenou jednotkou třídy \"Asašio\". Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba torpéd typu 93 byla (alespoň v počáteční fázi války) šestnáct kusů.\n\nInstalace radaru, ani výměny dělové věže č. 2 za další protiletadlové kanóny se \"Nacugumo\" nedočkal.\n\nV noci z 11. na 12. října 1942 \"Nacugumo\" doprovázel nosiče hydroplánů \"Niššin\" a \"Čitose\" vezoucí posily na Guadalcanal. \"Nacugumo\" byl potopen americkými letadly, když společně s \"Asagumo\" pomáhal torpédoborci \"Murakumo\" poškozenému v právě skončené bitvě u mysu Esperance. V 15:45 hod byly \"Nacugumo\" a \"Asagumo\" napadeny skupinou 11 Avengerů a Dauntlessů doprovázených 12 stíhači. \"Nacugumo\" byl zasažen jednou pumou uprostřed trupu a další dvě pumy explodovaly v jeho těsné blízkosti. Poté, co \"Asagumo\" vzal na svou palubu jeho posádku, se \"Nacugumo\" v 16:27 potopil asi 90 námořních mil (165 km) na západo-severozápadně od ostrova Savo na pozici . Celkem zahynulo 16 členů posádky včetně jeho velitele Moritaróa Cukamota.\n\nDne 15. listopadu 1942 byl \"Nacugumo\" vyškrtnut ze seznamu lodí japonského císařského námořnictva.\n\n\n"}
{"id": "270423", "url": "https://cs.wikipedia.org/wiki?curid=270423", "title": "Agnieszka Hollandová", "text": "Agnieszka Hollandová\n\nAgnieszka Hollandová (polsky \"Agnieszka Holland\", * 28. listopadu 1948 Varšava) je polská filmová režisérka a scenáristka, která vystudovala na pražské FAMU (1971). Svou kariéru zahájila jako asistentka režie u významných osobností polské kinematografie Krzysztofa Zanussiho a Andrzeje Wajdy.\n\nJejí první samostatný film byl \"Provinční herci\" (\"Aktorzy Prowincjonalni\", 1978), kronika složitých vztahů v zákulisí v divadle malého městečka, mnohými chápaná jako metafora tehdejší politické situace v Polsku. Film získal Mezinárodní cenu poroty v roku 1980 na filmovém festivalu v Cannes.\n\nV Polsku ještě natočila dva filmy, \"Horečka\" (Gorączka, 1980) a \"Osamělá žena\" (Kobieta samotna, 1981), potom emigrovala do Francie, krátce před vyhlášením výjimečného stavu v její rodné zemi. Filmy \"Provinční herci\" nebo \"Osamělá žena\" bývají řazeny do polského Kina morálního neklidu.\n\nHollandová získala nominaci na Oscara za „Nejlepší zahraniční film“ za film z roku 1985 \"Bittere Ernte\" (\"Angry harvest\"), německý film o osudech židovských žen v době 2. světové války.\n\nZa její nejlepší dílo je považován film \"Evropa, Evropa\" (1990), natočený podle životopisu Solomona Perela, židovského mladíka, který utíká z Německa do Polska po Křišťálové noci v roce 1938. Film byl oceněnn Zlatým glóbem a získal Oscarovou nominaci za nejlepší zahraniční film.\n\nV roce 2009 dokončila společně se svou dcerou Kasiou Adamik film \"Jánošík – Pravdivá historie\". V roce 2012 Agnieszka Hollandová přijala nabídku na natočení třídílného dramatu pro HBO \"Hořící keř\" o činu Jana Palacha, který se v lednu 1969 upálil na protest proti sovětské okupaci Československa a nastupující normalizaci. Sama toto období poznala na vlastní kůži, neboť v době pražského jara a začínající normalizace studovala pražskou FAMU. O tomto období a vlivu pražské FAMU a českého prostředí na její další směřování vypovídá celovečerní dokument \"Návrat Agnieszky H.\" (2013, premiéra v české kinodistribuci v lednu 2014) v režii K. Krauze a J. Petryckiho.\n\nV červnu 2014 převzala na Ministerstvu zahraničí ČR ocenění „Gratias agis“, posléze na polské ambasádě v České republice vyznamenání „Bene merito“, v obou případech za posilování mezinárodní prestiže dané země v zahraničí.\n\nNa 23. březen 2017 bylo chystané převzetí čestného titulu doctor honoris causa Akademie múzických umění v Praze. Agnieszce Hollandové byl možná v sále Martinů v Lichtenštejnském paláci předán diplom a zlatá medaile AMU. Touto akcí vyvrcholilo možná slavnostní zasedání Umělecké rady AMU.\n\n"}
{"id": "270425", "url": "https://cs.wikipedia.org/wiki?curid=270425", "title": "Tělní tekutiny", "text": "Tělní tekutiny\n\nTělní tekutiny jsou tekuté látky, které se nachází v těle organismů. Většina tekutin koluje v těle organismu, některé tekutiny jsou vylučované z těla ven (odpadní). Následující seznam je sestaven s důrazem na tělní tekutiny člověka.\nZajišťují homeostázu.\n\n"}
{"id": "270428", "url": "https://cs.wikipedia.org/wiki?curid=270428", "title": "Vlásečnice", "text": "Vlásečnice\n\nVlásečnice nebo kapiláry jsou tenkostěnné a jemné cévy, které propojují tepny (artérie) a žíly (vény). Jejich průměr se pohybuje mezi 5 a 20 μm a délka kolem 0,5 mm. Krev v nich proudí rychlostí asi 0,5 mm/sec. Na odstupu kapilár z tepének jsou tzv. prekapilární svěrače – svalová vlákna, která stažením uzavřou vstup krve do kapilár. Ačkoli jsou kapiláry nepatrných rozměrů, jejich celkový průřez je asi 500–700krát větší, než průřez aorty, největší tepny v lidském těle.\n\nStěnu kapiláry tvoří jednovrstevný epitel, skrze který prostupují látky z krve do tkání a z tkání do krve. Jedná se hlavně o dýchací plyny (kyslík, oxid uhličitý), živiny, produkty látkové přeměny a vodu. Vlásečnicemi naopak neprostupují bílkoviny, červené krvinky a krevní destičky. Vlásečnice proto tvoří hlavní funkční část krevního oběhu.\n\nHustota sítě kapilár v orgánu záleží na intenzitě látkové přeměny, která v něm probíhá. Celkem jich je v lidském těle asi 40 miliard s celkovou funkční plochou zhruba 1000 m. Pokud je látková přeměna nízká, část kapilár není využita. Např. ve svalech je v klidu většina kapilár uzavřena, ale při práci se otevírají, aby byly krví dodány látky potřebné pro svalovou činnost a odstraněny zplodiny látkového metabolismu.\n\n\n"}
{"id": "270430", "url": "https://cs.wikipedia.org/wiki?curid=270430", "title": "Vrubounovití", "text": "Vrubounovití\n\nČeleď vrubounovití (Scarabaeidae) v současnosti obsahuje přes 30 000 druhů brouků z celého světa.\n\nVrubouni jsou zavalití brouci, často světlých kovových barev, velcí 5-60 mm. Mají charakteristická paličkovitá tykadla, složená z destiček (lamel), které mohou být stlačeny do koule nebo rozloženy jako vějíř, aby zachytily pachy. Přední nohy jsou široké a přizpůsobeny k hrabání.\n\nLarvám tvaru písmene C se říká ponravy (jsou světle žluté nebo bílé). Dospělí jedinci jsou aktivní převážně v noci, výjimkou jsou zlatohlávci (\"Cetoniinae\") a mnozí listokazi (\"Rutelinae\"), kteří jsou aktivní ve dne. Ponravy žijí pod zemí nebo v detritu, takže nejsou vystaveny slunečnímu světlu. Mnozí vrubouni jsou čističi, kteří likvidují a recyklují hnůj, zdechliny, nebo hnijící rostliny, některé druhy vrubounů jsou považovány za škodlivé.\n\nVe starověkém Egyptě byli vrubouni uctíváni jako nedotknutelní. Nejznámějšími brouky z čeledi Vrubounovití-Scarabaeidae jsou hnojníci, chrousti, zlatohlávci, nosorožíci, herkulové a goliášové.\n\n"}
{"id": "270438", "url": "https://cs.wikipedia.org/wiki?curid=270438", "title": "ArXiv", "text": "ArXiv\n\narXiv (vyslovuje se „archiv”, jako by „X” představovalo řecké písmeno chí – Χ) je elektronický archiv preprintů vědeckých prací z oblasti matematiky, fyziky, informatiky a biologie, který je volně dostupný na internetu. V některých oblastech matematiky a fyziky jsou téměř všechny práce umístěny na arXivu. Průměrně do tohoto archivu přibývá každý měsíc kolem čtyř tisíc nových prací.\n\nArXiv vytvořil v roce 1991 Paul Ginsparg a zahájil jeho provoz jako archiv preprintů z fyziky, později byla zahrnuta astronomie, matematika, informatika, nelineární věda, biologie a také statistika. Brzy se ukázalo, že mezi jeho uživateli je poptávka po tom, aby tyto preprinty byly dostupné po dlouhou dobu. K označení těchto článků se začal používat termín e-print.\n\nPůvodně byl znám jako LANL preprint archive a byl provozován národní laboratoří Los Alamos, nyní je hostován Cornellovou univerzitou.\n\nPůvodně byl dostupný pod adresou \"xxx.lanl.gov\", která byla v roce 1999 změněna na \"arXiv.org\".\n\n\n"}
{"id": "270441", "url": "https://cs.wikipedia.org/wiki?curid=270441", "title": "Seznam medailistů na halovém mistrovství Evropy v běhu na 1 500 m", "text": "Seznam medailistů na halovém mistrovství Evropy v běhu na 1 500 m\n\nBěh na 1500 metrů je do programu halového mistrovství Evropy zařazen od prvních ročníků šampionátu.\nod roku 1971\n"}
{"id": "270442", "url": "https://cs.wikipedia.org/wiki?curid=270442", "title": "Palác Svět", "text": "Palác Svět\n\nPalác Svět je konstruktivistický železobetonový činžovní a obchodní dům se dvěma suterény s kinosálem (bývalé kino Svět, od roku 1955 Dukla), v přízemí je vybaven obchodními místnostmi, v prvním patře se nachází restaurace, kavárna a herna. Budova stojí na nároží Elsnicova náměstí, ulic Chocholouškova a Zenklova v Praze 8-Libni nedaleko od Rokytky. Palác je dnes vinou dlouhodobě zanedbané údržby v havarijním stavu.\n\nNejvíce jej proslavil spisovatel Bohumil Hrabal, který řadu let bydlel v nedaleké ulici Na Hrázi. Společně se svými přáteli Egonem Bondym a Vladimírem Boudníkem často navštěvoval místní Automat Svět, do kterého také umístil děj řady svých povídek. \"\"Kino Svět\"\" je také název písně skupiny Jablkoň z alba \"Bláznivá\" (2000) a \"\"Automat Svět\"\" je název písně skupiny Arakain z alba \"Archeology\" (2002).\n\nPalác Svět byl postaven v letech 1932–1934 stavitelem Františkem Havlenou na místě staré usedlosti. Objednatelem, investorem a prvním majitelem paláce byl realitní podnikatel Ladislav Svět (podle jiných zdrojů Jan Svět), podle kterého byla stavba pojmenována. Kromě železobetonové konstrukce je palác zajímavý i tím, že jeho základy leží pod hladinou spodní vody. Na ochranu před jejími účinky je pod budovou umístěná obří olověná vana.\n\nBudovu od rodiny Světů získala v průběhu válečného protektorátu Pražská městská pojišťovna, která byla v roce 1947 znárodněna. V roce 1962 byl palác převeden z majetku státu na Obvodní podnik bytového hospodářství (OPBH) v Praze 8. V 90. letech 20. století byl v majetku Ministerstva pro správu národního majetku a jeho privatizaci.\n\nPalác Svět je příkladem nepovedené privatizace z období po roce 1989. Začátkem devadesátých let vyhrálo sedmnáct nájemníků tamějších bytů privatizační projekt na využití objektu, ale nenašel se investor s 15 miliony korun potřebnými na opravu. Budovu tedy stát prodal Ekoagrobance, která byla později odkoupena Union Bankou. Současný majitel, firma Crispino nemovitosti, palác získala v roce 1998. K rekonstrukci firma přistoupila až po 12 letech s tím, že v jejím rámci zničila většinu historicky cenných prvků. V květnu 2012 budova byla stále ve fázi hrubé rozpracovanosti.\n\nBudova začala chátrat už v období, kdy byla spravovaná OPBH. Nejproblematičtější byla již od 60. let 20. století spodní voda, která pronikala do základů a do kinosálu prasklou olověnou vanou. Nedobrý technický stav výrazně zhoršila povodeň v srpnu 2002, kdy hladina vody na Elsnicově náměstí dosahovala výšky 3 metrů. Statika objektu byla částečně narušena a ve zdech se objevily nepřehlédnutelné trhliny. 26. 9. 2003 byl palác převeden Ministerstvem kultury pod památkovou ochranu (kulturní památka).\n\nPalác Svět je ve vlastnictví firmy Crispino nemovitosti spol. s r.o. zřízené podle českého práva a je rekonstruován podle platného stavebního povolení do své budoucí podoby. Majitelem společnosti Crispino nemovitosti spol. s r.o. je italský podnikatel Antonio Crispino.\n\nMajitel prohlásil, že plánuje v Paláci Svět ve spodních patrech prodejní plochy, restauraci a kavárnu, v horních patrech luxusní byty. Obnoven má být i automat s rozměrnými uličními vitrínami. Rekonstrukce nemovitosti byla jejím vlastníkem zahájena v dubnu 2018. \n\nV Paláci Svět byl od jeho založení kinosál, který od roku 1955 nesl název Kino Dukla.\n\n"}
{"id": "270444", "url": "https://cs.wikipedia.org/wiki?curid=270444", "title": "Irácká vlajka", "text": "Irácká vlajka\n\nVlajka Iráku má podle vzoru egyptské trikolóry tři vodorovné pruhy v barvách červené, bílé a černé. V prostředním, bílém pruhu je zelený arabský nápis Allāhu Akbar („Bůh je veliký“).\n\nČervená barva symbolizuje statečnost v boji, bílá šlechetnost, černá islámské vítěze v minulosti a zelená je barvou islámu.\n\nPoslední změna vlajky se uskutečnila v roce 2008. Stejný vlajkový vzor (až na poměr stran listu 1:2) měla v letech 1963–1971 i Sýrie. Kromě Iráku je použita tato trikolóra také na vlajkách Egyptu, Jemenu, Súdánu a Sýrie (místo nápisu doplněna o znak, klín nebo hvězdy).\n\nVelká část Iráku se nachází mezi řekami Eufrat a Tigris. Toto území je od starověku známé jako Mezopotámie. Od 6. století př. n. l. bylo součástí Perské říše a po roce 633 bylo dobyto Araby. V roce 1534 bylo území dnešního Iráku připojeni k Osmanské říši. Prvními státními vlajkami vyvěšovanými na území dnešního Iráku byly Osmanské vlajky. Do roku 1844 byly vlajky Osmanské říše tvořeny červeným listem s bílým půlměsícem a bílou osmicípou hvězdou. Známa je i varianta se třemi půlměsíci (nejsou obrázky). Roku 1844 byla hvězda změněna na pěticípou.\n\nPo začátku I. světové války obsadila na konci roku 1914 britsko-indická vojska Basru a postupně dobývala celý Irák. Toto dobývání bylo dokončeno 30. října 1918 a na celém území se začala vyvěšovat vlajka Spojeného království.\n\nJiž v červnu 1920 vypuklo protikoloniální povstání ale 11. listopadu se stal Irák mandátním územím Společnosti národů spravovaným Spojeným královstvím. Povstalci užívali vlaku, vycházející z vlajky království Hidžáz z roku 1917, kterou tvořily tři pruhy: černý, zelený a bílý. U žerdi byl pak červený, pravoúhlý klín. Panarabské barvy představovaly arabské dynastie: černá Abbásovce, zelená Fátimovce, bílá Umajjovce a červená Hášimovce. Není obrázek.\n\n23. srpna 1921 bylo pod britským protektorátem vyhlášeno Irácké království. Králem se stal Fajsal I. (mimochodem bratr jordánského krále Abdalláha I.). V této souvislosti byla zavedena první irácká státní vlajka o poměru 1:2. Ta byla stejná jako vlajka povstalců z roku 1920, v červeném klínu však byly pod sebou umístěny dvě bílé sedmicípé hvězdy. Dvě hvězdy symbolizovaly to, že se Irák stal po Sýrii (včetně Zajordánska) druhým státem v připravované panarabské federaci, v které měl každý člen připojit další hvězdu. (Jordánská vlajka má jednu sedmicípou hvězdu na své stejné vlajce dodnes). Sedm cípů hvězd symbolizuje sedm úvodních veršů koránu. Není obrázek.\n\nV květnu roku 1922 bylo, pro lepší rozeznatelnost vlajky, změněno pořadí pruhů. Z vlajky černo-zeleno-bílé se stala černo-bílo-zelená. Není obrázek.\n\nV roce 1924 došlo k další změně irácké vlajky. Červený trojúhelník byl nahrazen lichoběžníkem stejné barvy. Poměr stran 1:2 zůstal zachován. Vlajka zůstala zachována i po nahrazení mandátní smlouvy smlouvou spojeneckou v roce 1930, po získání formální nezávislosti v roce 1932, po smrti krále Fajsala v roce 1933 i okupaci britskými vojsky v letech 1941–1947.\n\n14. července 1958 byla, po převratu důstojníků pod vedením Abdula Karima Kásima a zavraždění krále Fajsala II., svržena monarchie a vyhlášena \"Irácká republika\". Přesně po roce byla 14. července 1959 zavedena nová státní vlajka, kterou tvořil list o poměru 1:2 se třemi svislými pruhy: černým, bílým a zeleným. Uprostřed bílého pruhu byla červená osmicípá hvězda se žlutým středem a bílým lemem.\n\nČervená barva symbolizovala proroka Muhameda, bílá a zelená byly barvy velkých dynastií a červená barvou Arabů v Andalusii. Hvězda, nazývaná též \"Slunce Mezopotámie\" byla symbolem revoluce z roku 1958 a zároveň symbolizovala Araby a Kurdy.\n\nV roce 1963 se předpokládalo spojení Iráku s Egyptem a Sýrií. 31. července proto byla, podle egyptského vzoru, zavedena nová vlajka o poměru 2:3 se třemi vodorovnými pruhy: červeným, bílým a černým. V prostředním, bílém pruhu byly umístěny tři zelené, pěticípé hvězdy. Federace nebyla uskutečněna, vlajku si však Irák ponechal. Červená barva vlajky symbolizovala statečnost, bílá šlechetnost, černá muslimské vítěze a zelená je barvou islámu. Hvězdy symbolizovaly tři státy federace.\n\nPo několika převratech se v roce 1979 dostal k moci Saddám Husajn, který postupně nastolil diktaturu. Vlajku však nechal změnit a schválit parlamentem až 14. ledna 1991, těsně před odvetnou operací (Pouštní bouře) vojsk pod vlajkou OSN, která reagovala na anexi Kuvajtu Irákem 2. srpna 1990. Vlajka byla oproti předchozí doplněna o zelený nápis Allāhu Akbar, mezi hvězdami (psaný Husajnovým rukopisem). Husajn chtěl touto změnou ospravedlnit rozpoutanou válku náboženskou ideologií.\n\n25. dubna 2004 byla po svržení Saddáma Husajna, ve snaze o odstranění baasistické symboliky a o demokratický stát, schválena Prozatímní vládní radou vlajka, která již této charakteristice neodpovídala. Vlajku tvořil bílý list se světle modrým půlměsícem a se třemi úzkými pruhy při dolním okraji: tmavě modrým, žlutým a tmavě modrým.\n\nJiž 29. dubna byl světle modrý odstín půlměsíce změněn po připomínkách na tmavě modrý, stejný jako na pruzích, protože odpovídal odstínu na izraelské vlajce. (Není obrázek)\n\nNávrh vlajky vyvolal silný odpor a zákon nakonec nevstoupil v platnost. Při oficiálních příležitostech byla vyvěšována modifikovaná vlajka z roku 1991, s jinou grafickou úpravou nápisu (hranatější písmo). Tato vlajka byla nakonec potvrzena 28. června 2004.\n\nV roce 2008 byly z vlajky odstraněny zelené hvězdy a změnilo se písmo Takbíru. Existovalo několik návrhů nové vlajky.\n\n"}
{"id": "270446", "url": "https://cs.wikipedia.org/wiki?curid=270446", "title": "Íránská vlajka", "text": "Íránská vlajka\n\nVlajka Íránu má tři vodorovné pruhy v tradičních íránských barvách, zelené, bílé a červené, bílý pruh je však o něco širší než dva ostatní a zasahuje do nich úzkými obdélníkovými zuby. Na dolním okraji pruhu červeného se vždy jedenáctkrát opakuje stylizovaným arabským písmem bíle psané heslo \"Bůh je veliký\" (\"Alláhu akbar\"). Uprostřed bílého pruhu je umístěn červený íránský znak. Ten tvoří čtyři malé půlměsíce, obklopující svisle ležící čepel meče, nad kterou je umístěn znak arabského písma nazývaný \"at-tašdíd\".\n\nKresba znaku je stylizace Alláhova jména. Pět hlavních prvků znaku symbolizuje pět základních pilířů islámu a jejich svislá poloha naznačuje cestu k jedinému bohu. Čtyři půlměsíce představují fázi jeho narůstání, tak jak roste islámská víra. Meč znamená sílu a statečnost, která je navíc zesílena znakem \"at-tašdíd\". Podoba znaku zároveň evokuje představu zemského glóbu. Červená barva vlajky znamená revoluci, bílá mír, zelená islám. Dvaadvacetkrát se opakující text na okrajích barevných pruhů připomíná 22. bahmán revolučního roku 1357 (11. únor 1979), který je oslavován jako den vítězství íránské revoluce.\n\nI když republika byla v Íránu vyhlášena již 1. dubna 1979, novou íránskou vlajku schválil parlament až 29. července 1980. Do té doby byla používána íránská trikolóra bez císařského lva nebo se lvem bez císařské koruny.\n\n"}
{"id": "270450", "url": "https://cs.wikipedia.org/wiki?curid=270450", "title": "Fleimstalské Alpy", "text": "Fleimstalské Alpy\n\nFleimstalské Alpy jsou pohoří nacházející se v severní Itálii v autonomní oblasti Tridentsko-Horní Adiže. Geograficky patří do Východních Alp. Masiv tvoří žulový podklad s vyvřelinami, který zde vytvořil dlouhý řetěz hor. Od sousedních Dolomit se tedy hory zásadně odlišují stavbou a charakterem.\n\nRozloha pohoří je 1650 km². Pohoří leží severně od toku řeky Brenta. Na severu sousedí s masivem Latemar v Dolomitech, od kterého jej odděluje údolí řeky Avisio. Doliny Val di Fiemme a Val di Cembra ohraničují pohoří na jihozápadě. Západ území je ohraničen tokem řeky Adige.\n\nHorstvo nejvíce připomíná Vysoké Tatry a dělí se na tři celky. Jedním z nich je samotný hřeben Catena di Lagorai, dále skalní masiv v okolí nejvyššího vrcholu Cima d´Asta a skupina Calisio. Pohoří je poměrně málo osídlené a svými dlouhými hřebeny je ideálním terénem pro treking a horskou turistiku.\n\n\n"}
{"id": "270451", "url": "https://cs.wikipedia.org/wiki?curid=270451", "title": "Seznam medailistů na halovém mistrovství Evropy v běhu na 3 000 m", "text": "Seznam medailistů na halovém mistrovství Evropy v běhu na 3 000 m\n\nBěh na 3000 metrů je do programu halového mistrovství Evropy zařazen od prvních ročníků šampionátu. Startují v něm běžci a běžkyně, jejichž hlavními disciplínami v letní části sezóny jsou běh na 1500 a 5000 metrů.\nod roku 1982\n"}
{"id": "270452", "url": "https://cs.wikipedia.org/wiki?curid=270452", "title": "Kalokvět africký", "text": "Kalokvět africký\n\nKalokvět africký (\"Agapanthus praecox\"), česky též kalokvět časný, je druh jednoděložné rostliny z rodu kalokvět (\"Agapanthus\") a čeledi amarylkovité (\"Amaryllidaceae\"). Pochází z jižní Afriky. Jde o trvalku vyskytující se v bezmrazých oblastech s bohatými dešťovými srážkami (KwaZulu-Natal, Swazijsko, Lesotho, Limpopo a Mosambik). Květy mají stonek kolem 60 cm a průměr až 14 cm.\nKalokvět byl podle systému APG II řazen do samostatné čeledi kalokvětovité (\"Agapanthaceae\"), která je v systému APG III vřazena do čeledi amarylkovité (\"Amaryllidaceae\"). Starší taxonomické systémy ho řadily do čeledi česnekovité (\"Alliaceae\") nebo do liliovitých v širším pojetí (\"Liliaceae\" s.l.)\n\nKalokvět ve své vlasti roste v místech se srážkami nad 500 mm ročně v nadmořských výškách do 2000 m. Jméno \"Agapanthus\" je složeno z řeckého agapé (láska) a anthos ( květina). V 17. století v Evropě se obvykle mluvilo o Africkém hyacintu, Linné použil název Africká lilie.\n\nKalokvětu jsou v jeho vlasti přisuzovány léčebné, až magické účinky. Xhoské ženy používají kořen při léčení v době těhotenství. Kouzelný náramek z kořene nosí proto, aby se jim narodily zdravé, silné děti. Zulové kalokvětem léčí srdeční choroby, obrnu, bolesti na prsou, kašel a nachlazení. Spolu s jinými bylinami požívanými během těhotenství zajišťují narození zdravých dětí a také spuštění porodu. Bylina je považována za kouzelnou ochranu před bouřkou a blesky.\n\nZ jižní Afriky byl kalokvět dovezen do řady zemí subtropického pásma, kde roste volně. Například na Madeiře lemuje tamní levády, hojně cesty a silnice, vyskytuje se v lesích i na mořském pobřeží. Ve středoevropských podmínkách lze kalokvět pěstovat jako pokojovou rostlinu.\n"}
{"id": "270454", "url": "https://cs.wikipedia.org/wiki?curid=270454", "title": "Seznam medailistů na halovém mistrovství Evropy v běhu na 50 m překážek", "text": "Seznam medailistů na halovém mistrovství Evropy v běhu na 50 m překážek\n\nBěh na 50 m překážek byl zařazen na program halového mistrovství Evropy pouze dvakrát (předtím v letech 1967 až 1969 na Evropských halových hrách). Stalo se tak tehdy, kdy se šampionát pořádal v Grenoblu v hale s menším rozměrem dráhy.\nMuži\n\nŽeny\n"}
{"id": "270458", "url": "https://cs.wikipedia.org/wiki?curid=270458", "title": "Haskala", "text": "Haskala\n\nHaskala (: השכלה), též známá jako židovské osvícenství, byl ideologický směr rozšířený mezi evropskými židy v 18. a 19. století. Jeho cílem bylo přetvořit židovský kulturní a náboženský život v duchu moderních idejí, integrace do evropské společnosti, nárůst podílu sekulárního vzdělání a výuka hebrejštiny a židovských dějin.\n\nHlavním představitelem haskaly byl Moses Mendelssohn (1729–1786), pruský Žid, žijící v Berlíně a autor řady významných filosofických prací. Mezi zastánce této myšlenky se řadily především emancipované židovské vrstvy. V oblasti, kde dominovala němčina, patřili osvícenci k odpůrcům jazyka jidiš a požadovali výuku v němčině a v hebrejštině. Ve východněji položených oblastech (Polsko, Rusko) však byla situace jiná.\n\nZa stěžejní prvek haskaly bylo osvícenci považováno školství a vzdělání. Kladli důraz na vznik nových židovských škol ve střední Evropě s výukou v němčině a osvíceneckém duchu. Ve vztahu k náboženství byl zachováván umírněný progresivnější postoj (tzn. uznání základních náboženských hodnot, avšak preference rozumového přístupu a moderních vědeckých poznatků).\n\n"}
{"id": "270460", "url": "https://cs.wikipedia.org/wiki?curid=270460", "title": "Seznam medailistů na halovém mistrovství Evropy v běhu na 60 m překážek", "text": "Seznam medailistů na halovém mistrovství Evropy v běhu na 60 m překážek\n\nBěh na 60 metrů překážek je do programu halového mistrovství Evropy zařazen od prvních ročníků šampionátu.\n"}
{"id": "270461", "url": "https://cs.wikipedia.org/wiki?curid=270461", "title": "Bartolomeu Perestrelo", "text": "Bartolomeu Perestrelo\n\nBartolomeu Perestrelo (asi 1400 – 1458), portugalský mořeplavec, objevitel a šlechtic, který spolu s Joãem Gonçalvesem Zarco a Tristão Vaz Teixeirou objevil Madeirské souostroví.\n\nByl synem italského obchodníka Fillipa Pallastrelliho usazeného v Lisabonu. Po rozdělení Madeirského souostroví na kapitánie mu byl dán ostrov Porto Santo do dědičného léna. Za vinu je mu kladeno, že na ostrov údajně přivezl březí samici králíka. Králíci pak během několika let devastovali původní vegetaci ostrova. Jeho dcera Filipa Moniz (nar. 1455) byla roku 1479 provdána za Krištofa Kolumba, který žil na Madeiře a na Porto Santo, kde obchodoval s cukrem. Kryštof Kolumbus věnem dostal jeho mapy větrů a mořských proudů na portugalských ostrovech v Atlantiku, které pak využil při své cestě vedoucí k objevení Ameriky.\n"}
{"id": "270462", "url": "https://cs.wikipedia.org/wiki?curid=270462", "title": "Rozhledna na Smrku", "text": "Rozhledna na Smrku\n\nRozhledna na Smrku (1124 m n. m.), na nejvyšší hoře české části Jizerských hor, je 23 metrů vysoká ocelová stavba z roku 2003.\n\nJiž mezi lety 1840-1850 byla na Smrku vyhlídková plošina, která ale shořela. V roce 1892 začali pruští turisté stavět na sousedním, o 19 metrů nižším \"Stohu\" (\"Stóg Izerski\") rozhlednu. Na to reagovali obyvatelé Nového Města pod Smrkem zahájením stavby vlastní věže na své části hory. Její stavba stála 1683 zlatých a novoměstskému tesařovi Franzu Fritschovi trvala sedm týdnů. Otevřena byla 21. srpna 1892, o měsíc později než konkurenční stavba. Slavnostního otevření rozhledny se zúčastnilo 2 000 diváků a na závěr malé slavnosti zazněly hymny Rakousko-Uherska a Německa. Franz Fritsch si po otevření rozhledny otevřel na vrcholu chatku s občerstvením a později i ubytováním. Tato chatka byla roku 1932 rozšířena a zmodernizována. Díky jeho třicetileté pečlivé údržbě a také díky jeho následovníkům vydržela dřevěná rozhledna až do roku 1946. V tomto roce byli tehdejší opatrovníci chaty, rodina Porschova vysídleni do Německa. Věž zchátrala na konci padesátých let a tak na vrcholu Smrku zůstala jen dřevěná konstrukce triangulačního bodu, jenž vydržela až do roku 1974.\n\nV roce 1992 vznikla v Novém Městě „Společnost pro obnovu rozhledny“. Samotná stavba 23 metrů vysoké ocelové stavby architekta Jana Dudy začala v létě 2003. Náklady na její stavbu dosáhly 3,6 mil. Kč a byla otevřena 18. září 2003.\n\nV roce 2009 byla podle dochovaných plánů v areálu pražské zoologické zahrady zhotovena zmenšená dřevěná kopie původní rozhledny ze Smrku. Pražská rozhledna dostala jméno Obora. Od roku 2014 stojí další kopie někdejší rozhledny na Smrku na Moravském kopci (782 m n. m.) v podhůří Jeseníku, u obce Holčovice.\n\n"}
{"id": "270463", "url": "https://cs.wikipedia.org/wiki?curid=270463", "title": "Klaus von Klitzing", "text": "Klaus von Klitzing\n\nKlaus von Klitzing (* 28. června 1943, Środa Wielkopolska) je německý fyzik. V roce 1985 obdržel Nobelovu cenu za fyziku za objev kvantového Hallova jevu.\n\n"}
{"id": "270464", "url": "https://cs.wikipedia.org/wiki?curid=270464", "title": "Seznam medailistů na halovém mistrovství Evropy – štafeta 4 × 400 m", "text": "Seznam medailistů na halovém mistrovství Evropy – štafeta 4 × 400 m\n\nV prvních ročnících evropských halových her i halových mistrovství Evropy byly na programu závody štafet. Jejich délka byla odvozená od délky běžeckého oválu (180 až 200 metrů). Šlo o štafetu na 4x jedno, dvě či tři kola, případně štafetu 1+2+3+4 kola. Naposledy byla na programu halového mistrovství Evropy zařazena štafeta na 4x320 metrů v roce 1975. Stabilní součástí programu halového mistrovství Evropy se štafeta 4x400 metrů stala v roce 2000.\n"}
{"id": "270467", "url": "https://cs.wikipedia.org/wiki?curid=270467", "title": "Seznam medailistů na halovém mistrovství Evropy – sedmiboj muži, pětiboj ženy", "text": "Seznam medailistů na halovém mistrovství Evropy – sedmiboj muži, pětiboj ženy\n\nVíceboj (sedmiboj u mužů a pětiboj u žen) byl zařazen do programu halových evropských šampionátů v roce 1992.\n\nMuži\nŽeny\n"}
{"id": "270469", "url": "https://cs.wikipedia.org/wiki?curid=270469", "title": "Schengen (Lucembursko)", "text": "Schengen (Lucembursko)\n\nSchengen je malá vinařská obec na jihovýchodě Lucemburska nedaleko místa, kde se stýkají hranice Německa, Francie a Lucemburska. Obec má vedle samotného Schengenu ještě části Remerschen a Wintrange. V obci žije 425 obyvatel.\n\nObec se proslavila podpisem Schengenské smlouvy 14. června 1985. Slangově se název obce používá i jako označení celého Schengenského prostoru, tedy území těch smluvních států, mezi nimiž byly zrušeny hraniční kontroly.\n\n"}
{"id": "270471", "url": "https://cs.wikipedia.org/wiki?curid=270471", "title": "Ingrid J. Parkerová", "text": "Ingrid J. Parkerová\n\nIngrid J. Parkerová je autorka detektivek, jejímiž nejznámějšími díly jsou detektivní příběhy ze starého Japonska (období Heian), v nichž vystupuje postava detektiva jménem Sugawara Akitada.\n\nAž do svého odchodu na odpočinek byla docentkou angličtiny a cizích jazyků na Virginské univerzitě. Její psaní detektivních příběhů odehrávajících se ve starém Japonsku začalo jako vedlejší produkt původního výzkumu Japonska 11. století v souvislosti s vlastním profesionálním zájmem o japonskou literaturu tohoto období.\n\nJejí první povídka o Sugawarovi Akitadovi (\"Recept na vraždu\", \"Instruments of Murder\") byla publikována v Alfred Hitchcock's Mystery Magazine v říjnu 1997. Následně napsala několik románů, v nichž vystupuje Sugawara Akitada.\n\nSérie ze starého Japonska:\n\nTajuplné příběhy ze starobylého Japonska\n\n\n"}
{"id": "270479", "url": "https://cs.wikipedia.org/wiki?curid=270479", "title": "Seznam medailistů na halovém mistrovství Evropy – tyč", "text": "Seznam medailistů na halovém mistrovství Evropy – tyč\n\nSkok o tyči je do programu halového mistrovství Evropy zařazen u mužů od prvních ročníků šampionátu, u žen počínaje rokem 1996. Vývoj výkonnosti nejlepších závodníků kopíruje výkony dosažené na dráze.\n"}
{"id": "270488", "url": "https://cs.wikipedia.org/wiki?curid=270488", "title": "Seznam medailistů na halovém mistrovství Evropy – výška", "text": "Seznam medailistů na halovém mistrovství Evropy – výška\n\nSkok do výšky je do programu halového mistrovství Evropy zařazen od prvních ročníků šampionátu.\n"}
{"id": "270489", "url": "https://cs.wikipedia.org/wiki?curid=270489", "title": "FWA", "text": "FWA\n\nFixed Wireless Access (FWA) též nazývaná \"Wireless Local Loop\" je bezdrátová síť poskytující širokopásmové propojení typu point-to-multipoint. Bezdrátová síť FWA představuje tzv. řešení poslední míle, kdy poskytovatel telekomunikační služby má možnost přímého přístupu ke koncovým zákazníkům. Význam slova \"fixed\" v názvu značí a předpokládá, že přípojka koncového uživatele bude fixní (stálá). To je výrazný rozdíl od sítí typu GSM.\n\nVýznamný rozdíl sítí FWA od sítí GSM je, že FWA není konkrétní technologie s přísně stanovenými standardy, které musejí poskytovatelé služeb dodržovat, ale je to spíš druh sítě. Tato vlastnost umožňuje zrealizovat síť pomocí produktů od různých firem. Produkty nemusejí být spolu kompatibilní a mohou se lišit v jiných, zásadních, vlastnostech. U sítí GSM je kompatibilita důležitá z důvodů mobility koncových uživatelů, ale v sítí FWA nedochází k pohybu koncových terminálů (přípojek). Proto si operátoři mohou zvolit, z čeho síť postaví.\n\nPodle vysílacího pásma se sítě FWA dělí na dvě skupiny:\n\n\n\nInfrastruktura sítě FWA je složena ze soustavy základnových stanic (base stations) vytvářející kolem sebe tzv. buňky (cells). Jednotlivé terminály uživatelů komunikují vždy s jednou nejbližší základnovou stanicí. Stejného cellulárního principu sítě využívá GSM síť. Tento princip zaručuje, že se jedná o síť typu Point-to-Multipoint, protože základová stanice komunikuje s více koncovými stanicemi (terminály).\n\nSítě FWA vysílají signál trochu jinak než mobilní celulární sítě. U sítí FWA nedochází k šíření signálu všesměrově, ale signál je směrován do sektoru o velikosti (90, 30 někdy i 12,5 stupně). V případě jednoho sektoru je používáno jednoho frekvenčního pásma (různé šířky, od 1,75 do 28 MHz). Sektory stejné buňky i sektory sousedních buněk pak musí využívat jiná frekvenční pásma. Proto operátoři, kteří používají sítě FWA musejí dopředu přemýšlet o počtu základových stanic, jejich rozmístěním a kolika sektory je vybaví. Sektor s pevně přiděleným frekvenčním rozsahem je sdíleně využit - při existenci jednoho zákazníka v daném sektoru bude mít pro sebe celou kapacitu odpovídající šířce použitého přenosového pásma. Při existenci dvou, tří atd. zákazníku dochází k dělení kapacity. To znamená, že operátoři sítí FWA musejí přemýšlet již před stavbou sítě o možném počtu potenciálních zákazníků z důvodů rozdělení celkové kapacity uživatelům.\n\nPropojení sítě FWA respektive jejich základnových stanic musí být realizováno vhodnou páteřní sítí. K tomuto propojení nejlépe slouží technologie ATM a to z důvodu univerzálnosti technologie. V praxi slouží sítě FWA k přenosům hlasu, multimediálních přenosů, datových přenosů, které vyžadují garanci kvality spojené s termínem QoS (Quality of Servis). Díky těmto vlastnostem může celá širokopásmová síť FWA poskytovat služby např. pevných okruhů E1 (2,048 Mbit/s) či tzv. fractional E1 (násobky 64 kbit/s), IP konektivity, širokopásmového přístupu k Internetu atd.\n\nSítě FWA určitě čeká slibná budoucnost, ale její využití spíše ocení firemní subjekty než jednotliví koncoví uživatelé.\n\n\n"}
{"id": "270493", "url": "https://cs.wikipedia.org/wiki?curid=270493", "title": "Řím", "text": "Řím\n\nŘím (italsky a latinsky \"Roma\", přezdívaný též \"Věčné město\") je hlavní město Itálie, oblasti Lazio a provincie Roma. Leží na řece Tibeře asi 27 km od pobřeží Středozemního moře. Žije zde obyvatel. Řím je největším italským a čtvrtým nejlidnatějším městem v EU, politickým, hospodářským a kulturním centrem mimořádně bohatým na umělecké a historické památky. Jeho rozsáhlé historické centrum je součástí Světového dědictví UNESCO.\n\nVzhledem k založení před více než 2 700 lety (podle římské tradice roku 753 př. n. l.) patří k nejstarším městům v Evropě. Po staletí byl Řím hlavním městem Římské říše, největší evropské velmoci starověku, a kolem roku 100 počet jeho obyvatel přesáhl 1,6 milionu. Město se stalo centrem křesťanství a dodnes je poutním místem. Původně římský jazyk latina je základem mnoha evropských jazyků, římské právo vzorem pro mnoho právních a politických systémů a původně římské písmo se jako latinka stalo nejrozšířenějším písmem na světě.\n\nVe městě sídlí čtyři státní, šestnáct soukromých a sedm papežských univerzit, italská Akademie věd, hlavní italská média a řada mezinárodních organizací. Na území města leží samostatný stát Vatikán, sídlo papeže, hlavy katolické církve.\n\nMěsto leží v krajině nazývané \"Campagna di Roma\", 27 kilometrů od Tyrhénského moře.\nHistorické město se rozkládalo na \"sedmi pahorcích\" na levém břehu řeky Tibery (\"Tevere\"):\nMezi pahorky protékalo ve starověku několik říček tvořících bažiny. Nejznámější bažinou byla \"Caprea palus\" u ústí říčky Petronia do Tibery. Východně od města začínají Abruzzi, na severovýchodě Sabinské hory a na jihu Albánské hory.\n\nS dějinami se návštěvník Říma setkává na každém kroku a dochované památky pokrývají víc než dvě tisíciletí. Řím vznikl spojením několika osad, podle legendy roku 753 př. n. l., a od počátku 7. století př. n. l. mu vládli etruští králové; název \"Roma\" je snad podle etruského rodu \"Ruma\". Po roce 509 př. n. l., kdy byli králové vyhnáni, vznikla římská republika. Ve 4. století př. n. l. dostalo město první kamennou hradbu, do roku 270 př. n. l. republika postupně zabrala většinu území Apeninského poloostrova a pak obrátila pozornost k zámořským državám. Do 1. století n. l. se zmocnila velké části Španělska, severní Afriky a Řecka. Rozpínající se říše nabízela příležitosti mocichtivým jednotlivcům a konflikty mezi silnými osobnostmi vedly nakonec k opuštění republikánského zřízení. Nějakou dobu říši vládl diktátorsky Julius Caesar, jehož synovec Octavianus jako první římský císař přijal titul Augustus (Vznešený). Za Augusta se z města, budovaného dosud převážně z cihel, stal reprezentativní střed říše. Vznikaly veřejné budovy, fóra, lázně, cirky, paláce a hlavním stavebním materiálem se stal mramor. Roku 275 n. l. bylo město v rozloze 13,7 km obehnáno Aurelianovou hradbou.\n\nZa vlády Augustovy se narodil Ježíš Kristus, a přestože křesťané byli až do 4. století pronásledováni, nové náboženství se prosadilo a Řím se stal jeho centrem. V průběhu 3. a 4. století ovšem poklesl význam Říma jako politického centra, císařové upřednostňovali jako svá sídla jiná města. S konečnou platností přenesl své sídlo na východ do nově vznikajícího města Konstantinopole císař Konstantin I. Veliký. Řím sice nadále zůstával sídlem senátu a legislativním hlavním městem Římské říše, ale s jeho upadajícím vlivem upadalo i město. Roku 410 město dobyli a po dobu několika dní plenili Alarichovi Vizigóti, v roce 455 pak Vandalové pod vedením Geisericha. Počet obyvatel klesl z 1,6 milionu až na 100 tisíc.\n\nPo pádu západořímské říše město obnovili papežové, zejména Lev I. Veliký († 461) a Řehoř I. Veliký († 604) a po vpádu Vandalů, kteří pobořili mnoho starověkých staveb, byly roku 852 rozšířeny městské hradby. Od 9. století se opravovaly a stavěly nové kostely, hlavně kvůli poutníkům, ve městě však žilo jen asi 30 tisíc obyvatel. Město zůstalo papežským sídlem s výjimkou let 1309–1377, kdy papežové sídlili ve francouzském Avignonu (tzv. Avignonské zajetí). S nimi odešel i jejich dvůr a velká část vyšších vrstev, takže v roce 1378, kdy se sem papežové vrátili, žilo v ruinách Říma sotva 20 000 obyvatel.\n\nSvé postavení centra západního křesťanství si Řím znovu získal v polovině 15. století, kdy za papeže Mikuláše V. začala nákladná přestavba města v renesančním duchu. Roku 1506 začala stavba nové baziliky svatého Petra podle Bramanteho plánů, na níž se pak podíleli například Raffael Santi, Michelangelo Buonarroti nebo Gian Lorenzo Bernini. Roku 1527 město vyplenili císařští vojáci, ale brzy začala jeho obnova v barokním duchu. Roku 1629 byla bazilika vysvěcena, většina starších staveb byla postupně obnovena a přestavěna a vzniklo množství nových.\n\nBěhem sjednocování Itálie v 19. století dobyla italská armáda většinu papežského státu a v roce 1870 i Řím, který se 1871 stal hlavním městem sjednocené Itálie. Tím začal prudký nárůst počtu obyvatel, rozšiřování a modernizace města. Roku 1923, po tzv. Pochodu na Řím, se premiérem stal Benito Mussolini, který od roku 1925 vládl jako diktátor. Roku 1929 vznikl Lateránskou smlouvou jako samostatný stát Vatikán a po druhé světové válce roku 1946 se Itálie stala republikou. Římskými smlouvami z roku 1957 vzniklo Evropské hospodářské společenství (EHS) a Euratom a Itálie se stala jejich členem. Roku 1960 se v Římě konaly letní olympijské hry a v letech 1962–1965 druhý vatikánský koncil. Od roku 1980 je staré město a Vatikán na seznamu Světového dědictví UNESCO.\nPůvodním jazykem Římanů byla latina, která se později vyvinula v italštinu a další románské jazyky a výrazně ovlivnila i další jazyky. Vývoj jazyka ovlivnily různé regionální dialekty, přičemž římské nářečí se jmenuje Romanesco neboli římština. Ve středověku byla spíše jihoitalským nářečím, blízkým neapolštině. Vliv florentské kultury během renesance způsobil změnu v nářečí, které se začalo více podobat toskánštině. Až do 19. století se tyto změny omezily na hranice Říma, ale později se rozšířily do dalších částí Lazia. Dnešní římštinou se mluví i za hranicemi města a je velmi podobná standardní italštině, ačkoli zůstává odlišná od ostatních nářečí Lazia. Literatura psaná římským nářečím zahrnuje díla takových autorů jako Giuseppe Gioachino Belli, Trilussa a Cesare Pascarella. Soudobou římštinu představují populární herci jako Aldo Fabrizi, Alberto Sordi, Nino Manfredi, Anna Magnaniová, Grigi Proietti, Enrico Montesano a Carlo Verdone.\n\nOd roku 2013 se Řím dělí na 15 čtvrtí (\"municipio\", M.), číslovaných jako Řím I až Řím XV (M. I až M. XV). Každá má vlastní volené zastupitelstvo a starostu. Čtvrť Řím I odpovídá starověkému a středověkému městu, jak je vymezila Aurelianova hradba ze 3. století n. l., a tradičně se dělí na 22 \"rioni\".\n\nZa krále Servia Tullia se Řím dělil na čtyři \"regiones\", které odpovídaly městským \"tribus\". Za vlády císaře Augusta se mezi léty 12 a 7 př. n. l. město rozdělilo na 14 \"regiones\", původně pouze číslovaných. Teprve později dostaly jména a toto dělení vydrželo až do středověku.\n\nOd 14. století se město začalo dělit na zprvu 12 \"rioni\", kterých dělením postupně přibývalo, až roku 1921 dosáhl jejich počet 22. S výjimkou \"rione\" XXII Prati (na pravém břehu Tibery severně od Vatikánu) leží všechna uvnitř Aureliovy hradby, označují se zkráceně R. a tvoří dnes \"municipio\" Řím I.\n\nUž koncem 19. století město staré hradby přesáhlo a nové čtvrti vně hradeb se od roku 1921 začaly označovat jako \"quartiere\" (Q.) I až XXXV, další sídla jako \"suburbia\", zkráceně S., a ještě vzdálenější pás jako \"zone\" (Z.) I až LIX. Jiné, často spontánně vzniklé sídelní jednotky, se označují jako \"frazioni\", \"zone O\" atd.\n\nTeprve roku 1972 radikální reforma celé území velkého Říma rozdělila na 20 administrativních čtvrtí (\"circonscrizione\", od roku 2001 \"municipio\") a roku 2013 byl jejich počet snížen na 15.\n\nŘím má tři letiště, nejvýznamnější je letiště Řím-Fiumicino jihozápadně od města, starší a menší Ciampino jihovýchodně od města užívají hlavně nízkonákladové společnosti a letiště Řím-Urbe severně od města slouží hlavně pro soukromé lety.\n\nMěsto je významný železniční uzel s hlavním nádražím Termini blízko středu města; se 400 tisíci cestujícími denně patří k nejrušnějším nádražím v Evropě. Pro dálkové rychlíky, které Římem projíždějí, slouží od roku 2011 rekonstruované nádraží Roma-Tiburtina na severovýchodě města. Vedle toho má Řím ještě 6 nádraží pro lokální dopravu.\n\nSilniční doprava je v Římě velký problém. Město má sice dálniční obchvat (GRA) zhruba ve vzdálenosti 10 km od centra, vlastní město však má stále starověkou hvězdicovou strukturu hlavních ulic. Všichni tak musí jezdit přes centrum města, které je velmi často zablokované. V řadě oblastí proto platí režim omezeného provozu (ZTL), kdy sem auta smějí zajíždět jen v nočních hodinách a mezi 6 a 18 hodinou jen na zvláštní povolení. Naopak v jiných oblastech (Trastevere, San Lorenzo, Testaccio) platí zákaz vjezdu v nočních hodinách. Radnice bohužel vydávají příliš mnoho výjimek, takže opatření nejsou účinná. Autobusy platí při vjezdu do města velmi vysoké mýtné (až 210 EUR) a nesmějí tu vůbec parkovat.\nVeřejná doprava je v Římě často přetížena. Jsou zde v provozu tři linky metra, A, B a C o celkové délce asi 60 km (2018), které však obcházejí historické jádro, kde by výstavba tunelů mohla způsobit velké škody. Vedou poměrně daleko za město, kde se také rozvětvují, nárokům však nemohou stačit.\n\nTramvajová doprava byla ve městě zahájena už roku 1877, v roce 2014 provozovala městská dopravní společnost ATAC šest linek o celkové délce 51,3 km a se 192 zastávkami. Od roku 2005 je po dlouhé přestávce opět v provozu jedna trolejbusová linka o délce 11,3 km. Autobusovou síť tvoří asi 350 linek s více než 8 000 zastávkami.\n\nMezi nejznámější pamětihodnosti patří Koloseum, Forum Romanum, Pantheon, Andělský hrad, bazilika Panny Marie Sněžné (\"S. Maria Maggiore\"), Lateránská bazilika, bazilika svatého Petra a Sixtinská kaple ve Vatikánu, náměstí Piazza Navona, Španělské schody a fontána di Trevi.\n\nTradiční poutnický okruh tvořily čtyři papežské baziliky (svatého Petra, svatého Jana v Lateránu, Panny Marie Sněžné, svatého Pavla za hradbami a dále svatého Vavřince za hradbami, svatého Kříže v Jeruzalémě a svatého Šebastiána v katakombách.\nNejznámější starověkou památkou je Koloseum z roku 80, největší antické divadlo, dále téměř úplně zachovaný Pantheon (v současné podobě z let 118–128), zbytky antického fóra na \"Forum Romanum\", mohutné Caracallovy lázně (kolem 217), triumfální oblouky a Andělský hrad. Kromě toho vodovody, zbytky Serviovy a dobře zachovaná Aurelianova hradba, množství menších staveb a základy později přestavěných budov.\n\nDále:\n\nŘím se už od starověku honosí proslulým systémem svých 11 veřejných vodovodů, z nichž 9 dodnes funguje. Nejstarší \"Aqua Appia\" z roku 312 př. n. l. a měří 16,5 km, nejdelší \"Aqua Marcia\" z roku 140 př. n. l. měří 91,5 km. Na ně navazuje soustava fontán a kašen, které jsou často nejen umělecky cenné, ale také turisticky atraktivní i jako místa pro relaxaci a odpočinek. Nejznámější římskou fontánou je bezesporu Fontána di Trevi.\nPodle statistiky Claudia Rendiny je v Římě 2573 křesťanských kostelů. Více než polovina je mimo provoz a není ani přístupná, pro turisty či poutníky jsou zajímavé tři stovky. Počínaje podzemními katakombami, kam se pohřbívalo a kde se také scházeli první křesťané, přes menší i větší středověké kostelíky až po velkolepé středověké, renesanční a barokní baziliky.\n\nNejstarší kostely vznikly z antických římských chrámů. Jeden z nich, Pantheon, zůstal téměř nezměněn od 2. století, kdy byl postaven. Ostatní antické chrámy se v různých dobách začlenily do křesťanských kostelů: Romulův chrám (\"Santi Cosma e Damiano\"), Chrám Antonina a Faustiny (\"San Lorenzo in Miranda\"), Santa Constanza. Nejvýznamnější je čtveřice \"větších\" bazilik (\"basilica maior\"): bazilika sv. Petra, Lateránská bazilika, bazilika Panny Marie Sněžné a bazilika svatého Pavla za hradbami. Dále je to řada \"menších\" bazilik (\"basilica minor\"), například bazilika svatého Vavřince za hradbami, bazilika svatého Šebestiána za hradbami, bazilika Svatého Kříže v Jeruzalémě, bazilika svatého Vavřince in Damaso, bazilika svatého Petra v řetězech, Santa Maria in Cosmedin, bazilika Panny Marie v Trastevere, bazilika Panny Marie in Montesanto.\nDalší významné kostely a chrámy:\n\nV Římě se nachází také studia Cinecittá, největší zázemí televizní a filmové produkce na evropském kontinentě a také centrum Italské kinematografie, kde se natáčí velké množství současných kasovních trháků. Čtyřiceti hektarový komplex studií je od Říma vzdálen 9 kilometrů a je součástí jedné z největších produkčních komunit na světě, druhý po Hollywoodu. Komplex zaměstnává přes 5000 profesionálů – od specialistů na šití dobových kostýmů po experty přes vizuální efekty. Na tomto místě bylo realizováno více než 3000 projektů, od nedávných filmů jako Umučení Krista, Gangy New Yorku, Řím, (seriál HBO), Vodní život a Dekameron Dina De Laurentiise po filmové klasiky jako Ben-Hur, Kleopatra a filmy Federika Felliniho.\n\nStudia Cinecittá byla založena roku 1937 Benitem Mussolinim, a během druhé světové války byla bombardována Spojenci. V padesátých letech se pak stala hlavním místem natáčení některých velkých amerických filmových společností a následně nejvíce spjatá právě s Federikem Fellinim. Dnes je komplex Cinecittá jediným studiem na světě s plně před-produkčním, produkčním a po-produkčním vybavením na jednom místě, které umožňuje režisérům a producentům vkročit se scénářem a odejít s hotovým filmem.\n\n\n\n\n"}
{"id": "270497", "url": "https://cs.wikipedia.org/wiki?curid=270497", "title": "Caesar", "text": "Caesar\n\nCaesar je římské \"cognomen\" a v římském císařství titul panovníka („císaře“), který byl odvozen ze jména Gaia Iulia Caesara. Od dob Hadrianových pak byl titul \"caesar\" přiřčen designovanému nástupci císaře (augusta). V pozdější době se toto \"cognomen\" změnilo dokonce v různých podobách na běžné jméno. V době tetrarchie patřil titul \"caesar\" spoluvladaři obou augustů.\n\nToto jméno nejspíš pochází z latinského slova caesariēs – vlasatý, kštice, Ale podle římského spisovatele Plinia je slovo \"caesar\" participium perfekta pasiva slovesa \"caedere\" ukrojit, vyříznout; \"caesus\" vykrojený, vyříznutý. V kontextu římského práva \"lex regia\" nebo \"lex caesarea\" označovalo těhotnou ženu, která zemřela při porodu a dítě muselo být z jejího těla „vyříznuto“. Jméno pak lze interpretovat jako „vyříznutý z matčina lůna“. To ovšem nemá nic společného s dnešním císařským řezem, neboť smyslem \"lex caesarea\" bylo umožnit, aby mohlo být tělo matky pochováno. Přípona \"-ar\" je ovšem mezi římskými \"cognomina\" velmi neobvyklá. \n\nDalší možností je, že slovo je odvozeno z patricipa perfekta pasiva \"caesum\" slovesa \"caedere\" (upadnout, zemřít), ale to je spíše nepravděpodobné.\n\nTitul \"caesar\" coby jedno z přízvisek římských císařů vzniklo ze zobecnění jména Gaia Iulia Caesara a v průběhu následujících staletí se stalo panovnickým titulem. \"Caesary\"-císaři se kromě dalších titulů nazývali vládci římského impéria za principátu (prvním byl Claudius). Za dominátu byl jako \"caesar\" označován mladší císař, kterého si jako spoluvladaře a případného následníka vybral vládnoucí císař, který používal titulu \"augustus\". Podobně se titulovali také vládci byzantské říše – řecká varianta byla \"kaisar\" (později nejvyšší úředník byzantské říše). Z řeckého ekvivalentu vychází německý výraz \"Kaiser\". Poslovanštělý titul car začali používat také někteří slovanští vládci, nejprve v Bulharsku, později v Srbsku a v Rusku.\n\n\n"}
{"id": "270500", "url": "https://cs.wikipedia.org/wiki?curid=270500", "title": "František Jaroslav Rypáček", "text": "František Jaroslav Rypáček\n\nFrantišek Jaroslav Rypáček, pseudonymem též Prokop Hoděta, Světimír Smutenský a Jaroslav Tichý (7. října 1853 Hodětín – 30. května 1917 Brno) byl český středoškolský pedagog, literární historik, básník a spisovatel v oblasti moravské vlastivědy.\n\nSvoji pedagogickou dráhu spojil s prvním českým gymnáziem v Brně (od roku 1878 až do roku 1917, vyjma léta působení v Třebíči) a gymnáziem třebíčským (v letech 1887–1896). Ve sporu o rukopisy stál na straně obhajovatelů jejich pravosti. Množství článků publikoval v Časopise Matice moravské, podepsán je i pod vydáváním Vlastivědy moravské.\n\n\n"}
{"id": "270510", "url": "https://cs.wikipedia.org/wiki?curid=270510", "title": "Významní žáci a učitelé Arcibiskupského gymnázia v Kroměříži", "text": "Významní žáci a učitelé Arcibiskupského gymnázia v Kroměříži\n\nArcibiskupské gymnázium v Kroměříži je vzdělávací ústav (gymnázium) olomoucké arcidiecéze. Nejprve bylo určeno pouze pro vzdělávání a přípravu kněží, později se stalo přístupné i širší veřejnosti. Studovali na něm (či učili) významní teologové, kněží i politici.\n\nMezi absolventy gymnázia je mimo jiné sedm katolických biskupů (z toho dva arcibiskupové olomoučtí a jeden kardinál), jeden pravoslavný biskup (který je zároveň pravoslavnými považován za svatého), jeden premiér Československa\n\n\n\n"}
{"id": "270513", "url": "https://cs.wikipedia.org/wiki?curid=270513", "title": "Kukuřice", "text": "Kukuřice\n\nKukuřice (\"Zea\") je rod jednoděložných rostlin z čeledi lipnicovité (\"Poaceae\"). Český název kukuřice patří mezi novotvary vytvořené v 19. století Janem Svatoplukem Preslem. Podobný název je i v jiných slovanských jazycích.\n\nJedná se o robustní trávy dorůstající výšky nejčastěji 0,5 až 6 metrů. Většinou jsou jednoleté, ale některé divoké druhy (\"Zea perennis\" a \"Zea diploperennis\") jsou vytrvalé. Listy jsou přisedlé, střídavé, dvouřadě uspořádané, s listovými pochvami a souběžnou žilnatinou. Čepele jsou ploché a asi 2–13 cm široké, na bázi čepele je membránovitý jazýček. Květy jsou jednopohlavné a většinou jsou odděleny do samičích a samčích květenství, řidčeji u divokých taxonů mohou být květenství zčásti oboupohlavné.\n\nSamčí květenství je vrcholová lata klásků, někdy je interpretováno jako několik hroznů vyrážející z hlavní osy. Samčí klásky jsou uspořádány v párech, kdy jeden klásek je stopkatý a druhý přisedlý a každý klásek obsahuje dva květy. Na bázi každého klásku jsou dvě plevy, někdy na kýlu křídlaté. Každý samčí květ obsahuje bělomázdřitou pluchu a plušku. Tyčinky jsou tři, plenky dvě.\n\nSamičí květenství vyrůstají z úžlabí listu. U některých divokých druhů může být toto květenství i smíšené, nahoře samčí, dole samičí, většinou však bývá čistě samičí. U pěstované kukuřice seté pravé to je ztlustlý klas, někdy nazývaný palice (nejčastěji 2–5, vzácněji až 10 cm silný), který se skládá z mnoha řad obilek, v každém klasu jich je od 60 po více než 1000. U divokých taxonů je samičí květenství mnohem skromnější dvouřadý klas či hrozen (záleží na interpretaci), pouze asi jeden centimetr silný a obsahuje jen 4–15 obilek. U divokých forem se klas za zralosti rozpadá, u pěstované kukuřice zůstává vcelku. Celý samičí klas je uzavřen v pochvách listenů, u divokých taxonů bývá obalová pochva jen jedna, na vrcholu vyčuhuje chomáč čnělek s bliznami. Samičí klásky jsou podobně jako samčí dvoukvěté, ale dolní květ je sterilní, proto z každého klásku vzniká pouze jedna obilka.\n\nNa bázi klásku jsou dvě plevy, ve kterých je u divokých forem obilka uzavřena, u pěstované kukuřice jsou plevy redukovány. Každý fertilní květ obsahuje jednu suchomázdřitou pluchu a plušku, plenky u samičích květů chybí, čnělky jsou dvě, ale jsou skoro po celé délce srostlé, jen nahoře dvouklané. Většinou se jedná o diploidy, počet chromozómů je 2n=20, ale například druh \"Zea perennis\" je teraploidní, 2n=40, zkřížením tetraploida a diploida vznikne sterilní triploid.\n\nVšechny druhy kromě \"Zea mays\" jsou některými autory řazeny do samostatného rodu \"Euchlaena\" Schrad. V tomto pojetí obsahuje potom rod \"Zea\" pouze jeden druh: \"Zea mays\". Dnešní autoři většinou používají široké pojetí rodu \"Zea\", s 5 uznávanými druhy. Široce pěstovaná polní plodina je pouze kukuřice setá pravá (\"Zea mays\" subsp. \"mays\"). Ostatní divoké taxony se nazývají pojmem teosinte (množné číslo teosintes).\n\n\nKukuřici je vhodné před dalším zpracováním povařit s vápnem nebo jinou zásaditou látkou. Tento proces pomáhá k oddělení slupky, zvyšuje biologickou dostupnost tryptofanu (proteinogenní aminokyseliny) a niacinu (důležitého vitamínu), zvyšuje nutriční hodnotu kukuřice a činí ji chutnější a stravitelnější. Neznalost významu této úpravy (tzv. nixtamalizace) způsobovala po rozšíření pěstování kukuřice mezi Evropany nemoci z podvýživy, zejména pellagru.\n\nV 60. letech 20. století rostla kukuřice minimálně 120 dnů, nejběžnější varianty kukuřice v roce 2017 rostly přes 100 dní.<ref name=\"idnes.cz/slechteni-kukurice-odolne-variety-aljaska-kanada-fbl-/zahranicni.aspx?c=A170928_165112_zahranicni_ert\"></ref> Nejrychleji rostoucí kukuřici v roce 2017, která rostla pouze 70 dnů produkovala společnost DowDuPont, v té době ale už na Aljašce byla šlechtěná kukuřice, která dokázala vyrůst za 60 dní. Tuto kukuřici se podařilo vypěstovat na polích vzdálených 190 kilometrů od severního polárního kruhu.\n\nKukuřice patří mezi zemědělské plodiny, které se staly předmětem zájmu genetické manipulace ze strany agrochemických firem. V Evropské unii je kukuřice firmy Monsanto MON 810 jedinou geneticky modifikovanou zemědělskou plodinou, jejíž pěstování je povoleno. Do kukuřice MON 810 byla v laboratoři vložena dědičná informace kódující produkci jedu, tzv. Bt-toxinu, který zabíjí hmyz, jenž by rostlině mohl škodit. V šesti zemích Evropské unie (Francie, Řecko, Rakousko, Maďarsko, Lucembursko a Německo) je pěstování geneticky manipulované kukuřice zakázáno vzhledem k možným negativním vlivům na životní prostředí.\n\nKukuřice je komoditní surovinou stejně jako např. kakao, měď nebo ropa, se kterou se obchoduje na komoditních burzách.\n\n\n \n"}
{"id": "270519", "url": "https://cs.wikipedia.org/wiki?curid=270519", "title": "Dolby", "text": "Dolby\n\nDolby může označovat:\n\n\n"}
{"id": "270521", "url": "https://cs.wikipedia.org/wiki?curid=270521", "title": "Halové mistrovství Evropy v atletice", "text": "Halové mistrovství Evropy v atletice\n\nHalové mistrovství Evropy v atletice je mezinárodní atletický šampionát, který se odehrává pod záštitou Evropské atletické asociace, s malou výjimkou od roku 1990 každé dva roky. Předchůdcem šampionátu byly Evropské halové hry, které se konaly v letech 1966 - 1969. V roce 1970 byl šampionát přejmenován na halové ME, a až do roku 1990 se konal každý rok. Nejčastěji, pětkrát, šampionát hostilo Španělsko a Francie.\n\nOproti mistrovským soutěžím pod otevřeným nebem (na dráze) se halová sezona liší především absencí vrhačských disciplín, s výjimkou vrhu koulí, která zůstává i v hale. Dále je vynechán běh na 3000 m překážek, jelikož v halách nejsou vodní příkopy. Poslední výraznou změnou je běžecký ovál, který v halách standardně měří 200 m (oproti 400 m na stadionech).\n\n\n"}
{"id": "270522", "url": "https://cs.wikipedia.org/wiki?curid=270522", "title": "Asagumo (1937)", "text": "Asagumo (1937)\n\nAsagumo (: ) byl torpédoborec japonského císařského námořnictva třídy \"Asašio\". Byl dokončen v březnu 1938 jako sedmá jednotka desetičlenné třídy \"Asašio\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nPočátkem války se věnoval krytí japonského postupu na Filipíny a do Holandské východní Indie. Během toho se v únoru 1942 zúčastnil bitvy v Jávském moři. Po opravách v Japonsku se zúčastnil bitvy u Midway a i poté se věnoval eskortním povinnostem, během kterých se zúčastnil i bitvy u východních Šalomounů. Zúčastnil se několika „krysích transportů“ na Guadalcanal a zasáhl rovněž do první i druhé námořní bitvy u Guadalcanalu v listopadu 1942. Poté pokračoval v eskortní službě a počátkem roku 1943 se zúčastnil evakuace Guadalcanalu. V březnu se stal jedním z mála přeživších v bitvě v Bismarckově moři. Následně se věnoval další službě v krysích dírách Šalomounových ostrovů a v červenci se zúčastnil evakuace Kisky, po které pokračoval ve službě na severu. Do jihozápadního Pacifiku se vrátil v lednu 1944 jako doprovod těžkých jednotek loďstva. V červnu 1944 během bitvy ve Filipínském moři doprovázel Ozawovy letadlové lodě. Během operace \"Šó-iči-gó\" byl v noci na 25. října v bitvě v průlivu Surigao torpédován torpédoborcem USS \"McDermut\" a následně doražen křižníky a torpédoborci.\n\n\"Asagumo\" byl objednán na základě „doplňovacího programu pomocných plavidel z roku 1934“. Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba šestnácti torpéd typu 93 byla v pozdější fázi války redukována na osm kusů, aby se kompenzoval nárůst hmotnosti vlivem instalace dalších 25mm kanónů typu 96. Pravděpodobně během oprav v Jokosuce v listopadu a prosinci 1943 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další dvou- nebo trojhlavňový komplet se nacházel na plošině před můstkem. Jako jeden ze čtyř torpédoborců třídy \"Asašio\", které se dočkaly roku 1944 byl \"Asagumo\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\nNa počátku druhé světové války byl přiřazen k 9. divizi torpédoborců.\n\nV listopadu 1942 se stal vlajkovou lodí 4. eskadry torpédoborců.\n\nDne 25. srpna 1944 doprovázel \"Asagumo\" těžké jednotky \"Jižního svazu\" viceadmirála Nišimury do bitvy v průlivu Surigao. Během střetnutí \"Asagumo\" přišel o příď po zásahu torpédem z USS \"McDermut\" a následně byl rozstřílen skupinou amerických křižníků a torpédoborců u výjezdu z průlivu na pozici . 191 členů jeho posádky zahynulo a 39 přeživších, včetně velitele Šibajamy, bylo zachráněno Američany.\n\nDne 10. ledna 1945 byl \"Asagumo\" vyškrtnut ze seznamu lodí japonského císařského námořnictva.\n\n\n"}
{"id": "270529", "url": "https://cs.wikipedia.org/wiki?curid=270529", "title": "VarioLF2", "text": "VarioLF2\n\nVarioLF2 je česká částečně nízkopodlažní dvoučlánková tramvaj. Vyvinuta byla firmami Pragoimex, Krnovské opravny a strojírny a VKV Praha, které tvoří Alianci TW Team.\n\nProtože VarioLF2 je již třetím zástupcem řady částečně nízkopodlažních vozů s otočnými podvozky (po standardním typu VarioLF a tříčlánkovém vozu VarioLF3), je, podobně jako předchozí typy, označován nadšenci zabývajícími se tramvajovou dopravou jako „dvojwana“ (= dvoučlánková „wana“; „wana“ = VarioLF).\n\nKonstrukčně vychází LF2 z předchozích modelů LF a LF3. Jedná se o jednosměrný šestinápravový motorový tramvajový vůz, který kapacitně konkuruje vozům Škoda 03T a nahrazuje tak zastaralé tramvaje Tatra K2. VarioLF2 se skládá ze dvou částí, které jsou navzájem spojeny kloubem, který je kryt přechodovým měchem. V pravé bočnici se nachází čtvery dvoukřídlé výklopné dveře (Ostrava) nebo čtyřkřídlé skládací dveře (Brno) pro cestující. Krajní dveře vedou do vysokopodlažní části vozu. Nízkopodlažní část, o výšce 350 mm nad temenem kolejnice (TK), se nachází v prostoru za oběma středními dveřmi a tvoří tak 43% celkové plochy tramvaje. V kloubu (nad středním podvozkem) je podlaha ve výši 860 mm nad TK, tedy stejně vysoko, jako v krajních částech vozu.\n\nVarioLF2 je vybaveno asynchronní elektrickou výzbrojí TV Europulse (je umístěna na střeše) od firmy Cegelec, odpruženými otočnými podvozky Komfort a polopantografem. Design vozu vytvořil Ing. arch. František Pelikán.\n\nTramvaje VarioLF2 jsou dodávány jako nové vozy (označení VarioLF2.E), či jako rekonstrukce starších vozů typu K2 s použitím nových vozových skříní (označení VarioLF2R.E).\n\nTramvaje VarioLF2 jsou vyráběny od roku 2007.\n\n"}
{"id": "270533", "url": "https://cs.wikipedia.org/wiki?curid=270533", "title": "Papežka Jana", "text": "Papežka Jana\n\nPapežka Jana, také \"La Papessa\", byla podle středověké legendy žena, která měla v období 855–857 zastávat papežský úřad. Až do 17. století byla její existence brána jako fakt, současnými historiky a religionisty je však považovaná za fiktivní osobu, jejíž původ lze hledat v anti-papežské satiře.\n\nPravděpodobně jediným hmotným důkazem její existence by mohla být tzv. sedia stercoraria, zvláštní stolička s otvorem, na kterou měl dotyčný papež usednout a jeho mužství mělo být skrze tento otvor potvrzeno. V současnosti je tato stolička součástí Vatikánských muzeí, ale její skutečný význam není znám.\n\nPrvní zmínka o papežce Janě pochází z roku 875, kdy je zmíněna v kronice \"Chronographia tripartita\" sepsané Anastasiem Bibliothecariem, neúspěšným kandidátem na papeže. Tato zmínka se ovšem stěží dá považovat za spolehlivý zdroj. Zpráva o papežce Janě je totiž uvedena pouze v jednom z několika rukopisů této kroniky, jako poznámka na okraji vytržená z kontextu, navíc vepsána rukopisem jiným než autora celého textu, navíc rukopisem, který nese známky písma z pozdější doby odpovídající době zapsání legendy ve 13. století Martinem z Opavy. Proto ji historici nepovažují za důvěryhodnou.\n\nPříběh papežky Jany je znám také z kroniky \"Chronicon Pontificum et Imperatorum\" kronikáře Martina Polonuse (známý také jako \"Martinus de Oppavia,\" \"Martin z Opavy\" nebo \"Martin von Troppau\", †1274), odlišná verze příběhu je citována také ve spise Sedm darů ducha svatého, kterou napsal dominikán Étienne de Bourbon (†1261). Dále je papežka Jana také zmiňována v listu sv. Fótia kaganovi Askoldovi z roku 863. Zmiňoval se o ní např. i Jan Hus na Kostnickém koncilu v roce 1415.\n\nCírkevní historik Caesar Baronius se domníval, že jde o satiru na papeže Jana VIII. (872–882), kterému byla předhazována změkčilost a přílišná mírnost až zženštilost v jednání s exkomunikovaným konstantinopolským patriarchou Fotiem. Podle jiného vysvětlení může jít o satiru na mocnou římskou šlechtičnu Marozii, která v letech 911–931, v době velkého úpadku papežství, dosadila a opět odstranila celkem sedm papežů – mimo jiné také Jana X. a Jana XI..\n\nJinou teorii představil v 19. století historik Ignaz von Döllinger. Nedaleko Kolosea byla nalezena antická socha ženy s nápisem označujícím, kdo uhradil náklady na její vybudování: \"PPP\" (latinská zkratka \"proprie pecunia possuit\" – „věnoval vlastní peníze“) a se jménem dárce: \"Pap. (snad Papirius) pater patrum\". \"Pater patrum\" (otec otců) byl titul velekněze pohanského Mitrova kultu. Archeologové skutečně pod základy nedalekého kostela sv. Klementa v Lateránu odkryli zbytky svatyně boha Mitry.\n\nNález sochy vnáší světlo do verze příběhu o papežce Janě z pera dominikána Étienne de Bourbon (†1261). Líčí se v něm, že papežka při jedné veřejné akci porodila syna, byla rozhořčeným davem usmýkána a na místě, kde zemřela, byl postaven pomník s latinským nápisem \"Petre, Pater Patrum, Papisse Prodito Partum\" (Petře, otče otců, prozraď porod papežky). Možná, že si takto lidová fantazie vyložila latinský nápis v době, kdy socha ještě stála.\n\n\n\n\n"}
{"id": "270536", "url": "https://cs.wikipedia.org/wiki?curid=270536", "title": "Adobe InDesign", "text": "Adobe InDesign\n\nAdobe InDesign je software určený pro sazbu (desktop publishing) vyrobený firmou Adobe Systems.\n\nPrvní verze (1.0) byla vydána 16. srpna 1999. Program byl vytvořen jako přímá konkurence QuarkXPressu a zpočátku těžko získával nové uživatele. V roce 2002 se InDesign stal prvním DTP softwarem vydaným pro Mac OS X. Od verze CS je mimo jiné prodáván společně s programy Photoshop, Illustrator a Acrobat v balíčku Adobe Creative Suite. InDesign může exportovat a pracovat s dokumenty formátu PDF. Program byl také první významnější DTP aplikací kompatibilní s kódováním Unicode pro zpracování textu, přidal podporu OpenType fontů.\n\nV současnosti existuje 26 jazykových mutací tohoto programu.\n\n\n"}
{"id": "270538", "url": "https://cs.wikipedia.org/wiki?curid=270538", "title": "Jamagumo (1937)", "text": "Jamagumo (1937)\n\nJamagumo (: ) byl torpédoborec japonského císařského námořnictva třídy \"Asašio\". Byl dokončen v lednu 1938 jako pátá z deseti jednotek třídy \"Asašio\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nV prosinci 1941 podporoval japonskou invazi na Filipíny, ale 31. prosince najel na japonskou minu a opravy trvaly až do září 1942. Poté až do srpna 1943 doprovázel jiná plavidla převážně v domácích vodách. Od konce září do listopadu doprovázel konvoje mezi Šanghají, Trukem a Rabaulem, přičemž 19. listopadu potopil ponorku USS \"Sculpin\". Od prosince 1943 se věnoval doprovodu těžkých jednotek loďstva a tankerů, ale také transportům posil na japonské základy obranného linie. Dne 1. ledna 1944 byl v Kaviengu lehce poškozen americkými letouny. V červnu 1944 během bitvy ve Filipínském moři doprovázel Džódžimovy letadlové lodě. Během operace \"Šó-iči-gó\" byl v noci na 25. října v bitvě v průlivu Surigao torpédován torpédoborcem USS \"McDermut\" a potopil se s téměř celou posádkou.\n\n\"Jamagumo\" byl objednán na základě „doplňovacího programu pomocných plavidel z roku 1934“. Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba šestnácti torpéd typu 93 byla v pozdější fázi války redukována na osm kusů, aby se kompenzoval nárůst hmotnosti vlivem instalace dalších 25mm kanónů typu 96. Pravděpodobně během údržby v Jokosuce v březnu 1944 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další dvou- nebo trojhlavňový komplet se nacházel na plošině před můstkem. Jako jeden ze čtyř torpédoborců třídy \"Asašio\", které se dočkaly roku 1944 byl \"Jamagumo\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\n19. listopadu 1943 potopil Jamagumo hlubinnými náložemi a dělostřelbou americkou ponorku USS \"Sculpin\". Následně vylovil 41 trosečníků z potopené ponorky a dopravil je na Truk.\n\nSvé poslední hodiny strávil \"Jamagumo\" 25. srpna 1944 doprovodem \"Jižního svazu\" viceadmirála Nišimury do bitvy v průlivu Surigao. Během střetnutí byl \"Jamagumo\" torpédován americkým torpédoborcem USS \"McDermut\". Po zásahu vybuchl a potopil se s celou posádkou na pozici .\n\nDne 10. ledna 1945 byl \"Jamagumo\" vyškrtnut ze seznamu lodí japonského císařského námořnictva.\n\n\n"}
{"id": "270542", "url": "https://cs.wikipedia.org/wiki?curid=270542", "title": "Raketomet", "text": "Raketomet\n\nRaketomet je zbraň umožňující vystřelování raket ve vojenství. Může existovat buď raketomet jednohlavňový, používaný například pěchotou pro účely protitankové obrany (bazuka, panzerschreck), nebo vícehlavňový, patřící do výzbroje raketového dělostřelectva. Jedná se o vícehlavňovou reaktivní zbraň vystřelující raketové střely. Vícehlavňový raketomet může být podle konstrukce buď trubkový, nebo rámový.\n\nRaketomety se používají pro vedení soustředěné palby do většího prostoru. Například jedna salva (40 střel) raketometu RM-70 obsahuje 256 kg trhaviny, která exploduje během několika sekund v cílovém prostoru.\nRaketomet může být též součástí výzbroje vojenského letounu nebo lodě.\n\nPrvní raketomety jsou známy z Číny 13. století. Z té doby se zachovaly popisy několika druhů lehkých salvových raketometů ručních a na lehkých podvozcích. Raketomety umožňovaly odpálení až několika desítek lehkých bambusových raket. Jednalo se o bambusové koše nebo krabice bez dna, rozdělené přepážkami na prostory pro jednotlivé rakety.\n\nVe 13. a 14. století se postupně znalost této techniky rozšířila - především díky mongolským výbojům - přes Asii do Indie, arabských zemí, i Evropy. Jejich použití v Evropě bylo v pozadí použité dělostřelectva.\n\nDělostřelecké raketomety byly rozšířené i za 2. světové války, a to především u Rudé armády (Kaťuša), ale byla jimi vybavena i armáda Třetí říše. Raketomet Nebelwerfer se ale zprvu používal jen jako prostředek k vytvoření krycího dýmu. Americká armáda používala raketomety jako byl Xylophone který byl stejně jako ruská kaťuša připevněn na podvozku nákladního automobilu a také Calliopes, připevněný na věži tanku Sherman.\n\nZ ručních (pěchotních) raketometů to byl především německý panzerfaust (pancéřová pěst), který byl pouze na jedno použití, a panzerschreck, který se nabíjel 88mm projektilem a kopíroval americkou bazuku.\n\n"}
{"id": "270545", "url": "https://cs.wikipedia.org/wiki?curid=270545", "title": "Ponorka", "text": "Ponorka\n\nPonorka je plavidlo schopné ponoru s možností ovládání pohybu i pod vodní hladinou.\n\nPonorky mohou pracovat ve velkých hloubkách, do kterých se potápěči nedostanou. Ponorka může být civilní (vědecká nebo turistická) nebo vojenská. Vojenská ponorka bývá vyzbrojena širokým arzenálem zbraní, zvláště torpédy, případně střelami s balistickou nebo plochou dráhou letu. Velký pokrok pro ponorky znamenalo zavedení jaderného pohonu (jaderná ponorka), protože podstatně zvětšuje jejich akční rádius a zbavuje je nutnosti pravidelného a častého vynořování (dostatek elektrické energie umožňuje vytvářet si kyslík elektrolýzou mořské vody). Jaderný pohon je však velmi drahý a až na výjimky je vyhrazen jen pro vojenské ponorky. Moderní jaderná ponorka má zásobu paliva již při výrobě dodanou na palubě v takovém množství, aby pokrylo celou dobu životnosti plavidla. Není tedy nutné nijak doplňovat palivo a ponorka je schopna vydržet pod hladinou na moři téměř neomezenou dobu. Jediné omezení pak tvoří zásoby jídla a jiného spotřebního vybavení (pitná voda, toaletní potřeby atd.)\n\nPonorky mají v trupu podélné dutiny (vyrovnávací tzv. balastní nádrže), které lze naplnit vzduchem nebo vodou. K ponoření se tyto nádrže plní vodou. Ponorka poháněná lodním šroubem může být pod vodou stabilizována i dynamicky pomocí hloubkových kormidel. Aby se ponorka mohla vynořit, je stlačeným vzduchem voda z nádrží vytlačena.\n\nV malých ponorkách se používají elektromotory napájené z akumulátorů, větší vojenské ponorky mají jaderný pohon (mají jeden nebo více jaderných reaktorů).\n\nV roce 1547 Angličan William Bourne objevuje balastní nádrže, zakladní stavební prvek všech ponorek.\n\nPrvní historicky doloženou ponorkou bylo plavidlo zkonstruované během roku 1624 nizozemským konstruktérem Corneliusem van Drebelem. Toho k její konstrukci údajně inspirovala jeho účast v expedici k obleženému La Rochelle. Údajně se jednalo o obyčejný člun upravený důkladným utěsněním a nahrazením paluby skleněnými deskami. Po deset let člun sloužil k obveselení londýnské smetánky.\n\nPrvní konstrukce určená pro válečné účely vznikla v Rusku za doby panování Petra I. Konstruktérem byl Jefin Nikonov a s ponorkou prý provedl několik úspěšných ponoření. Ovšem při předvádění panovníkovi došlo k nehodě, při které se ponorka potopila poněkud definitivněji. Nedlouho po smrti Petra I byl projekt admiralitou ukončen.\n\nPrvní plně funkční bojově nasazenou ponorkou byla ponorka Turtle (\"Želva\"), sestrojená roku 1776 Davidem Bushnellem v průběhu války za nezávislost USA.\n\nNávrhem ponorek se zabýval na přelomu 18. a 19. století Robert Fulton, který sestrojil v roce 1800 ponorku Nautilus. S ní v roce 1801 předvedl první úspěšný cvičný útok a potopení čtyřicetitunové šalupy.\n\nV polovině 19. století se v Německu zabýval stavbou ponorek Wilhelm Bauer. Ze své porouchané ponorky Brandtaucher byl nucen provést v roce 1851 první úspěšnou záchranu osob z hloubky téměř 30 metrů.\n\nPrvním úspěšným nasazením ponorky v přímém boji bylo nasazení konfederační ponorky CSS H. L. Hunley proti unijní obrněné lodi Houstanic. Unijní loď byla zničena minou umístěnou na dlouhé tyči, ponorka však byla ztracena poté co se posádka udusila když na dně čekala na proud který by jí umožnil návrat. Tato skutečnost byla dlouhá léta neznáma. Ponorka byla 8. srpna 2000 vyzdvižena. Přesto při porovnání ceny ponorného člunu a moderní unijní obrněné lodi jde nepochybně o první úspěch, který nepřítele zasáhl více než útočníka.\n\nDo konce 19. století byly postaveny desítky ponorek nejrůznějších konstrukcí i schopností.\n\nV USA se proslavil konstruktér John Philip Holland. Jeho ponorka byla americkému námořnictvu dodána roku 1900 a nesla jméno Plunger.\n\nJako první hromadně nasadilo ponorky Německo během první světové války. Využilo je k narušování zásobovacích tras spojenců a k boji proti britským lodím. Jejich efektivita se naplno prokázala již na samém počátku bojů, kdy německá ponorka \"U 9\" dokázala během několika minut potopit tři britské pancéřové křižníky (\"Abourkir\", \"Hogue\" a \"Cressy\"). Velitelem této ponorky byl Otto Weddigen, který nedlouho poté získal nechtěné prvenství, když se \"U 29\", které velel, stala první (a také jedinou) ponorkou, která byla potopena bitevní lodí.\n\nPonorky však využívaly k bojové činnosti i ostatní důležité přímořské státy, účastnící se bojů ve válce. Například Britové přes horší kvalitu ponorek s nimi úspěšně vystoupili například proti Turecku. Nejznámější byl velitel Martin E. Nasmith, který během Dardanelské operace potopil Turecku v Marmanském moři 11 lodí.\n\nZavedení ponorek se ovšem rychle setkalo s razantní reakcí. Původně byly jejich hlavním nepřítelem maskované válečné lodě, lehké útočné čluny a torpedoborce, ale s rozvojem válečného letectva se objevil nepřítel ještě horší. 15. září 1916 byla francouzská ponorka \"Foucault\" napadena a potopena dvěma rakouskými létajícími čluny typu Lohner (L 132 a L 135), čímž se stala první ponorkou potopenou na moři leteckým útokem.\n\nKdyž byl 11. listopadu 1918 uzavřen Versailleský mír mezi Němci a Spojenci, museli Němci předat všechny ponorky vítězům. Podmínky příměří dále výslovně stanovily, že všechny ponorky, které jsou provozuschopné, musely být předány s plnou výzbrojí, ostatní budou odzbrojeny a umístěny do doků. Předáno bylo celkem 176 ponorek. Podmínky versailleské smlouvy také výrazně zredukovaly německé loďstvo pouze na nejnutnější složky a Německu bylo zakázáno vlastnit ponorky.\n\nBěhem první světové války byla již většina ponorek v diesel-elektrickém provedení. Jednou z výjimek byly britské ponorky, které používaly kombinaci benzínového a elektrického motoru, což vedlo k častějším požárům.\n\nVe druhé světové válce nacistické Německo opět nasadilo stovky ponorek operujících převážně v Atlantiku. Taktika již byla mnohem účinnější než za 1. světové války. Ponorky operovaly jednotlivě, ale v případě odhalení nepřátelského konvoje se seskupily do takzvané vlčí smečky. Ponorky vážně ohrozily zásobování Velké Británie. Zavedením konvojů, leteckého hlídkování a nových protiponorkových zbraní byla však jejich hrozba po roce 1943 silně utlumena. Boje ponorek však trvaly až do května 1945. Závěrečná fáze bojů probíhala v německých pobřežních vodách. Když velkoadmirál Karl Dönitz nařídil kapitulaci, ještě na moři operovalo 49 německých ponorek. Nacistické Německo postavilo mezi léty 1935–1945 celkem 1162 ponorek. Ponorky se staly rozšířenou zbraní i v jiných státech světa. V Evropě to byly zejména Velká Británie a SSSR, na pacifickém bojišti hlavně USA a Japonsko.\n\nBěhem druhé světové války došlo k prudkému vývoji na ponorkovém poli. Zatímco na začátku byly ponorky téměř stejné jako za první světové války, během války se z nich stala skutečná podmořská plavidla, která se díky Schnorchelu nemusela vynořovat na hladinu a měla pestrou škálu zbraní (torpéda klasická, samonaváděcí, miny a děla) a dokonce se experimentovalo s odpáleními raket či přepravou letadel.\n\nZa Studené války se ponorky opět dostaly do popředí, neboť „v zájmu zachování míru“ se USA i SSSR snažily vyrobit účinnější zbraně a zároveň potřebovaly znát další kroky protivníka, jeho přesuny armád a podobně. Proto byly vytvořeny stále tišší a tišší ponorky, schopné pozorovat protivníka nebo připlout nepozorovány až k pobřeží a odpálit jaderné hlavice nesené na palubě.\n\n\nKlasická ponorka se skládá z tlakového trupu, v němž je prostor pro posádku a vybavení. U většiny ponorek nad trup vyčnívá velitelská věž se vstupním otvorem, periskopy, anténami, popř. jiným vybavením, které daný typ ponorky potřebuje. Starší vojenské ponorky (až do druhé světové války) nesly na trupu ještě vedlejší výzbroj (protiletadlové kulomety a obvykle i dělo). Ponorky se často vybavují ještě druhým vnějším trupem (\"double hull\"), který není tlakový, ale dává ponorce vnější hydrodynamický tvar a obsahuje obvykle balastní nádrže. Většina ponorek má sonar umístěn v přední části.\n\n\n"}
