{"id": "298695", "url": "https://cs.wikipedia.org/wiki?curid=298695", "title": "Balabenka", "text": "Balabenka\n\nBalabenka je místní název křižovatky ulic Sokolovská, Českomoravská, Čuprova a Spojovací, v Praze Libni. Název Balabenka nesla zaniklá usedlost, je takto pojmenována tramvajová zastávka a nedaleké veřejné prostranství \"Náměstí na Balabence\". Oblast se podle Stabilního katastru z roku 1841 nacházela v katastru obce Libeň.\n\nPojmenování Balabenka původně patřilo usedlosti čp. 61 v blízkosti dnešní křižovatky Palmovka, naproti usedlosti Palmovka. Jednalo se o usedlost pražského bankéře a majitele mezinárodní povoznické firmy Karla Antona Ballabena, který ji koupil v 80. letech 18. století (do té doby se jmenovala Ulbrichtka). Starou Balabenku majitel postoupil společnosti Rakouské severozá­padní dráhy (ÖNWB, Österrei­chische Nordwest­bahn) pro výstavbu trati a stanice Libeň dolní ná­draží. Část budov byla využita pro účely nádraží, hlavní budova s empirovým průčelím do Primátorské (dnes Zenklovy) ulice byla zbořena až kolem roku 1965.\n\nBallabenův zeť Karl Kleinwächter ve \"staré Balabence\" pořádal koncerty pro místní honoraci, provozoval tu hudební školu, a pěstoval tu léčivé rostliny pro lékařské účely. Kleinwächterova dcera Karolina se zde seznámila se svým budoucím manželem, hudebním skladatelem Františkem Škroupem. Poté, co se pozdější majitelé přestěhovali o několik set metrů dále na východ (do míst dnešní Balabenky), vzali si s sebou i jméno usedlosti. Nová Balabenka (čp. 225) byla v roce 1992 zapsána mezi kulturní památky, ale v roce 1993 zase vyškrtnuta a zbořena v roce 1995 kvůli výstavbě silničního mostu propojujícího Spojovací a Čuprovu ulici.\n\nRozbíhají se zde dvě větve tramvajové trati vedoucí směrem od centra města přes Karlín do Vysočan a Hloubětína. Jedna z větví tramvajové dráhy vede ulicí Českomoravská směrem ke křižovatce Harfa a k nádraží Praha-Libeň kolem Sazka arény, druhá větev tramvajové trati pokračuje dále Sokolovskou ulicí směrem k nádraží Praha-Vysočany a dále pak do Kolbenovy ulice.\n\nKromě jiného se ve zdejším prostoru nalézá také místní základní škola. V malém parčíku u místní základní školy se zde nachází pomníček padlých občanů z doby 2. světové války, dne 5. května 1945 zde v době Pražského povstání tragicky zahynuli čtyři lidé (z toho dva policejní strážmistři).\n\nV blízkosti křižovatky jsou nově vybudovány dvě benzinové čerpací stanice. Býval zde i supermarket obchodního řetězce Albert, od května 2009 zrušen, dnes zde působí jiný obchodní provozovatel.\n\nPoblíž křižovatky také vede dvojitá železniční estakáda, po níž vede železniční trať z nádraží Praha - Vysočany směrem na pražské hlavní nádraží, druhý železniční most patří Holešovické přeložce mezi nádražím Praha - Holešovice a nádražími Praha - Libeň a Praha - hlavní nádraží. V blízkosti obou železničních tratí pak probíhá administrativní hranice mezi městskými obvody Praha 8 a Praha 9.\n\nTrojúhelníková část zdejšího veřejného prostranství mezi oběma tramvajovými tratěmi mívalo parkovou úpravu s mnoha stromy a keři. Na zhruba jednom hektaru této plochy zde proběhla v letech 2008 až 2009 výstavba administrativní budovy firmy ORCO pojmenované poněkud nelogicky Vysočanská brána. Proti této nové výstavbě před tím protestovali místní občané a ekologická hnutí.\n\nPod Balabenkou vede pražské metro, jedná se o traťový úsek mezi stanicemi Palmovka a Českomoravská na trase B.\n\nV budoucnosti povede přes Balabenku severovýchodní část Městského okruhu v úseku Pelc-Tyrolka–U Kříže–Jarov–Malešice. Poblíž nedaleké usedlosti Kolčavka by měly ústit tunely tzv. Vysočanské spojky, které by měly propojit Městský okruh s vnějším Pražským okruhem.\n\n\n\n\n"}
{"id": "298699", "url": "https://cs.wikipedia.org/wiki?curid=298699", "title": "Čuja (přítok Katuně)", "text": "Čuja (přítok Katuně)\n\nČuja, Justyt, Boguty, Pravá Boguty ( , , , ) je řeka v Altajské republice v Rusku. Je 320 km dlouhá od pramene nejdelší zdrojnice Justytu. Povodí má rozlohu 11 200 km².\n\nVzniká soutokem řek Bar-Burgazy a Justyt. Na horním toku má charakter typické horské řeky. Protéká skrze Čujskou a Kurajskou kotlinu, kde se rozděluje na ramena. Pokračuje v úzké dolině a ústí zprava do Katuně (povodí Obu).\n\nZdrojem vody jsou převážně sněhové srážky. Průměrný průtok vody činí 42,1 m³/s. Zamrzá v říjnu až na začátku listopadu a rozmrzá na konci dubna až v květnu. Ledová pokrývka není stálá. Od května do září dosahuje nejvyšších vodních stavů.\n\nNa řece byla vybudovaná vodní elektrárna. Údolím prochází silnice Čujský trakt.\n"}
{"id": "298703", "url": "https://cs.wikipedia.org/wiki?curid=298703", "title": "Mungo fazole", "text": "Mungo fazole\n\nMungo fazole je obecné pojmenování semene rostliny s názvem vigna zlatá, někdy též vigna mungo či fazole mungo (\"Vigna radiata\", syn. \"Phaseolus aureus\" Roxb., \"Phaseolus radiatus\", \"Vigna mungo\" var. \"aureus\"). Vigna zlatá je jednoletá teplomilná rostlina patří do čeledi bobovité (Fabaceae), pochází patrně z Indie a pěstuje se zejména tam, v Číně a Thajsku; lze ji pěstovat i v České republice.\n\nFazole mungo je luštěnina; malé, asi 5mm olivově zelené nebo červené fazole připomínají chutí zelený hrášek. Jsou zdrojem vápníku, hořčíku, železa, kyseliny listové, bílkovin, draslíku a vlákniny. Konzumují se vařené nebo syrové, naklíčené. Prodávají se v obchodech se zdravou výživou nebo v supermarketech, a to celé, loupané nebo půlené.\n\nFazole mungo bývají zaměňovány se sójou – jednak se jim nesprávně říká zelená sója, jednak klíčky či výhonky užívané v asijské kuchyni jako sójové výhonky bývají naklíčenou fazolí mungo.\n\nPrvní zmínka o konzumaci naklíčených fazolí mungo pochází z období kolem roku 3000 př. n. l. v Číně. Je zároveň prvním záznamem o klíčcích a výhoncích rostlin používaných jako součást potravy člověka. \n\nFazole mungo pochází asi z Indie, odkud se rozšířila do východní a střední Asie, Afriky a nakonec i do Evropy a zbytku světa. \n\nFazole je třeba nechat několik hodin namočené ve vodě, optimálně přes noc. Poté je lze vařit nebo nechat naklíčit. Před vařením se doporučuje vodu slít a fazole vařit v čerstvé vodě, aby se odstranily látky způsobující nadýmání. Solí se až po uvaření, neboť vařením v osolené vodě by ztvrdly. Je třeba si uvědomit, že vařením fazole ztrácejí množství cenných látek.\n\nNejčastějším způsobem přípravy je klíčení. Pro tento účel se kupují semena celá a neloupaná. Propláchnou se a při pokojové teplotě nechají asi den namočená ve vodě. Poté je třeba fazole znovu propláchnout a nechat ve vlhku dva až tři dny klíčit, přičemž je nutné proplachovat je čistou vodou alespoň dvakrát denně (předcházení plísním či hnilobě). Fazole jsou připravené ke konzumaci, když klíčky dosáhnou délky asi 2 cm, lze je však konzumovat dříve. Klíčení je vhodné ukončit dříve, než se objeví kořínky, neboť s těmi začne mungo živiny ztrácet. Před konzumací je třeba naklíčené fazole opět propláchnout čistou vodou. Poté je lze konzumovat nebo uložit do lednice v uzavíratelné dóze, ale skladovat bychom je měli maximálně jeden týden. Jíst je můžeme v syrovém stavu samostatně nebo jako součást salátů či asijských jídel.\n\nPěkný návod na klíčení luštěnin viz zde.\n\nNutriční hodnota fazole mungo v syrovém stavu je podobná jako nutriční hodnota fazolu obecného. Nutriční hodnotu lze zvýšit naklíčením. \n\nV následujících tabulkách je zachycena výživová hodnota fazole mungo v různých stavech.\n\nVigna zlatá se množí semeny. Rostlina keříčkového vzrůstu s plazivými výhonky dorůstá výšky 0,15–0,9 m (někdy až 1,3 m). Celá rostlina je pokryta drsnými chlupy. Střídavé listy vejčitého tvaru se špičkou jsou trojčetné, dlouhé až 7 cm. Rostlina kvete žlutozelenými květy ve stažených hroznech na koncích výhonů nebo v paždí listů. Plodem je hnědý válcovitý lusk délky 5–18 cm, který je také porostlý chlupy. Obsahuje semena soudečkovitého tvaru, velikosti 0,5 cm a barvy olivově zelené, žluté nebo načervenalé. Sklizeň probíhá dva až čtyři měsíce po výsevu. \n\nFazole mungo je možné pěstovat i v našich podmínkách. Rostlinám vyhovuje dobře propustná půda spíše chudší na živiny. Pro pěstování jsou vhodnější fóliovníky nebo alespoň zakrývání netkanou textilií. Při výsevech na venkovní záhon bez ochrany sice rostlina lusky vytvoří, ale kvůli vyššímu výnos je nutná delší vegetační doba, kterou mají rostliny u nás jen v nejteplejších oblastech. \n\nRod vigna zahrnuje 100 až 150 druhů rostoucích v tropech po celém světě. Někdy byl rod vigna spojován s rodem fazol (\"Phaseolus\").\nRod je pojmenován po Dominicu Vignovi, italském profesoru botaniky v Pise žijícím v 17. století.\n\n"}
{"id": "298705", "url": "https://cs.wikipedia.org/wiki?curid=298705", "title": "HoSt Home-Start", "text": "HoSt Home-Start\n\nHoSt Home-Start Česká republika je nevládní nezisková organizace zaměřená na podporu rodičů a jejich péči o dítě, které je mladší 6 let. Organizace HoSt Home-Start Česká republika byla založena 23. ledna 2003.\n\nHlavním cílem HoStu je předcházení rizikům již ve stádiu jejich zrodu. Zaměřuje se na podporu vývoje dětí v raném stádiu, které je z hlediska formování osobnosti a budoucích mezilidských vztahu nejpodstatnější. Tento přístup včasného a cíleného zásahu je v zahraničí osvědčený a v podmínkách ČR stále vzácný.\n\nPodpora rodičů se děje prostřednictvím vyškolených dobrovolníků přímo v domácnostech rodin, kde působí jako hosté v jejich přirozeném prostředí. Významnou podmínkou služeb HoStu je, že dobrovolníkem může být pouze osoba s rodičovskými zkušenostmi. To znamená, že dobrovolníky jsou sami rodiče, kteří již překonali různé fáze vývoje rodiny a mají konkrétní představu o situacích a problémech, do kterých se mohou mladí a nezkušení rodiče dostat. Mohou tak pochopit a i předvídat různé nepříjemné životní situace, které mohou v průběhu zakládání nebo fungování mladé rodiny nastat (mladou rodinou rozumíme rodinu, kde je alespoň jedno dítě do věku 6 let).\n\nHoSt se snaží být vstřícným a nápomocným zázemím pro rodiče, kterým v přirozené sociální síti chybí jistota. \nFunguje na principu dobrovolné přátelské pomoci zkušeného rodiče-dobrovolníka nezkušenému rodiči-klientu, rodič rodiči. \nUmožňuje rodičům získat stabilitu, kompetence a pozitivní motivaci pro vytvoření stabilního a láskyplného zázemí pro vývoj jejich dětí. \nPosilováním kompetencí rodičů zvládat pro ně náročné problémy služba směřuje k omezení potenciální konfliktnosti rodinného prostředí. \nPřed zahájením svého působení v rodinách musí všichni dobrovolníci projít přípravným kurzem pro práci s rodinou a dětmi, aby byli správně vyškoleni a nabyli vhodné znalosti a zkušenosti.\n\nNávštěvy v domácnostech probíhají pouze na pozvání rodičů, tedy se souhlasem klienta (písemným souhlasem v souladu se zákonem č. 359/1999 Sb., o sociálně právní ochraně dětí)\n\nPobočky HoSt Home-Startu působí v Praze (od roku 2003), v Brně (od roku 2007) a v Liberci (od roku 2007). \n\n\n"}
{"id": "298706", "url": "https://cs.wikipedia.org/wiki?curid=298706", "title": "Soudnička", "text": "Soudnička\n\nSoudnička je krátký literární útvar typu fejetonu či povídky obvykle humorné či satirické povahy, který si za svůj námět bere skutečné události z praktického života zpravidla inspirované konkrétním soudním přelíčením (či jinými jemu podobnými úředními událostmi).\n\nSoudničky bývaly v minulosti oblíbenou součástí nedělní přílohy novin a vyskytovaly se i v humoristických časopisech. Známými autory soudniček v české literatuře byli František Šimeček, Jakub Arbes a Ignát Herrmann (Národní listy), Rudolf Těsnohlídek a Karel Poláček (meziválečné Lidové noviny), Jan Drda, František Němec (Práce), František Němec (České slovo), Jaroslav Hašek (publikoval v různých tiskovinách, některé případy si vymýšlel), ze současných autorů např. Josef Burgr.\n\nVelké popularity dosáhly soudničky Zdeňka Galušky Slovácko sa súdí aj nesúdí psané slováckým nářečím a plné vtipných obratů a metafor. Zajímavé jsou i historické soudničky Zikmunda Wintera, kterým říkal Třísky (Malé historie a třísky, Praha 1987, Středočeské nakladatelství a knihkupectví). Ze starých archívů a kronik vyčetl záznamy o trestání občanů šatlavou pro různé delikty, které uměl popsat stručně a s humorem.\n\nSoudnička může mít i formu satirické básně či písňového textu. Klasikem tohoto žánru se v oblasti českého folku stal Ivo Jahelka, který se zhudebňování soudniček věnuje systematicky již dlouhou dobu.\n\n"}
{"id": "298708", "url": "https://cs.wikipedia.org/wiki?curid=298708", "title": "Mahalia Jackson", "text": "Mahalia Jackson\n\nMahalia Jackson (26. října 1911 New Orleans, Louisiana, USA - 27. ledna 1972, Evergreen park, Illinois, USA) byla americká gospelová zpěvačka. Mnohými kritiky je považována za nejlepší představitelku tohoto žánru. Díky své hluboké víře v Boha, přesvědčivému a upřímnému podání svých písní oslovovala mnoho lidí po celém světě.\n\nVyrůstala v třípokojovém domku obývaném dalšími dvanácti rodinnými příslušníky, zahrnující mamimku Charity Clark, bratry a několik strýců, tet a bratranců. Mahalia vyrůstala bez otce, který byl baptistickým kazatelem, holičem a přístavním dělníkem. Matka pracovala v prádelně a jako služka. Když bylo Halie 6 let, maminka Charity zemřela. Halie a jejího bratra Petera se ujala teta Duke. Vzhledem ke špatné finanční situaci rodiny, musela Mahalia zanechat studia již ve 4. třídě a začít pracovat.\n\nMahalia milovala hudbu. Svou největší inspiraci nalezla v nedalekém baptistickém kostele, kde zpívala každou středu, pátek a několikrát v neděli. Už v 12 letech byl její hlas tak silný, že byl z kostela slyšet po celé ulici. V té době, kdy byla malá dívka, ještě netušila, že svým neuvěřitelným hlasem změní tvář americké hudby, bude bojovat za občanská práva a získá renomé po celém světě.\n\nKdyž jí bylo 16 let rozhodla se se svou tetou Hannah přestěhovat na sever do Chicaga. Stejně tak, jako většina afroameričanů z jihu zde hledaly lepší možnosti obživy. Po dlouhou dobu nenašly nic, jen málo placené domácí práce. Jedinou jistotou a útěchou byla v této těžké době její pevná víra v Boha a zpěv. Brzy se přidala k 1. profesionální gospelové skupině v Chicagu: Johnson Brothers. V té době vystupovala pouze za malé finanční dary z kostelní kasičky. Později našla práci jako zpěvačka na pohřbech a rodinných setkáních. Rozhodla se, že bude žít skromným životem a svůj zpěv zasvětí pouze Bohu a odolala i lákavým nabídkám Louise Armstronga. Tento slib do konce svého života dodržela.\n\nV roce 1937 poprvé nahrála čtyři skladby u firmy Decca, o několik let později další u společnosti Apollo a právě tato deska se prodala v nákladu jednoho milionu kusů. Pak již následovaly desky další.\n"}
{"id": "298710", "url": "https://cs.wikipedia.org/wiki?curid=298710", "title": "Náhrada funkce ledvin", "text": "Náhrada funkce ledvin\n\nNáhrada funkce ledvin je souhrnný pojem, označující v medicíně léčebné postupy používané při selhání ledvin pro udržení pacienta při životě. Používají se tyto metody:\n\n\nVšechny tyto metody jsou paliativní a neléčí chronická onemocnění. V případě akutního selhání ledvin může včasné použití dialýzy mít příznivý dopad a vést k vyléčení pacienta.\n"}
{"id": "298717", "url": "https://cs.wikipedia.org/wiki?curid=298717", "title": "Didius Iulianus", "text": "Didius Iulianus\n\nMarcus Didius Severus Iulianus (30. ledna 133 Mediolanum – 2. června 193 Řím) byl římský císař panující od 28. března do 1. června 193, dohromady 66 dní. Jeho vládou začalo v římské říši čtyřleté období zmatků a občanských válek, které ukončil až nástup severovské dynastie.\n\nOtcem Didia Iuliana byl Quintus Petronius Didius Severus, pocházející z urozené severoitalské rodiny, matkou Aemilia Clara, narozená v severní Africe. Zdá se, že budoucí císař měl dva bratry, vlastního Didia Procula a nevlastního Nummia Albina. Manželka Manlia Scantilla mu porodila dceru Didii Claru, později prohlášenou za \"augustu\".\n\nIulianus absolvoval obvyklou kariéru příslušníka vyšších vrstev. Okolo roku 162 byl ustanoven praetorem, roku 170 velitelem XXII. legie v Mogontiaku a o dva roky později legátem provincie Gallia Belgica, kde působil až do roku 175 – do svého jmenování dodatečně zvoleným konzulem (\"consul suffectus\"). Za Commodovy vlády ho vyslali nejprve jako legáta do Dolní Germánie, později v téže funkci do Pontu a Bithýnie.\nNa trůn se Didius Iulianus dostal po zavraždění svého předchůdce Pertinaka a svérázné dražbě, zorganizované členy pretoriánské gardy. Smyslem této dražby bylo získat od kandidáta, který měl zájem o císařskou hodnost, co největší sumu peněz – na tu si pretoriáni jako elitní jednotka říše činili nárok. Jelikož Iulianus nabídl každému vojákovi 25 000 sesterciů, tedy více než městský prefekt Titus Flavius Sulpicianus, otec Pertinakovy manželky, prohlásili nakonec za panovníka právě jeho.\n\nPoté, co si Didius Iulianus vládu fakticky koupil, donutili pretoriáni římský senát, aby volbu akceptoval. Sám Iulianus se snažil získat v širokých vrstvách obyvatelstva větší podporu, ale s nevalným úspěchem. Na odpor se mu postavily i vojenské jednotky sloužící v provinciích, neboť tam nehodlali připustit, aby pretoriáni rozhodovali o zásadních otázkách státu. Netrvalo dlouho a legie v pohraničí prohlásily místní správce za imperátory a v říši propukla občanská válka.\n\nZ rebelů, kteří Iulianovi vypověděli poslušnost, uzavřeli dva, místodržitel Horní Panonie Septimius Severus a místodržitel Británie Clodius Albinus, dohodu o společném postupu a vojska pod vedením Severovým zamířila v dubnu 193 do Itálie, aby Iuliana svrhla. Senát sice pod nátlakem vyhlásil Severa za veřejného nepřítele, ale k obraně Říma zůstali centru k dispozici jen nepříliš spolehliví pretoriáni, kteří navíc stále nedostali zaplacenou přislíbenou sumu peněz.\n\nIulianus za této situace zjevně nevěděl, jak se zachovat. Vypravil k Severovi posly, jež ho měli odradit od pochodu na Řím, pokus však ztroskotal a selhala i snaha nabídnout Severovi spoluvládu. Severus naopak pretoriánům vzkázal, že vydají-li vrahy císaře Pertinaka, mohou počítat s beztrestností – návrh pretoriáni přijali.\n\nIulianovo postavení bylo od této chvíle beznadějné a šlo jen o to, kdo mu zasadí ránu z milosti. Dne 1. června 193 tak učinil římský senát, který císaře formálně sesadil a uznal Septimia Severa jeho nástupcem. Následující den byl Iulianus zavražděn úkladným vrahem, jednajícím na rozkaz senátu.\n\n\n"}
{"id": "298726", "url": "https://cs.wikipedia.org/wiki?curid=298726", "title": "Harfa (rozcestník)", "text": "Harfa (rozcestník)\n\nSlovo harfa se používá ve více významech:\n\n\n"}
{"id": "298727", "url": "https://cs.wikipedia.org/wiki?curid=298727", "title": "Sendvičovač", "text": "Sendvičovač\n\nSendvičovač je malý domácí elektrospotřebič. Jedná se o kuchyňské zařízení, které slouží k přípravě sendvičů. Pracuje na principu dvou elektricky ohřívaných desek, mezi než se vkládá bílý chléb nebo veka v jedné či ve více vrstvách, pokud ve více vrstvách vkládá se obvykle podle chuti mezi plátky pečiva nějaká chutná příloha či pochutina (tvrdý sýr, salám, šunka, zelenina, vejce, tvaroh, pomazánka atd. apod.). Poloha topných desek není významná, může být provozován ve vertikální i horizontální poloze.\n\nNa rozdíl od klasických topinek, kdy se pečivo smaží v oleji na pánvi nebo ve fritéze, se jedná o metodu zvanou rozpékáni, neboli opakované pečení. Dříve se chleby, rohlíky a jiné pochutiny opékaly výhradně na ohni, postupem času a rozvojem vědy byl vyroben sendvičovač.\n\n"}
{"id": "298728", "url": "https://cs.wikipedia.org/wiki?curid=298728", "title": "Intrakapsulární extrakce", "text": "Intrakapsulární extrakce\n\nIntrakapsulární extrakce (angl. \"intracapsular cataract extraction\", zkratka ICCE) je zastaralá, ale jednoduchá a laciná metoda operace šedého zákalu. Spočívala v odstranění zakalené čočky i s čočkovým pouzdrem (často bez náhrady), načež se vzniklá zraková vada koriguje silnými kontaktními čočkami nebo brýlemi.\n\nV českém lékařském slangu se ICCE někdy říkalo „Husákovy brýle“ podle někdejšího československého prezidenta Gustáva Husáka, který trpěl šedým zákalem a byl metodou ICCE bez implantace čočky operován koncem 70. let. Poté až do své smrti nosil pověstné silné brýle.\n\nJejí kořeny sahají až do 18. století, kdy se na ni přešlo z metody reklinace čočky, popřípadě extrakapsulární extrakce (vyjmutí čočky bez pouzdra), která v té době již byla známa, avšak rozvoj operační techniky neumožňoval její dokonalé provedení. Vrchol provedení ICCE byl ve 20. letech minulého století s nástupem podtlakové metody extrakce savičkou (erysifákem). Dalšího vylepšení se metoda dočkala v polovině 20. století (1961), kdy polský oftalmolog Krwawitz zavedl na tehdejší dobu poměrně převratnou metodu kryoextrakce zakalené čočky. Princip spočívá v provedení rozsáhlého řezu na rozhraní bělimy a rohovky, vsunutí tenké sondy zmražené tekutým dusíkem až k přednímu pouzdru čočky, dočasnému namrazení a vybavení (doslova vytržení) čočky ze závěsného aparátu včetně pouzdra. Dnes se metoda v Evropě používá ojediněle (při luxaci a subluxaci čočky a komplikacích u „přezrálých“ katarakt). \n\nV euroamerické průmyslové oblasti byla ICCE prakticky opuštěna na počátku 80. let 20. století, ale v Československu (a v zemích bývalého socialistického sektoru) se standardně používala ještě na konci 80. let jako běžná metoda pro odstranění katarakty u lidí i zvířat. V rozvojových zemích Afriky, Asie a latinské Ameriky se běžně provádí jako laciná metoda dodnes.\n\nPodstatou ICCE je otevření oka a vybavení zakalené čočky i s pouzdrem zpravidla speciální pinzetou, později savičkou (erysifákem). Metoda byla z dnešního pohledu značně riziková a prováděla se proto až ve vyšším věku. Důležitým faktorem úspěšnosti je, aby zákal co nejvíce „uzrál“, tedy proběhla co největší degenerativní změna jádra čočky a jejího závěsném aparátu. Jádro vlivem postupující choroby tuhne a čočka se stává kompaktnější, a její vytržení z oslabeného závěsného aparátu je snazší a bezpečnější. Zrání čočky probíhalo řadu let, za nichž nemocní trpěli výrazně sníženou kvalitou vidění. \n\nMetoda ICCE má jedinou (relativní) výhodu: Vylučuje tvorbu sekundární katarakty zbytněním čočkového pouzdra, které je zde totiž zcela odstraněno.\n\nMetoda měla od prvopočátku celou řadu nevýhod, pro které byla střídavě opouštěna a nahrazována ECCE. Především je to rozsah vstupu do očního bulbu. Řez bylo nutné provádět v délce přes 10 mm. Široké otevření oka vyžadovalo naprostý klid pacienta při operaci a relativní klid po operaci. Absence čočkového pouzdra hrozila při operaci ztrátou sklivce a po operaci jeho vylitím do přední komory oka s dalšími negativními následky. Afakické oko je mnohem zranitelnější než oko neoperované a již při letmém pohledu do očí takto operovaného pacienta můžeme vidět zřetelné chvění sklivce a duhovky již při nepatrném pohybu hlavy. Absence čočky může operované oko činit citlivějším vůči prudkému světlu nebo ultrafialovému záření. S šíří řezu souvisí pooperační deformace rohovky hojením široké původně nešité rány a nutnost složité brýlové korekce pooperačního astigmatismu. Původně se oko ponechávalo bez čočky. Vznikala těžká sekundární hypermetropie (dalekozrakost) a oko nemá možnost ostření (akomodace). Tak silné spojky, které je nutno ke korekci této afakie použít, zvětšují obraz až o 30 %, ten se stává zkreslený s obrazovým výpadkem, pacient pak např. nesmí řídit motorové vozidlo, nemá odhad vzdáleností a musí si zvykat na nové rozměry předmětů v okolí. Často se mu ze začátku z nošení silných brýlí točí hlava a hrozí pády, je dezorientován. Určitým zlepšením byly kontaktní afakické čočky. Protože byly ve tvaru spojek, tj. nejsilnější v optickém středu, významně omezovaly přístup kyslíku k rohovce. Během několika let jejich nošení pak rohovka reagovala patologickou vaskularizací. Ještě v 80. letech byly proto činěny pokusy s nošením kontaktních čoček s centrálním otvorem. Vzhledem k tomu, že již v 50. letech byly zkonstruovány první umělé nitrooční čočky vhodné i pro metodu ICCE a jejich konstrukce se stále zlepšovala, byl však tento výzkum nedokončen. \n\nJeště v současné době žijí ojediněle pacienti původně operovaní v mladším věku metodou ICCE. Pro ně (a pro komplikované operační případy současnosti) existují speciální typy čoček, které jsou použitelné i při absenci čočkového pouzdra. Lze je implantovat do přední komory, fixovat na duhovku do přední komory nebo za duhovku přišít k bělimě. Fixace čoček je velmi spolehlivá a stabilní, ale metoda sekundární či primární implantace nevylučuje původní komplikace (zejména pozdní) mající původ v otevření sklivcové dutiny.\n\n"}
{"id": "298731", "url": "https://cs.wikipedia.org/wiki?curid=298731", "title": "Matano", "text": "Matano\n\nMatano ( ) je tektonické jezero v provincii Jižní Celebes v Indonésii. Má rozlohu 164,1 km² a dosahuje maximální hloubky 590 m. Je to osmé nejhlubší jezero na světě.\n\nZ jezera odtéká řeka Penten.\n"}
{"id": "298732", "url": "https://cs.wikipedia.org/wiki?curid=298732", "title": "Carel Fabritius", "text": "Carel Fabritius\n\nCarel Fabritius (pokřtěn 27. února 1622 Middenbeemster – 12. října 1654 Delft) byl nizozemský malíř a jeden z Rembrandtových nejtalentovanějších žáků.\n\nCarelovo „příjmení“ Fabritius je doloženo až roku 1641 zápisem v knize sňatků (1. září 1641). Do té doby je doloženo označení patronymem Pieter Carels, např. v knize křtů (27. únor 1622), v zápisech z církevní rady a v deskách poldrových. (Jméno \"Fabritius\", kterým se Carelův otec Pieter Jan Carelsz – ze své pozice v církvi zodpovědný za vedení knihy, resp. registrování křtů – podepsal v úvodu knihy křtů, bylo dopsáno později.) Při přijetí do církve se při zápisu do církevní členské knihy (květen 1641) označili Pieter Carels i bratr Barent jako „Timmerman“, řemeslník, tesař. (Ovšem často uváděná informace, že bratři Carel a Barent pracovali jako tesaři, není k r. 2018 doložena.) V roce 1643 se v církevní členské knize uvádí \"Faber\". Jak „Faber“, tak „Fabritius“ jsou latinizované formy slova „timmerman“. (Latinizované „Fabritius“ pochází z latinského „faber“, tj. obecně „řemeslník“.) Praxe užívat latinské jméno nebyla v církevním prostředí neobvyklá – jak Carelův dědeček, tak švagr je užívali běžně. Lze se domnívat, že se Carel chtěl jménem „Fabritius“ odlišit od ostatních nositelů běžného patronyma Pieter Carel.\n\nPrvními signovanými díly jsou v roce 1643 (asi; viz níže) „Zmrtvýchvstání Lazara“, jež je signováno \"Car. Fabr.\", „Anděl přesvědčuje Hagar, aby se vrátila domů...“, které je signováno \"C P Fabritius\" (asi 1645; viz níže) a „Merkur uspává Arga hudbou“ (asi 1645–1647, viz níže) signované \"Carolus fabritius\".\n\nFabritiovi rodiče měli 11 dětí. Otcem byl Pieter Jan Carelsz Fabritius (±1598–1653), matkou Barbertje Barentsdr. van der Maes (1601–1667). Otec, talentovaný amatérský malíř, byl učitelem a pracoval pro církev jako sexton, matka byla porodní asistentkou. Bratři Barent Fabritius (1624–1673) a Johannes Pietersz Fabritius (1636–1709) byli malíři.\n\nDne 1. září 1641 uzavřel manželství se sestrou nově jmenovaného pastora Aeltje Velthuys (Aeltge Hermansdr. van Hasselt). Narodily se jim dvě dcery, roku 1642 Aeltje, v roce 1643 Catrina, ale obě zemřely. Při porodu třetího dítěte zemřela i Aeltje; pohřbena byla 27. srpna 1643. Carelovi Fabritiovi bylo pouhých 21 let a již ztratil manželku a tři děti. Podruhé se oženil v roce 1650 (manželka Agatha van Pruyssen, vdova pocházející z Delftu).\n\nZemřel mladý při výbuchu delfského skladu střelného prachu. Při explozi byla zničena část města Delft včetně malířovy dílny a většiny jeho maleb.\n\nSpolu s Fabritiem zahynul jeho učedník Mathias Spoors, portrétovaný sexton Simon Decker, manželčina matka Judick van Pruyssen a bratr, resp. pravděpodobně švagr.\n\nZápis o sňatku s Aeltje (1. září 1641) uvádí, že oba žijí v Beemsteru. Na začátku 40. let 17. století pracoval v Rembrandtově dílně v Amsterdamu, stejně jako jeho bratr Barent Fabritius. Na začátku 50. let odešel do Delftu a roku 1652 vstoupil do zdejšího malířského cechu.\n\nDovozuje se, že v Amsterdamu pracoval v letech 1642–1643, v Beemsteru v letech 1643–1650 a v Delftu 1650–1654.\"\n\nNázev nebo pojmenování díla se může lišit od názvu uvedeného v nejčerstvějších publikacích.\n\nSporné autorství, neprokázané\n\nFabritius byl jediný z Rembrandtových žáků, který si vytvořil osobitý styl. Typické Rembrandtovy portréty mají jednoduché tmavé pozadí a v popředí osvětlený objekt. Naopak Fabritius maloval tmavé postavy na osvětleném pozadí. Odklonil se od renesančního zaměření na ikonografii a začal se zajímat o technické aspekty malby, např. o prostorové efekty, jak je patrné na malbě se stánkem prodavače hudebních nástrojů (\"Pohled na Delfty...\", 1652). Mezi jeho žáky patřil Jan Vermeer. Carel Fabricius ovlivnil malíře Francesco Jerace (1853–1937).\n\n\n\nPříběh začíná návštěvou newyorského muzea, při níž třináctiletý Theo Decker spatří dívku, na kterou nepřestává myslet, a setká se s jejím strýcem, jemuž splní naléhavé přání a dá slib. Theovy další osudy se mění s prostředím, ve kterém se právě ocitá, a s lidmi, jež potkává a k nimž si vytváří vztah. Jeho průvodcem, noční můrou, připomínkou neuzavřenosti jeho života, ovšem i znamením naděje a přesahu do věčnosti je právě Fabritiovo dílo \"Stehlík\". Široce koncipovaný román vypráví nejednoduchý příběh zrání, ztrát, slepých uliček i odpovědnosti a blíží se tak klasickým bildungsrománům. Obsahuje aluze na anglosaskou literaturu od Ch. Dickense přes O. Wilda po Harryho Pottera a kritika jej vyzdvihuje jako příklad velkého amerického románu. Donna Tarttová získala za román \"The Goldfinch\" Pulitzerovu cenu 2014 za beletristické dílo.\n\n\n\n\n\n\n\n"}
{"id": "298737", "url": "https://cs.wikipedia.org/wiki?curid=298737", "title": "Torugartský průsmyk", "text": "Torugartský průsmyk\n\nTorugartský průsmyk je horský průsmyk v Ťan-šanu, na hranici mezi Kyrgyzstánem a Čínskou lidovou republikou. Leží v nadmořské výšce 3752 m n. m. V průsmyku se nachází jeden z celkem dvou hraničních přechodů mezi oběma státy. Nejbližší město na kyrgyzské straně hranice je Naryn a na čínské straně Kašgar.\n\n\n"}
{"id": "298743", "url": "https://cs.wikipedia.org/wiki?curid=298743", "title": "Myčka", "text": "Myčka\n\nMyčka je obecné pojmenování pro technické zařízení, které slouží k umývání respektive k odstraňování nečistot z povrchu různých předmětů (těles) praktické denní potřeby. V domácnostech se obvykle jedná o myčky určené pro umývání nádobí. V dopravě se můžeme běžně setkat s myčkami automobilů a jiných silničních vozidel (někdy též zvané mycí linky), existují i myčky kolejových vozidel (např. železničních vozů či tramvají). Myčka lahví a myčka přepravek jsou stroje řazené v plnících linkách pro plnění nápojů do vratných skleněných lahví. Zajišťují hygienu a kvalitu plněného nápoje. Stroje v plnících linkách jsou plně automatizované a jejich chod je synchronizován s ostatními stroji v lince.\n\nZařízení s podobným účelem pro praní prádla se nazývá automatická pračka.\n\n\n"}
{"id": "298750", "url": "https://cs.wikipedia.org/wiki?curid=298750", "title": "Altaria (vlaky)", "text": "Altaria (vlaky)\n\nAltaria je komerční skupina dálkových vlaků vysoké kvality španělských železnic RENFE Operadora. Vozbu zajišťuje několik typů vlakových souprav s pasivním naklápěcím systémem Talgo. Většina z nich má měnitelný rozchod podvozků, díky čemu může využívat jak vysokorychlostní úseky (LAV), jejichž rozchod je „evropský“ (1435 mm), tak klasické tratě o „iberském“ rozchodu 1668 mm.\n\nTrasy vlaků Altaria do 8. prosince 2008:\n\nTrasy vlaků Altaria k 25. červnu 2010:\n\n\n\nAltaria oficiální stránka (španělsky)\n"}
{"id": "298751", "url": "https://cs.wikipedia.org/wiki?curid=298751", "title": "Irkeštamský průsmyk", "text": "Irkeštamský průsmyk\n\nIrkeštamský průsmyk je horský průsmyk v Ťan-šanu, na hranici mezi Kyrgyzstánem a Čínskou lidovou republikou. Leží na Hedvábné stezce v nadmořské výšce 3 300 m n. m. V průsmyku se nachází jeden z celkem dvou hraničních přechodů mezi oběma státy a vede přes něj silnice z kyrgyzského města Oš do čínského Kašgaru. Končí zde evropská silnice E60.\n\n"}
{"id": "298755", "url": "https://cs.wikipedia.org/wiki?curid=298755", "title": "Baškaus", "text": "Baškaus\n\nBaškaus ( ) je řeka v Altajské republice v Rusku. Je 219 km dlouhá. Povodí má rozlohu 7770 km².\n\nOdtéká z horského ledovcového karového jezera, které se nachází ve východní části Kurajského hřbetu. Na dolním toku protéká úzkou dolinou, jež se na mnoha místech mění ve skalní soutěsku. Ústí zleva do Čulyšmanu (povodí Obu).\n\nPrůměrný průtok vody u vesnice Usť-Ulagan činí přibližně 30 m³/s.\n"}
{"id": "298759", "url": "https://cs.wikipedia.org/wiki?curid=298759", "title": "1. česká hokejová liga 2005/2006", "text": "1. česká hokejová liga 2005/2006\n\n1. česká hokejová liga 2005/2006 byla 13. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části čtyřkolově každý s každým. Osm nejlepších týmů postoupilo do play-off, které se hrálo na 3 vítězné zápasy (čtvrtfinále na 4 vítězné). Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 13. a 14. místě musely svoji prvoligovou příslušnost hájit v pětičlenné baráži o první ligu, do které postoupily nejlepší tři týmy 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nÚstí nad Labem postoupilo do baráže o extraligu, kde narazilo na tým Vsetínská hokejová, ale podlehlo mu 2:4 na zápasy.\n\nTým KLH Vajgar Jindřichův Hradec neuspěl a sestoupil do 2. ligy. Tým LHK Jestřábi Prostějov se udržel. Do dalšího ročníku 1. ligy postoupil HC Rebel Havlíčkův Brod.\n"}
{"id": "298762", "url": "https://cs.wikipedia.org/wiki?curid=298762", "title": "Extraliga", "text": "Extraliga\n\nExtraliga je výraz, který může znamenat:\n\n"}
{"id": "298774", "url": "https://cs.wikipedia.org/wiki?curid=298774", "title": "Jabula", "text": "Jabula\n\nJabula (zulsky \"oslavovat\") byl hudební soubor muzikantů z Jihoafrické republiky, kteří za éry apartheidu žili ve Velké Británii.\n\nBěhem apartheidu byla tradiční africká hudba místními rádii ignorována a vzniklé soubory byly velmi často násilím vystěhovány ze země. Čtyři hudebníci, pozdější členové Jabuly, se seznámili v Londýně, kde všichni žili po odjezdu z Jižní Afriky. Skupina Jabula vznikla roku 1974.\n\nČlenové:\n\nKromě svých vlastních alb skupina Jabula spolupracovala i dalšími hudebníky (např. s multiinstrumentalistou Mikem Oldfieldem na jeho albech \"Ommadawn\", \"Incantations\" a \"Amarok\").\n\n"}
{"id": "298782", "url": "https://cs.wikipedia.org/wiki?curid=298782", "title": "Zdeněk Adamec", "text": "Zdeněk Adamec\n\nZdeněk Adamec byl student z Humpolce, který se ve svých 19 letech ve čtvrtek 6. března 2003 kolem půl osmé ráno upálil v Praze na Václavském náměstí na terase Národního muzea, hořící tělo dopadlo k památníku Jana Palacha.\n\nPřestože Adamcův osobnostní profil a motivace k činu zdaleka neodpovídaly idealistické představě bojovníka za pravdu a za lepší společnost, případ vyvolal neobvyklý zájem médií a politiků a média se zabývala dopisem na rozloučenou, v němž se Adamec hlásil k sebevraždám Jana Palacha a Jana Zajíce. Mnoho lidí na místo jeho upálení pokládalo květiny, vzkazy a zapálené svíčky. V médiích i vyjádřeních politiků byl s několika následujícími případy sebevražd spojován do jedné vlny, o které mnozí hovořili jako o důkazu špatného stavu společnosti, s čímž jiní (například prezident republiky Václav Klaus, který složil den poté prezidentský slib) veřejně polemizovali.\n\nPodle vyprávění spolužáků působil Zdeněk Adamec jako introvert. Podle ředitele základní školy v Humpolci Pavla Bílka byl samotářský, ve školním kolektivu spíše neúspěšný a fyzicky neatraktivní a nešikovný, ale úspěšný v technických předmětech a zjevně inteligentní a sečtělý. Byl jedináčkem. Neúspěšně se hlásil na policejní střední školu, studoval nejprve na střední průmyslové škole v Jihlavě, poté přešel na strojní průmyslovou školu v Pelhřimově, kde byl v době činu žákem druhého ročníku.\n\nNa internetu vystupoval pod nickem „Sataník“. Pod tímto jménem provozoval Web Sataník, který se věnoval takzvanému darkingu čili darkerství, tedy odpojování elektřiny z recese a pro zábavu. Web byl později odstraněn, je však dostupný v archivu.\nSataník na svých stránkách například zmiňoval, jak odpojoval světlo před svým domem, aby ho v noci nebudilo. Na jeho stránkách byl citát: „Takové hrátky s elektrikou, s vysokým napětím…ohromná záře, jiskry, zkraty vysokého napětí co jsou vidět kilometry daleko“.\n\nSpolečnost ČEZ a.s. však podala podnět k prošetření provozovatele stránek. V únoru 2003 policie obvinila Zdeňka Adamce z podněcování útoků na veřejná zařízení. Adamcův otec se domníval, že právě postup policie dohnal Zdeňka Adamce k sebevraždě, vyšetřovatel však tvrdí, že nijak naléhat nemusel a že s ním mladík bez problémů spolupracoval a přiznal se.\n\nV dopise na rozloučenou, který nadepsal \"Akce Pochodeň 2003\", odsuzuje konzumní způsob života. Hlásí se k odkazu Palacha a Zajíce, staví se proti současnému politickému uspořádání. Všímá si přitom ekologických témat, hospodaření s odpadem a chce prosadit „totální demokracii“. V dopise podle sdělení policejního vyšetřovatele ke svým darkerským aktivitám uvedl, že jej jakási teroristická organizace využila a že má pocit, že byl něčím ovládán. Distancoval se od těchto aktivit a uvedl, že se stal obětí spiknutí jistých skupin lidí, jejichž texty pouze umisťoval na internet.\n\nPřestože v dopise na rozloučenou Adamec zdůraznil: „Neudělejte ze mě blázna!“, jeho darkerská minulost i osobní nevyrovnanost výslovně přiznaná v dopise vedly k diskusím o jeho psychickém zdraví.\n\nPsycholožka Policejní akademie Ludmila Čírtková se k případu pro noviny vyjádřila, že pro osobnost lidí, kteří volí sebevraždu upálením, je typická dominance černobílého vidění světa, tzv. tunelové vidění spočívající v zaměření na jedinou myšlenku, a intenzivní prožívání emocí. Domnívá se, že takový čin vypovídá o stavu celé společnosti.\n\nTibor Mikloš, primář jednoho z oddělení Psychiatrické léčebny Bohnice, v souvislosti s případem pro média uvedl, že velké množství doléhajících bezvýchodných a tíživých problémů, mezi něž patří i otázky soužití mezi lidmi a stavu společnosti, mohou vyústit v chorobnou depresi.\n\nMédii univerzálně využívaný psycholog Karel Humhal v rozhovoru pro Radiožurnál potvrdil, že i kdyby se u Adamce jednalo o psychickou nemoc, jeho čin přesto vypovídá o stavu celé společnosti.\n\nPozději v roce 2003 došlo k upálení dalších lidí, mezi nimi i studentů i lidí psychicky nemocných či jinak na okraji společnosti, různého věku. V některých případech uvedeným důvodem byla nespokojenost s uspořádáním společnosti nebo agrese USA v Iráku.\n\nJosef Brož, předseda sdružení Děkujeme, odejděte, vztáhl případ krátce po upálení k osobě Václava Klause: „Cynismus Václava Klause stojí symbolicky za touto smrtí.“ Na sérii březnových sebevražd reagoval začátkem dubna Václav Klaus otevřeným dopisem, v němž vyzval k hledání lepších cest ke zlepšení světa a k odpovědnějšímu nakládání se životem.\n\nNa 6. březen 2007 inzerovala blíže nespecifikovaná skupina na webu CzechTek WebLog tzv. „Pochod upálenců, lampionový průvod k památce Zdeňka Adamce, který položil život za naši budoucnost“. Akce neměla v médiích významný ohlas.\n\nZdeňka Adamce zmiňuje písničkář Pepa Nos v písni \"Čest, pravda, talent\" ve větě „Čest, pravda, talent a dary od Boha se v týdle zemi, holka, nevyplácí. Kdo tohle má, nakonec, jako Zdeněk Adamec, všechno ztrácí.“ Píseň byla zařazena na albu \"Bojové písně\", které vyšlo v roce 2006. Písničkářka Dáša Vokatá má na svém albu Bojovníci snů píseň nazvanou přímo Zdeněk Adamec. Český literární autor, který si říká Induan, ve své sbírce poezie \"Bláznova kolébka\" věnoval Zdeňku Adamci po jeho činu báseň \"Pochodeň 2003\" (uveřejněné i s věnováním a poselstvím světu na induan.czweb.org a samostatně na www.pismak.cz).\n\nZdeňku Adamcovi se v knize Gottland věnoval polský novinář Mariusz Szczygiel v kapitole „Film se musí točit“, ve které se prolínaly životní příběhy Adamce a Jaroslavy Moserové.\n\n\n"}
{"id": "298783", "url": "https://cs.wikipedia.org/wiki?curid=298783", "title": "1. česká hokejová liga 2006/2007", "text": "1. česká hokejová liga 2006/2007\n\n1. česká hokejová liga 2006/2007 byla 14. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části čtyřkolově každý s každým. Osm nejlepších týmů postoupilo do play-off, které se hrálo na 3 vítězné zápasy (čtvrtfinále na 4 vítězné). Vítěz finále play off postoupil, vzhledem k vyloučení Vsetína, přímo do extraligy.\n\nVzhledem k rozšíření soutěže na 16 účastníků nikdo v tomto ročníku nesestupoval a do dalšího ročníku první ligy postoupily 3 nejlepší celky play off 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nTým HC Slovan Ústí nad Labem přímo postoupil do extraligy.\n"}
{"id": "298785", "url": "https://cs.wikipedia.org/wiki?curid=298785", "title": "Privilegium", "text": "Privilegium\n\nPrivilegium (pochází z latinských slov \"lex privata\") je především výsada či výsadní právo, které v minulosti uděloval panovník za zásluhy, nejdříve jednotlivcům, později skupinám. Jednalo se například o městská privilegia – určité výsady, kterých smělo město požívat, např. várečné právo (právo vařit pivo), hrdelní (vykonávat popravy v daném městě), nucených cest, pořádání pravidelných trhů apod.\n\nJako zvláštní norma, vyčleňující svého adresáta z obecných práv a povinností, mohlo být ale i nevýhodné (\"privilegium odiosum\").\n\n"}
{"id": "298786", "url": "https://cs.wikipedia.org/wiki?curid=298786", "title": "Wilhelm Reich", "text": "Wilhelm Reich\n\nWilhelm Reich (24. března 1897 – 3. listopadu 1957) byl rakousko-americký psychiatr a psychoanalytik židovského původu, pokoušející se o syntézu poznatků z biologie a sociologie při léčbě duševních onemocnění. Jeho rané práce o svalovém napětí jako duševním obranném mechanismu přispěly ke vzniku většiny psychoterapií zaměřených na práci s tělem jak Gestalt psychologie Fritze Perlse, nebo Bioenergetiky Reichova žáka Alexandra Lowena nebo Biosyntézy (psychoterapie) Davida Boadelly.\nPo absolvování interní medicíny na lékařské fakultě ve Vídni v roce 1922 pokračoval ve studiu neurologie u profesora Julia Wagnera von Jauregga, prvního psychiatra, který získal Nobelovu cenu. Reich se během studií seznámil Freudem a přijal jeho koncept libida. Rozšířil ho však o sociologickou dimenzi. Inspirován marxismem poukazoval na socio-ekonomické příčiny vzniku neurózy svých pacientů. Byl žákem Sigmunda Freuda. Vytvořil teorii tzv. \"sexuální ekonomie\", kterou se pokoušel vysvětlit negativní vliv rigidní výchovy a tabuizace sexuality na vznik psychosomatických onemocnění v dospívání. Jeho stěžejní prací z této doby je \"Funkce orgasmu\" (1927) , kterou později rozšířil. Za své názory byl vyloučen z Vídeňské psychoanalytické společnosti a přestěhoval se do Berlína. Reich do psychoanalýzy začlenil aktivní práci s dechem a překonáváním tělesných postojů pacienta, pomocí kterých se pokouší člověk vyrovnávat s neúspěchy, ztrátami a ohrožením v průběhu svého života. Tuto svou metodu nazval \"charakter-analýzou\" a vedle popisu jednotlivých neuróz se pokoušel analyzovat i duševní onemocnění celých skupin lidi jako v případě německého nacismu ve svém díle \"The Mass Psychology of Fascism\" (1933), za nějž byl pronásledován nejen nacistkým tiskem, ale i komunisty. Jeho knihy byly páleny v Německu na hranici. \n\nJako Žid uprchl v roce 1933 z Německa po nástupu Adolfa Hitlera do Skandinávie. \n\nTam se začal orientovat na molekulární výzkum a při jednom ze svých pokusů v laboratoři s žíháním mořského písku vytvořil i teorii orgonu. Dospěl k přesvědčení, že orgon má kosmický původ a nevzniká v těle, ale člověk je jeho přijímačem. Jeho filozofický pohled na svět byl ovlivněn nejen biofyzikálním výsledky svých experimentů, ale i východní filozofii, především teorii čaker a kundaliní.\n\nV srpnu 1939 přesídlil do New Yorku v USA. Sestrojil orgonovou komoru na principu modifikované Faradayovy klece, jejíž plášť tvořily střídající se vrstvy kovu a celulózy, kde měli být lidé vystavováni silnému biomagnetickému poli orgonu a takto léčeni mimo jiné i pacienti trpící rakovinou. O výsledky těchto o experimentů projevil zájem i Albert Einsten, který se s ním opakovaně setkal. Úroveň záření v komoře dokázal měřit pomocí Geigerova–Müllerova počítače. Wilhelm Reich se proto začal zajímat o kvantovou fyziku a radioaktivní záření. V roce 1941 se však o něj začala zajímat FBI a několik dnů po vstupu USA do druhé světové války byl úřadem zatčen a uvězněn na ostrově Ellis Island. \n\nNebyl však z ničeho obžalován a po několika týdnech byl propuštěn. Posléze koupil pozemek ve státu Maine, kde pokračoval ve svém výzkumu. Tam na principu orgonu později sestrojil i přístroj, jímž údajně dokázal rozhánět mraky na obloze a přivolat déšť. Reich byl neustále sledován a jeho přístroje byly opakovaně předmětem zájmu amerických orgánů. \n\nPo druhé světové válce navíc Americký úřad pro ochranu potravin (Food and Drug Administration - FDA) zahájil tažení proti jeho orgonovým přístrojům. Byl uvězněn v Lewisburgu a po tříletém pobytu ve vězení zemřel několik dnů před podmíněným propuštěním na svobodu. FDA mezitím nechala spálit mnoho jeho vydaných a nepublikovaných teoretických materiálů nejen o orgonu, ale i jeho předchozích protinacistických prací z Německa a Skandinávie.\n\n"}
{"id": "298788", "url": "https://cs.wikipedia.org/wiki?curid=298788", "title": "Bratranec", "text": "Bratranec\n\nBratranec je označení pro potomka (mužského pohlaví) matčiny nebo otcovy sestry či bratra. Antonymem je sestřenice.\n\nV minulosti se v češtině rozlišoval bratranec podle toho, kdo byl jeho rodičem, užívala se označení:\n\n"}
{"id": "298793", "url": "https://cs.wikipedia.org/wiki?curid=298793", "title": "Ansejské dohody", "text": "Ansejské dohody\n\nAnsejské dohody představují komplex smluv Japonska s evropskými státy a USA, které znamenaly konec izolace Japonska a začlenily ho do sféry světového obchodu. Dohody byly pojmenovány podle japonské éry Ansei, která trvala od roku 1854 až do roku 1860.\n\nDo 18. století bylo Japonsko zcela uzavřené světu. Diplomatické styky udržovalo jen s Koreou (která se v té době považovala za vazala Číny) a Okinawou. Další kontakty měli Japonci s Nizozemci, kteří směli obchodovat na ostrůvku Dedžima a především pak obchodní styky s dynastií Čching.\n\nNa přelomu 17. a 18. století si Japonsko uvědomilo možné nebezpečí infiltrace evropských mocností na ostrovy. Poddaným byl nařízen zákaz opouštět území Japonska. Roku 1792 bylo předáno poselství carevny Kateřiny II., ve kterém se Rusko neúspěšně snažilo prostřednictvím svého posla Adama Laksmana o navázání styků. Roku 1804 vplula další ruská loď pod velením Nikolaje Rezanova do přístavu Nagasaki. Tam však zůstala stát několik měsíců bez možnosti navázání kontaktu s Japonci. Poté co došla kapitánovi trpělivost, přístav opustil, což vedlo ke zhoršení vztahů Ruska vůči Japonsku.\n\nV rámci napoleonských válek pátraly britské lodě na Dálném východě po Francouzích. Při jedné takové výpravě roku 1808 zabloudila loď \"Phaeton\" do japonského přístavu a uskutečnila tak první britsko-japonský kontakt. Spojené státy vyslaly k japonským břehům loď vedenou komodorem Jamesem Biddlem, který měl příkaz k uctivému chování, což ovšem považoval za slabošské a nic tak nevyjednal.\n\nV roce 1852 z příkazu amerického prezidenta Filmorea vyplula druhá výprava. Tuto námořní vojenskou expedici vedl komodor Matthew Calbraith Perry. Roku 1853 přistál před Edem (dnešní Tokio) a předal šógunovi prezidentův dopis, ve kterém jej žádal o navázání obchodních styků. Šógun se po poradě s knížaty rozhodl k vyhýbavé odpovědi. Cílem bylo odplutí Perryho výpravy bez jakéhokoli navázání styků. Americká posádka odjela, ovšem za půl roku se vrátila s dalšími sedmi loděmi a v Tokijském zálivu zahájila vojenské manévry, jakožto demonstraci síly. V reakci na to přistupuje Japonsko k jednání a pod tlakem podepisuje první právní akt – \"japonsko-americkou smlouvu o míru a přátelství\", tzv. Kanagawskou z 31. března 1854. Poté dochází k uzavření analogických smluv s Velkou Británií (1854), Ruskem (1855) a Nizozemskem (1856). Tyto asymetrické smlouvy znevýhodňovaly Japonsko, které se v nich zavázalo otevřít své přístavy Hakodate, Nagasaki a Šimodu cizím lodím.\n\nV roce 1856 přijíždí americký konzul Harris dojednat japonsko-americkou obchodní smlouvu, která je signována o dva roky později a na níž navazuje nová řada smluvních aktů s Velkou Británií, Ruskem, Francií a Nizozemskem, kterými tyto země významným způsobem rozšířily svá práva na území Japonska. Došlo ke zrušení japonské celní autonomie a cizincům bylo potvrzeno právo exteritoriality, avšak měli zakázáno vzdalovat se od pobřeží na více než 20-30 km, dále pak byl rozšířen seznam přístupných přístavů, včetně Tokia a Ósaky. Šógun se snažil omezovat vývoz z Japonska, přesto mnoho komodit zdražilo (např. rýže dvojnásobně).\n\nAnsejské smlouvy měly za následek významnou vnitropolitickou krizi na ostrovech. Císař ač nezasahoval do politiky šógunátu, s podepsanými obchodními smlouvami nesouhlasil. V Japonsku zesílila samurajská opozice a od roku 1859 se množily atentáty na cizince. Roku 1868 se šógunát hroutí a tzv. \"palácovou revolucí\" (\"Meidži išin\") nastupuje osvícené období Meidži.\n\nAnsejské smlouvy však nevytvořily podmínky pro případný koloniální zábor země, nýbrž byly impulsem k reformním krokům období Meidži a modernizaci japonského císařství. Tokio se snažilo o korekci smluv. Největším úspěchem v tomto úsilí bylo dosažení zrušení exteritoriality v letech 1894-1899 a obnovení autonomie celého Japonska v roce 1911.\n"}
{"id": "298795", "url": "https://cs.wikipedia.org/wiki?curid=298795", "title": "Alkinoos", "text": "Alkinoos\n\nAlkinoos (řecky Ἀλκίνοος, latinsky \"Alcinous\") je v řecké mytologii králem Fajáků. Byl nástupcem na královském trůnu po svém otci Nausithoovi. \n\nFajákové byli nazýváni \"blaženým národem\", jejich první král Nausithoos je vyvedl z Hypereie, kde byli ohrožováni Kyklopy. Usadili se na ostrově Scheria, který se nyní jmenuje Korfu. Nausithoos byl synem vládce moří Poseidóna a jeho milenky Periboie. Po něm vládl jeho syn Alkinoos, který se oženil s Arété a zplodili spolu dceru jménem Nausikaá.\n\nFajácký král Alkinoos zasáhl v řeckých bájích přinejmenším ve dvou příbězích: \n\nPrvní příběh byl ten o Argonautech, hlavně o Iásonovi a Médei. Když prchali z Kolchidy poté, co se jim podařilo získat zlaté rouno, pronásledovalo je vojsko krále Aiéta, Médeina otce. Dostihlo je na ostrově krále Alkinooa a dožadovali se vydání uprchlíků. Král Alkinoos rozhodl, že Médeia bude vydána svému otci, je-li ještě panna, v opačném případě zůstane s Iásónem. Když toto rozhodnutí vyslechla královna Arété, pospíchala za uprchlíky a poradila i pomohla uspořádat rychlý svatební obřad. Aiétés a jeho vojsko se vrátilo s nepořízenou domů. \n\nVelký hrdina z trojské války, ithacký král Odysseus na své cestě z války domů prožil \nmnohá nebezpečná dobrodružství na moři. Stalo se, že pronásledovaný Poseidónem Odysseus málem přišel o život v rozbouřených mořských vlnách, z posledních sil doplaval ke břehům ostrova Fajáků. Mladičká princezna Nausikaá se ho ujala, uvedla ho do královského paláce a tam se Odysseovi dostalo pomoci a podpory. Po svém zotavení dostal od krále Alkinoa loď, která jej bezpečně dovezla k břehům Ithaky. Tam lodníci vysadili spícího Odyssea na břeh a otočili loď k domovu. Nepřející Poseidón se jim za dobrodiní k Odysseovi odměnil tím, že loď i s posádkou tvrdou ranou pěstí proměnil v kámen. Před dalšími úklady mořského boha zachránil Alkinoos svou zemi bohatou obětí na božský oltář. \n\nŘíká se, že Nausikaá se později stala manželkou Télemacha, syna Odyssea a jeho manželky Pénelopy. \n\nArcheologové Heinrich Schliemann a Dörpfeld v letech 1884-1885 vykopali palác z 15. stol. př. n. l., který odpovídal přesně Homérovu popisu. \n\n"}
{"id": "298798", "url": "https://cs.wikipedia.org/wiki?curid=298798", "title": "Hexakyanoželeznatan draselný", "text": "Hexakyanoželeznatan draselný\n\nHexakyanoželeznatan draselný (podle nového názvosloví \"hexakyanidoželeznatan draselný\") je komplexní sloučeninou železa. Nazývá se též žlutá krevní sůl, někdy též ferrokyanid draselný. Jeho vzorec je K[Fe(CN)].\n\nAčkoliv je v názvu slovo „krevní“, v krvi ji nenajdeme. Svůj název získala historicky, kdy se připravovala tavením potaše (KCO) s dusíkatými přírodními látkami (např. krví, kůží nebo masem zetlelých zvířat). Na rozdíl od červené krevní soli neuvolňuje ani ve stopovém množství kyanidové ionty CN, které zabraňují buněčnému dýchání či dokonce přenosu kyslíku v krvi hemoglobinem.\n\nSlouží k výrobě barviv. Reakcí s železitými ionty vzniká modrá sraženina, známá jako berlínská (pruská) modř (Fe[Fe(CN)]), čehož se využívá v kvalitativní analýze. Berlínská modř se dříve získávala z živočišných zdrojů. Vyžíháním sražené krve vznikla žlutá krevní sůl, která byla poté srážena pyritovými výluhy (Fe). V potravinářství a v silniční údržbě se používá jako protispékavá látka kuchyňské soli. Na potravinách je označována jako E536.\n\n"}
{"id": "298800", "url": "https://cs.wikipedia.org/wiki?curid=298800", "title": "Názor", "text": "Názor\n\nNázor vyjadřuje specifické osobní hledisko jednotlivce, individuální stanovisko každého člověka, jedinečný postoj nějaké konkrétní osoby (formalizovaně pak i nějak organizované skupiny lidí) k určité skutečnosti. Vzhledem k tomu, že každý člověk, každý jednotlivec je unikátní individualitou, existuje faktická přirozená různost a různorodost rozličných názorů, jež je jen odrazem faktické různorodosti a pestrosti okolního světa jako takového. Názor tedy může být čistě individuální věc, může se ale jednat i o kolektivně sdílenou entitu, záleží vždy na konkrétní situaci a okolnostech.\n\nJedná se fakticky o myšlenkový útvar různého obsahu: náhled, pohled, mínění, přesvědčení, bezprostřední poznání, osobní zkušenost. Názory se mohou týkat entit, konkrétních i abstraktních, mohou se týkat i jiných názorů.\n\nPodle Protagora názor vyplývající z jednotlivého pozorování fakticky nijak nezaručuje výlučnou platnost nějakého názoru, natož pak platnost trvalou, protože i kdyby byl názor pravdivý, nic nevylučuje platnost, oprávněnost, pravdivost i jiných názorů.\n\nRespektování názoru jiného člověka je bezesporu základem demokratického dialogu ve společnosti, bez něhož žádná lidská komunita nemůže v praxi rozumně existovat. Nicméně individuální názor jednotlivce jako takový většinou bývá vyjadřován a formálně prosazován do praxe právě pomocí různých kolektivních entit jako jsou různé spolky, korporace, politické strany apod.\n\nZjišťování názoru je velmi odborná záležitost, neboť skutečný názor každého jednotlivce nemusí být vždy veřejně projevován a může být skryt hluboko v mysli každého člověka. Zjistit skutečný názor na nějakou skutečnost může být úkol pro zkušeného psychologa. Konkrétní osoby pak mohou z určitých čistě utilitárních společenských příčin prosazovat i jiné názory než ony samy skutečně sdílí.\n\nPojem \"názor\" je většinou považován za synonymum subjektivního \"mínění\". Ovšem \"názor\" může být použit také ve smyslu matematického či geometrického jsoucna, věci čistého rozumu nezávislé na smyslovosti (např. \"názor kružnice\"). Takto pojatý \"názor\" je nutně všem stejný. Ostatně nahlédnutí, nazření, se vždy nějak vztahuje k \"danosti\".\n\n"}
{"id": "298802", "url": "https://cs.wikipedia.org/wiki?curid=298802", "title": "Nausithoos", "text": "Nausithoos\n\nNausithoos (latinsky \"Nausithous\") je v řecké mytologii prvním králem Fajáků.\n\nFajákové byli nazýváni „blaženým národem“, jejich první král Nausithoos je vyvedl z Hypereie, kde byli ohrožování Kyklopy. Usadili se na ostrově Scheria, který se nyní jmenuje Korfu. \n\nNausithoos byl synem vládce moří Poseidóna a jeho milenky Periboie. Měl dva syny: Rhexénora, který zemřel nebo byl zabit. Nástupcem na královském trůnu se stal starší syn Alkinoos, který se oženil s Arété a zplodili spolu dceru jménem Nausikaá. Ta pečovala o ithackého krále Odyssea, který se po mnoha strastech na moři zachránil u břehů ostrova Fajáků. Nausikaá se stala manželkou Odysseova syna Télemacha. \n\n"}
{"id": "298808", "url": "https://cs.wikipedia.org/wiki?curid=298808", "title": "František Balátě", "text": "František Balátě\n\nFrantišek Balátě (11. února 1889, Český Brod – 25. listopadu 1965, Praha) byl československý legionář, plukovník československé armády a stavební ředitel. Stal se držitelem 11 válečných vyznamenání, k nejvýznamnějším patří nejvyšší válečná vyznamenání Československa a Rumunska: Československý válečný kříž a Řád Michala Vítěze.\n\nIng.František Balátě byl vlastenec, do první světové války narukoval jako praporčík 77. pěšího pluku. Nechal se zajmout na ruské frontě 16. září 1915 u Rovna. Do legií se přihlásil 22. března 1916 a postupně prošel legiemi srbskou (19. května 1916), francouzskou (25. května 1918) a italskou (6. srpna 1918). Nejdříve byl příslušníkem 2. pěšího pluku, dále 21. pěší pluk francouzských legií a 31. pěší pluk italských legií. Postupně dosáhl v legiích hodností poručík, nadporučík a major. Jako srbský, francouzský a italský legionář se vyznamenal v různých bitvách, zejména v bitvě u Dobrudže v Rumunsku.\n\nV meziválečném období organizoval na Moravě výstavbu hraničních opevnění a jiných vojenských obranných staveb. Byl přednostou Zemského vojenského stavebního ředitelství v Brně, později ředitelem Ředitelství stavby dálnic v Praze. Podílel se na přípravě výstavby první československé dálnice, zúčastnil se i jejího slavnostního zahájení dne 2. května 1939, vlastní stavba však byla na konci roku 1941 zastavena.\n\nÚčastnil se aktivně v protinacistickém odboji.\n\nPo válce byl aktivován a povolán na Ministerstvo národní obrany, které však začali postupně ovládat komunisté do té míry, že požádal v roce 1947 o odchod do důchodu, protože se nehodlal podílet s komunisty na vedení naší armády.\n\nPracoval ve vedení sokolské organizace, ještě v roce 1948 spolupracoval na přípravě XI. Všesokolského sletu v Praze, po ovládnutí Sokola komunisty však členství v této organizaci rovněž ukončil.\n\nZemřel 25. listopadu 1965 v Praze a je pochován na Vinohradském hřbitově.\n\n\n\n\n"}
{"id": "298810", "url": "https://cs.wikipedia.org/wiki?curid=298810", "title": "Lešek Semelka", "text": "Lešek Semelka\n\nLešek Semelka (* 24. listopadu 1946 Pardubice) je český zpěvák, skladatel a hráč na klávesové nástroje, nevlastní otec české zpěvačky Heleny Zeťové. Vlastní děti: Helena Semelková, Lešek Semelka ml.\n\nV mládí se učil hrát na klavír a na violoncello. Nicméně jeho dráha v oblasti popmusic byla odstartována až v roce 1968, kdy se stal členem hudební skupiny Cardinals. V roce 1970 vystřídal Vladimíra Mišíka v kapele Blue Effect. Zde působil až do roku 1975 a nahrál s Blue Effectem resp. Modrým efektem dvě alba \"Nová syntéza\" a \"Nová syntéza 2\", na kterých kapela vystupovala společně s velkým jazzovým big-bandem Československého rozhlasu (JOČR). V roce 1975 založil vlastní jazz-rockové uskupení Bohemia. Odtud se ale v roce 1978 zase do Modrého efektu vrátil zpět a vydržel zde až do roku 1981, kdy po neshodách s Radimem Hladíkem odešel podruhé. Prakticky souběžně s tím se od počátku 70. let pokoušel prorazit i jako zpěvák v tzv. hlavním písničkovém proudu, měl pro to i jisté předpoklady, neboť disponoval a až doposud disponuje zajímavě chraplavým a dle mnohých příjemně zastřeným hlasem.\n\nV roce 1981 založil další vlastní hudební uskupení S.L.S. (Společnost Leška Semelky), se kterým natočil jednu gramofonovou LP desku, v roce 1985 se skupina rozpadla. Poté už následoval definitivní příklon k hlavnímu proudu populární hudby, vystupoval pak společně se zpěvačkou Marcelou Březinovou. V listopadu 1989 se výrazně angažoval v řadách Občanského fóra. V roce 2001 vydal vlastní album \"Můj věk\", zahrál si i ve třech muzikálech Michala Davida \"Kleopatra (Apollodoros),\" \"Tři mušketýři (král Ludvík XIII, Porthos) a Angelika (Lorraine)\". Naposledy se jako host překvapivě objevil na desce \"Gorila vs. Architekt\" (2008) rappera Vladimira 518, člena legendárních PSH a mimo jiné autora mnohých komiksů a ilustrací.\n\nOd roku 2009 je členem souboru RockOpera – účinkuje v představeních Oidipus Tyranus Rock Opera a Antigona Rock Opera v roli \"věštce Teirésia\".\n\n"}
{"id": "298814", "url": "https://cs.wikipedia.org/wiki?curid=298814", "title": "Nitrosloučeniny", "text": "Nitrosloučeniny\n\nNitrosloučeniny obsahují ve svých molekulách vazbu C-N, konkrétně jednovaznou nitroskupinu -NO, která je vázaná na uhlík.\n\nVětšina sloučenin jsou kapaliny (např. nitromethan, nitroethan a nitrobenzen), některé jsou však pevné (např. trinitrotoluen (TNT) a methandinitrobenzen). Jsou nerozpustné ve vodě a mají typické aroma. Některé jsou jedovaté.\n\nVazby vycházející z dusíkového atomu ke kyslíkům jsou rovnocenné a stejně dlouhé. Nitroskupina dodává sloučeninám polární charakter.\n\nNejvýznamnější reakcí je redukce aromatických nitrosloučenin. Nitroskupinu lze zredukovat až na aminoskupinu (pomocí kovu a kyseliny nebo vodíkem za přítomnosti katalyzátoru).\n\nU aromatické elektrofilní substituce je nitroskupina substituentem druhé třídy, tj. usměrňuje substituci do polohy meta (3. uhlík).\n\nNitrosloučeniny vznikají nitrací uhlovodíků. Vzniká směs produktů, která obsahuje izomerní nitroderiváty vstupního uhlovodíku. Jejich oddělení se provádí destilací. Nitrace se v případě aromatických uhlovodíků provádí pomocí nitrační směsi, kterou tvoří kyselina sírová a kyselina dusičná. Při jejich smísení vzniká kationt NO, který elektrofilně napadá uhlovodík.\n\n"}
{"id": "298815", "url": "https://cs.wikipedia.org/wiki?curid=298815", "title": "MorgenGrauen Mudlib", "text": "MorgenGrauen Mudlib\n\nMorgenGrauen Mudlib (též zkráceně MGlib) je MUDová programová knihovna (mudlib) v LPC, založená na herním ovladači LPMud a vyvinutá původně pro německojazyčný MUD MorgenGrauen.\n\nMorgenGrauen Mudlib je veřejně k dispozici, čímž se mohla stát základem řady dalších německojazyčných mudů (AnderLand, Aurora, BlitzStrahl, Eldarea, Grauzone, PK-Mud, Regenbogen, SilberLand a Wunderland).\n\n"}
{"id": "298816", "url": "https://cs.wikipedia.org/wiki?curid=298816", "title": "1. česká hokejová liga 2007/2008", "text": "1. česká hokejová liga 2007/2008\n\n1. česká hokejová liga 2007/2008 byla 15. ročníkem druhé nejvyšší české hokejové soutěže.\n\n\nSoutěž je rozdělena na dvě skupiny, a to západní a východní. V každé skupině je osm týmů. Základní část čítá 44 kol a dělí se na tři fáze. V první fázi se utkají každý s každým dvakrát mezi sebou týmy jednotlivých skupin (14 kol). Následně se ve druhé fázi utká každý tým s každým týmem ze sousední skupiny dvakrát (16 kol). A nakonec, ve třetí fázi se stejně jako v první fázi utká dvakrát každý s každým v rámci jednotlivých skupin (14 kol).\n\nDo play-off postupuje z každé skupiny 6 týmů, přičemž vítězové skupin a týmy na druhých místech postupují přímo do čtvrtfinále, ostatní hrají předkolo o zbylá 4 místa ve čtvrtfinále. Předkolo se hraje na 3 vítězná utkání. Čtvrtfinále, semifinále a finále se hraje na 4 vítězná utkání. Vítěz finále si vybojuje právo na účast v baráži o postup do extraligy, ve které se v sérii na 4 vítězné zápasy utká s posledním týmem čtyřčlenné skupiny play-out extraligy (skupinu play out tvoří týmy, které se umístí po základní části na jedenácté až čtrnácté pozici).\n\nKluby, které se po základní části umístí na sedmých a osmých pozicích jednotlivých skupin utvoří čtyřčlennou skupinu play-out, ve které se hraje čtyřkolově každý s každým. Do ní se započítávají i body získané v základní části. Celky, které skončí v této skupině na třetím a čtvrtém místě přímo sestupují do 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nBK Mladá Boleslav postoupila do baráže o extraligu\n\nTýmy Prostějova a Šumperka sestoupily do dalšího ročníku 2. ligy.\n\nTýmy Chrudimi a Benátek nad Jizerou postoupily do dalšího ročníku 1. ligy.\n"}
{"id": "298817", "url": "https://cs.wikipedia.org/wiki?curid=298817", "title": "Arété", "text": "Arété\n\nArété (řecky Ἀρήτη, latinsky \"Arete\") je v řecké mytologii dcerou Rhexénora a vnučkou jeho otce, prvního fajáckého krále Nausithoa. \n\nPrvní král Fajáků vyvedl svůj lid z Hypereie a založil jejich nový domov na ostrově Scheria, dnešním Korfu. Jsou nazýváni \"blaženým národem\".\n\nNausithoos byl synem vládce moří Poseidóna a jeho milenky Periboie. On sám měl dva syny: Rhexénora, který zemřel nebo byl zabit. Arété se provdala nejprve za Rhexénóra, po jeho smrti se stala manželkou jeho staršího bratra Alkinoa. Ten se stal nástupcem na královském trůnu. Zplodili spolu dceru jménem Nausikaá. \n\nKrálovna Arété pomohla Iásonovi a Médei, když je na útěku z Kolchidy pronásledovalo vojsko Médeina otce, krále Aiéta. Král Alkinoos stanovil, že Médeia bude vydána svému otci v případě, že je ještě panna. Ukáže-li se však, že je již ženou Iásonovou, zůstane s ním. Arété vyslechla tuto podmínku, prozradila ji uprchlíkům a pomohla zorganizovat rychlý svatební obřad. Král Aiétés se musel vrátit s nepořízenou. \n\nKdyž se později po mnoha strastech na moři zachránil u břehů ostrova Fajáků ithacký král Odysseus, který se vracel z trojské války, Nausikaá se ho obětavě ujala a Odysseus se díky králi Alkinoovi dostal i s mnoha dary na svou Ithaku. Nausikaá se později stala manželkou Odysseova syna Télemacha. \n\n"}
{"id": "298819", "url": "https://cs.wikipedia.org/wiki?curid=298819", "title": "Amanita", "text": "Amanita\n\nAmanita může být:\n\n"}
{"id": "298822", "url": "https://cs.wikipedia.org/wiki?curid=298822", "title": "Osvald Polívka", "text": "Osvald Polívka\n\nOsvald Polívka (24. května 1859 Enns u Lince – 30. dubna 1931 Praha) byl český architekt, představitel pozdní neorenesance, a průkopník secesní architektury, postavil řadu veřejných budov v Praze.\n\nStudoval pražskou německou techniku u profesora Zítka, v letech 1885 až 1889 pak byl jeho asistentem. Od r. 1890 měl vlastní kancelář v Praze až do své smrti.\n\nDne 8. února 1897 se v evangelickém kostele u sv. Klimenta v Praze oženil s Marií (psána též Jelena), rozenou Černou (1875—??). Marie byla dcera starosty a politika Tomáše Černého. Manželé Polívkovi měli syna Dušana (1900—1983) a dceru Jitku (1904—??).\n\nZemřel v Praze, pohřben byl v rodinné hrobce na Olšanských hřbitovech.\n\nZpočátku byl ovlivněn historismem. Zejména byl ovlivněn českou neorenesancí Antonína Wiehla, se kterým v letech 1891–1894 úzce spolupracoval. Koncem 90. let 19. století se přiklonil k secesi. Později jeho tvorba směřovala k neoklasicismu a moderně.\n\nK nejznámějším dochovaným stavbám postaveným podle jeho projektu patří v Praze nárožní budova Zemské banky Na Příkopě (1894–96) s přístavbou (1909–11) spojenou mostky přes Nekázanku, Městská spořitelna pražská v neorenesančním slohu (s Antonínem Wiehlem) v Rytířské (1892–94), dále dokončil po Bedřichu Ohmannovi palác Generali na rohu Václavského náměstí a Jindřišské (1895–98), palác České obchodní a průmyslové komory (později palác Rapid) v ulici 28. října (s Matějem Blechou) a palác Pražské městské pojišťovny na Staroměstkém náměstí (1898–1900). Spolu s Antonínem Balšánkem navrhl Obecní dům v Praze (1904–1912), kde navrhl všechny interiéry (mimo foyer a Smetanovy síně) tedy např. kavárnu, Francouzskou restauraci a salónky v 1. patře. Souběžně navrhl v letech 1906–1908 palác Topičova nakladatelství s Topičovým salonem a Pojišťovnu Praha na Národní třídě, 1. českou vzájemnou pojišťovnu ve Spálené (1906–07), budovu Karafiátova nakladatelství v Jungmannově ulici (1908–9). V roce 1903 zvítězil nad Janem Kotěrou v soutěži na novou budovu obchodního paláce U Nováků ve Vodičkově ulici, k níž přistavěl v letech 1927–29 druhý palác (sídlilo zde Osvobozené divadlo). Dále na Mariánském náměstí navrhl rozlehlou budovu Nové radnice Starého Města pražského (1908–12), palác České banky na rohu Václavského náměstí a Vodičkovy (později Palác Ligna s kinem Světozor, 1913–16 spolu s Josefem Sakařem).\n\nStavěl řadu činžovních domů, především na Vinohradech, na Starém i Novém městě v Praze (domy v Haštalské pro Vácslava Havla), ale i v Bratislavě, Brně, Nymburce či Ústí nad Labem. Navrhl také několik vil (Nymburk, Černošice, Dobřichovice, Karlovy Vary), budovy Ringhofferovy továrny na Smíchově (včetně vily majitele), Zemskou banku v Bratislavě spolu s činžovním domem zaměstnanců, Živnostenské banky v Prostějově, Terstu a také záložnu v Hradci Králové (nynější galerie) – zde opět porazil Kotěru v soutěži. Je též autorem Paláce České obchodní společnosti v Ústí nad Labem, nebo nymburské vodárenské věže. Raná secesní budova Eskomptní banky (1899) na nároží karlovarských ulic byla zbořena stejně jako budova Živnostenské banky v Praze na Příkopech (1908), divadlo Uranie (1898) vyhořelo v roce 1946.\n\nPolívka byl současníky oceňován pro mistrovství půdorysných a prostorových řešení, důraz na preciznost materiálů a úzkou spolupráci s předními umělci, jak sochaři (např. Ladislav Šaloun, Josef Mařatka, Celda Klouček, Stanislav Sucharda), tak malíři (např. Jan Preisler, Max Švabinský). Nicméně okruh modernistů okolo Kotěry jej hodnotil negativně pro jeho lásku k detailu a zdobnosti až mystické a pohádkové a jistou nabubřelost velkých budov především peněžních ústavů. Dlouhá léta toto zařazení přetrvávalo, ale od poloviny osmdesátých let jsou jeho díla obdivována, dostává se jim rostoucí pozornosti a památkové ochrany. Na charakteru zástavby pražského centra, obdivovaného zahraničními i tuzemskými návštěvníky Prahy, má Osvald Polívka lví podíl.\nV době Pražské asanace se kriticky vyslovoval k radikálním demolicím památek v centru Prahy. Vilém Mrštík jej ve svém manifestu Bestia triumphans za to oceňuje a na jeho případě demonstruje na ignorování názorů odborníka - architekta na schůzi zastupitelstva. Mrštík Polívku doslovně cituje:\"\"...Na místech rozhodujících nenalézá idealní snažení o zachování starobylého rázu Prahy vždy patřičného ohlasu, ba ani porozumění...- Nicméně \"\" pravil dále \"\"musí se učinit vše možné, aby Praha byla zachráněna před zhyzděním svých nádherných krás, aby se nečinilo násilí jejímu panoramu .\"\" \nPolívka nepůsobil pedagogicky a to se podepsalo na zájmu a péči o jeho díla po autorově smrti.\n\n"}
{"id": "298828", "url": "https://cs.wikipedia.org/wiki?curid=298828", "title": "Granada (departement)", "text": "Granada (departement)\n\nGranada je jedním z 15 departementů Nikaraguy. Leží na severním břehu jezera Nikaragua. Jeho hlavní město stejného jména je jedno z nejstarších koloniálních měst, které založili Španělé na americkém kontinentu. Na jeho území se nachází několik aktivních sopek, nejznámější je vulkán Mombacho.\n\nDepartement Granada je v současnosti rozdělen na čtyři části (Municipio):\n\n"}
{"id": "298829", "url": "https://cs.wikipedia.org/wiki?curid=298829", "title": "Vrabec domácí", "text": "Vrabec domácí\n\nVrabec domácí (\"Passer domesticus\") je malý zástupce čeledi vrabcovitých a nejrozšířenější žijící pták na světě, vyskytující se na velkém území Eurasie a uměle vysazený v Americe, subsaharské Africe, Austrálii a na Novém Zélandu (viz mapka níže). Pochází pravděpodobně z Malé Asie nebo Arabského poloostrova a do Evropy se dostal již před tisíci lety. Podobně jako kos černý se i vrabec domácí skvěle přizpůsobil životu ve městech a donedávna šlo o typického obyvatele oblastí obývaných člověkem, který mu poskytoval úkryt a potravu. Ovšem v poslední době na řadě míst z nejasných příčin vymizel. Mohla by za tím být ptačí malárie.\n\nVrabec domácí se z dálky jeví jako poměrně nenápadný zavalitý pták, ale při bližším pohledu zjistíme, že zvláště samec je poměrně pestře zbarvený. Má krátký zobák, poměrně dlouhá křídla a krátký ocas. Mezi jednotlivými pohlavími je znatelně vyvinutý sexuální dimorfismus. Samec má špinavě šedou břišní část těla, svrchní stranu hnědou v různých odstínech s černými skvrnami a jednou větší bílou v úrovni hrdla. Od samice jej rozeznáme také díky černé skvrně na hrdle a černému proužku na hrdle. Samice jsou znatelně méně nápadné, šedohnědé, svrchu tmavší. Mladí ptáci jsou zbarveni stejně jako samice. V létě mají obě pohlaví modročerný zobák a hnědé končetiny, v zimě zobák nažloutle hnědý. V Česku si jej můžeme snadno splést s menším a štíhlejším vrabcem polním, který má na rozdíl od vrabce domácího kaštanově hnědou čepičku a černou skvrnu na lících. Samice vrabce se nazývá vrabčice a mládě vrabče.\n\nVrabec domácí je stálý druh. Celoročně žije v početných, mnohdy i několikasetčlenných hejnech. Dospělci se živí především rostlinnou stravou (semeny, částmi rostlin), příležitostně krmením pro hospodářská zvířata nebo odpadky z domácnosti, mláďata krmí drobným hmyzem.\n\nOzývá se širokou škálou švitořivých zvuků (příklad lze vidět v hlasové ukázce níže). Tokající samec např. vydává řadu dlouhých švitořivých tónů jako „čilp čef čilp“, v období hnízdění se často ozývají dlouhým „čurr“.\n\nRočně má 2 až 4 snůšky. Hnízdo si staví nejčastěji pod okapy, v puklinách ve zdech nebo ve skalách, v břečťanu nebo v jiných hustých popínavých rostlinách na domech, na střešních trámech, pod taškami, na keřích, občas i ve větvích stromů. Hnízda jsou většinou neúhledná a postavená z větviček a vystlaná trávou nebo peřím. Výjimku tvoří pouze hnízda na stromech a keřích, která mají úhlednější kulovitý vzhled.\n\nČasto bývá agresivní a zmocňuje se hnízd jiných druhů ptáků, zvláště pak jiřiček, břehulí nebo rorýsů. I svá hnízda si usilovně brání. Od května do srpna klade 5–6 černě skvrnitých modrobílých nebo bledě zelených vajec o rozměrech 23 × 15 mm. Na vejcích sedí oba rodiče po dobu 13–14 dní a mláďata opouštějí hnízdo po 17 dnech života.\n\nV Česku jej nalezneme na celém území, od nížin až po hory. Během posledních let byl v celé Evropě zaznamenán pokles vrabců domácích, v některých státech (Nizozemí, Spojené království) i značný. V letech 2001–2003 v Česku hnízdilo odhadem 2,8–5,6 milionu párů.\n\n\nU vrabce domácího rozeznáváme asi 12 poddruhů.\n\n\nŠŤASTNÝ, Karel a DRCHAL, Karel. \"Naši pěvci.\" Praha: Státní zemědělské nakl.; Státní pedag. nakl., 1984. 174 s. Edice Lesnictví myslivost a vodní hospodářství.\n\n"}
{"id": "298834", "url": "https://cs.wikipedia.org/wiki?curid=298834", "title": "Jinotega (departement)", "text": "Jinotega (departement)\n\nJinotega je jedním z 15 departementů Nikaraguy. Leží na severu země na hranici s Hondurasem. Státní hranici zde tvoří řeka Coco. Horské vlhké klima departementu je příhodné pro pěstování kávovníku.\n\nDepartement se skládá z osmi částí (Municipio):\n\n"}
{"id": "298835", "url": "https://cs.wikipedia.org/wiki?curid=298835", "title": "Přehled českých medailí na olympijských hrách v atletice", "text": "Přehled českých medailí na olympijských hrách v atletice\n\nPřehled českých medailí na Letních olympijských hrách.\n"}
{"id": "298840", "url": "https://cs.wikipedia.org/wiki?curid=298840", "title": "Nueva Segovia (departement)", "text": "Nueva Segovia (departement)\n\nNueva Segovia je jedním z 15 departementů Nikaraguy. Leží na severu země na hranici s Hondurasem. Horské vlhké klima departementu je příhodné pro pěstování kávovníku. Nacházejí se zde zachovalé horské tropické pralesy.\n"}
{"id": "298844", "url": "https://cs.wikipedia.org/wiki?curid=298844", "title": "Jiří Brdečka", "text": "Jiří Brdečka\n\nJiří Brdečka (24. prosince 1917 v Hranicích – 2. června 1982 v Praze) byl český novinář, publicista, spisovatel, scenárista, výtvarník, kreslíř, ilustrátor a filmový režisér hraných i animovaných filmů. Největší úspěch zaznamenal svým volným uměleckým triptychem (kniha ⇒ divadelní hra ⇒ film) \"Limonádový Joe\".\n\nJeho dcera Tereza Brdečková (*1957) je novinářkou, spisovatelkou, filmovou kritičkou a redaktorkou.\n\nV rodném městě absolvoval reálné gymnázium zakončené maturitní zkouškou v roce 1936. Pak nastoupil ke studiu Filozofické fakulty Karlovy univerzity v Praze. Vybral si obory češtinu, filozofii, pak dějiny umění a estetiku. Studium musel předčasně ukončit, když nacisté uzavřeli vysoké školy. Stal se úředníkem v Městském muzeu Prahy a také pracoval v různých filmových společnostech. Od roku 1941 byl tiskovým referentem Lucerna filmu. Pracoval také v kresleném filmu a tiskl své kreslené vtipy a recesní povídky, inspirované anglickým humorem (některé podepisoval pseudonymem \"Medor\"). Zajímal se o problematiku Divokého západu a pro časopis \"Ahoj na neděli\" sepsal v letech 1939–1940 seriál povídek o ideálním westmanovi – Limonádovém Joeovi. Herec divadla Větrník Zdeněk Stránský jej seznámil na podzim roku 1943 s režisérem Josefem Šmídou a tento pak uvedl v premiéře dne 20. března 1944 Brdečkovu hru \"Limonádový Joe\" na divadelní pódia. Ve Větrníku měla hra 99 repríz, v titulní roli vystupoval herec Zdeněk Řehoř.\n\nPo válce se v roce 1945 stal redaktorem Lidových novin. V roce 1949 změnil místo, stal se v Čs. státním filmu scenáristou, dramaturgem a filmovým režisérem. \n\nByl blízký spolupracovník Jiřího Trnky a Jana Wericha ve studiu \"Bratři v triku\", dlouholetý spolupracovník filmového režiséra Oldřicha Lipského. Mezi jeho nejlepší filmové scénáře bezesporu patří dodnes divácky úspěšné parodické filmy \"Limonádový Joe aneb Koňská opera\", \"Adéla ještě nevečeřela\" či \"Tajemství hradu v Karpatech\". Jako scenárista se podílel i na dalších českých filmech jako byla filmová pohádka Bořivoje Zemana \"Byl jednou jeden král\" a Zemanův \"Vynález zkázy\" a \"Baron Prášil\" či film Vojtěcha Jasného \"Až přijde kocour\" nebo i známá komedie režiséra Martina Friče \"Císařův pekař a pekařův císař\".\n\n\n"}
{"id": "298847", "url": "https://cs.wikipedia.org/wiki?curid=298847", "title": "Lombardsko-benátské království", "text": "Lombardsko-benátské království\n\nKrálovství lombardsko-benátské (italsky , německy ) bylo politickým celkem, který vznikl v severní Itálii po porážce Napoleona Bonaparta podle rozhodnutí Vídeňském kongresu z 9. června 1815 jako součást Rakouského císařství. Království zaniklo roku 1866, když poslední zbytky jeho území anektovalo Italské království.\n\nVídeňský kongres spojil dohromady oblasti Lombardie, které byly pod nadvládou Habsburků již od 16. století, rakouští Habsburkové ji drželi v letech 1713 - 1796, a oblasti Benátska, které se dostalo pod rakouský vliv po roce 1797, jako samostatný územní celek v rámci Habsburské monarchie. Království se administrativně skládalo ze dvou nezávislých částí, které měli svojí místní vládu. Lombardská část se skládala z provincií Milán, Como, Bergamo, Brescia, Pavia, Cremona, Mantova, Lodi-Cream, a Sondrio. Benátsko se skládalo z Benátek, Verony, Padovy, Vicenza, Trevisu, Roviga, Belluna a Udiny.\n\nPrvním lombardsko-benátským králem byl císař František I., který vládl od roku 1815 dalších dvacet let až do své smrti. Od roku 1835 do roku 1848 Ferdinand I. Dobrotivý.\n\nPo lidové revoluci 22. března 1848 (tzv. \"Pět dnů milánských\") Rakušané uprchli z Milána a to se následně stalo hlavním městem \"Lombardské prozatimní vlády\" (). Následujícího dne proti rakouské nadvládě povstaly Benátky a vyhlásily \"Benátskou prozatímní vládu\" (). Poté co rakouská armáda ve dnech 24-25. července 1848 porazila sardinské oddíly u Custozy, 6. srpna vstoupila do Milána a 24. srpna 1849 do Benátek, kde následně obnovila rakouskou správu.\n\nRakouský císař František Josef I. poté vládl v Království lombardsko-benátském po zbytek jeho existence. Císařův mladší bratr Maxmilián, který se později stal mexickým císařem, byl v letech 1857 - 1859 místokrálem v Miláně. Roku 1859 byla Curyšským mírem po druhé italské válce za nezávislost Lombardie anektována rodícím se sjednoceným italským státem. Benátky byly k Italskému království připojeny po prusko-rakouské válce pražským mírem roku 1866. Dějiny Království lombardsko-benátského tak skončily.\n\n\n"}
{"id": "298853", "url": "https://cs.wikipedia.org/wiki?curid=298853", "title": "Pes (jednotka)", "text": "Pes (jednotka)\n\nPes (lat. 2. pád \"pedis\", česky stopa) byla stará délková jednotka a jednotka plošného obsahu užívaná ve starověkém Římě. Od této jednotky byly ale odvozeny i některé jednotky objemu resp. starověké duté míry.\n\n\n\n\n\n"}
{"id": "298854", "url": "https://cs.wikipedia.org/wiki?curid=298854", "title": "Mihulka", "text": "Mihulka\n\nMihulka, neboli Prašná věž, je válcová kamenná věž Pražského hradu, jedna ze tří věží zachovalého pozdně středověkého opevnění severní strany Hradu nad strmým srázem Jeleního příkopu.\n\nVěž byla postavena ve druhé polovině 15. století podle projektu Benedikta Rejta jako nejmohutnější dělová věž opevnění. Kromě obranných účelů měla v historii řadu dalších využití. Za vlády Rudolfa II. zde byla alchymistická dílna; v 16. století sloužila jako hladomorna, po velkém požáru hradu roku 1541 byla přestavěna a bydlel zde kovolijec Tomáš Jaroš jenž měl ve věži i dílnu. Později v Mihulce byl sklad střelného prachu, pročež se též nazývala \"Prašná věž\". Při výbuchu střelného prachu při invazi švédské armády roku 1649 byla věž těžce poškozena. Jako sklad prachu sloužila až do roku 1754. Následně zde byli ubytováni kostelníci těsně sousedící katedrály svatého Víta, a to až do 20. století.\n\nMihulka byla rekonstruována v letech 1967 až 1980; byla zpřístupněna roku 1982 jako muzeum, okna vedoucí do Jeleního příkopu však byla zaslepena aby návštěvníci neměli výhled severním směrem k rezidenci prezidenta Gustáva Husáka. Tento stav trval až do roku 1990. Od prosince 2004 se zde nacházela stálá expozice Vojenského historického ústavu dokumentující historii vojenských pokrývek hlavy a přileb.\n\nV Mihulce se nachází stálá expozice \"Od knížecí družiny k Hradní stráži prezidenta\", mapující vojenské jednotky na Hradě od počátku české státnosti do současnosti. Expozice vznikla k výročí 90 let od založení Hradní stráže ve spolupráci Vojenského historického ústavu, Správy Pražského hradu a Hradní stráže.\n\n\n"}
{"id": "298856", "url": "https://cs.wikipedia.org/wiki?curid=298856", "title": "Senátní obvod č. 26 – Praha 2", "text": "Senátní obvod č. 26 – Praha 2\n\nSenátní obvod č. 26 – Praha 2 podle zákona č. 247/1995 Sb. zahrnuje území městské části Praha 2 s výjimkou katastrálního území Nové Město. Dále zahrnuje území městské části Praha 3, část území městské části Praha 10 tvořené částí katastrálního území Vinohrady ležící na území městské části Praha 10, a část území městské části Praha 9 tvořenou katastrálními územími Hrdlořezy, Hloubětín a částí Malešic. Zákonem č. 195/2010 Sb. bylo z obvodu vyňato katastrální území Vyšehrad a připojeno k senátnímu obvodu č. 27 – Praha 1.\n\nSoučasným senátorem je od roku 2018 nestraník Marek Hilšer.\n\nMarek Hilšer kandidoval pod hlavičkou politického hnutí „Marek Hilšer do Senátu“, založeného pro účely jeho kandidatury. Do druhého kola postoupil s dosavadním senátorem Liborem Michálkem, kterého v druhém kole jasně porazil. Kontroverze vzbudilo Michálkovo prohlášení po prvním kole, ve kterém nepřímo vyzval Hilšera k odstoupení z voleb, vzhledem k Michálkově podpoře Hilšera v prezidentských volbách. \nDosavadní senátorka Daniela Filipiová zvolená za ODS ve volbách obhajovala svůj mandát, kromě ní kandidovalo ještě dalších jedenáct kandidátů, mnohdy známých osobností.\n\nV prvním kole zvítězila Daniela Filipiová a do druhého kola s ní postoupila Taťana Fischerová. V druhém kole si Filipiová udržela své vedení a stala se na další šestileté období opět senátorkou.\n\nV roce 1996 se konaly v tomto obvodu první volby. Mandát byl na 4 roky. Senátorem byl zvolen již v prvním kole Vladimír Zeman za ODS. V průběhu svého působení přestoupil do Unie svobody.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "298862", "url": "https://cs.wikipedia.org/wiki?curid=298862", "title": "Transparent", "text": "Transparent\n\nTransparent je propagační předmět užívaný zejména při veřejných manifestacích a demonstracích. Může se jednat o samostatnou desku s nápisem, obrázkem, fotografií apod., kterou nese za žerď jeden jediný člověk. Může se ale jednat i o rozvinutý pruh látky, na kterém je namalovaný, nažehlený, našitý nějaký nápis či propagandistické heslo, ten obvykle nosí dva nebo i tři lidé (zde vždy záleží na délce pruhu látky), pokud má být transparent viditelný nad hlavami demonstrantů pak každý z nich nese samostatnou žerď (neboli tyč), na níž je transparent umístěn.\n\nV dobách komunistické totality během oslav 1. máje bylo nošení povinné pro každý podnik a každou společenskou organizaci a instituci. Nošení transparentů bylo vlastně určitým druhem specifického druhu trestu, s transparentem se totiž během prvomájové manifestace nedalo nikam utéct a bylo nutno absolvovat vždy celou akci až do konce. Právě proto byly transparenty svěřovány pokud možno vždy jen odpovědným a plně disciplinovaným osobám tak, aby nedošlo k žádnému organizačnímu problému.\n\nDoplňkovými manifestačními předměty bývaly státní československé a sovětské vlajky, mávátka a někdy i alegorické vozy. Kromě toho se užívaly i plakáty a papírové propagační a letáky.\n\n"}
{"id": "298864", "url": "https://cs.wikipedia.org/wiki?curid=298864", "title": "Strojnictví", "text": "Strojnictví\n\nStrojnictví je lidská profese a technický obor, které se zaobírají stroji. Uplatňuje se ve strojírenství, což je průmyslové odvětví, i mimo ně.\n\nČlověk pracující u nějakého stroje může být někdy nazýván strojník či strojnice. \n\nOdborník-specialista pracující v oboru strojírenství pak strojař či strojařka. Tito pracovníci mohou pracovat v konstrukci, v technologii, v řízení výroby a pod..\n\n\nExistuje mnoho strojnických učebních oborů, dále střední školy nazývané v českých podmínkách tradičně „Střední průmyslová škola strojnická“ a strojní fakulty vysokých škol.\n\nPři studiu na strojní fakultě získá budoucí strojní inženýr všeobecný přehled v následujících oblastech:\n\nOd strojních inženýrů se také očekává základní znalost chemie, fyziky a elektrotechniky.\n"}
{"id": "298865", "url": "https://cs.wikipedia.org/wiki?curid=298865", "title": "Přehled československých medailí na olympijských hrách v atletice", "text": "Přehled československých medailí na olympijských hrách v atletice\n\nPřehled československých medailí na Letních olympijských hrách.\n"}
{"id": "298866", "url": "https://cs.wikipedia.org/wiki?curid=298866", "title": "Dornbirn", "text": "Dornbirn\n\nDornbirn je rakouské okresní město ve spolkové zemi Vorarlbersko. Leží na řece Dornbirner Ach, v nadmořské výšce 437 m, 11 km jižně od hlavního města Vorarlberska Bregenz. Žije zde obyvatel. Je největším městem Vorarlberska.\n\n\n\nV roce 2015 se zde konalo první kolo Evropského poháru juniorů ve sportovním lezení, kterého se zúčastnila také česká reprezentace.\n\n\n"}
{"id": "298871", "url": "https://cs.wikipedia.org/wiki?curid=298871", "title": "Válečný záslužný kříž", "text": "Válečný záslužný kříž\n\nVálečný záslužný kříž (\": Kriegsverdienstkreuz\" nebo jen \"KVK\"), přesněji Řád válečného záslužného kříže (\"Orden des Kriegsverdienstkreuzes\") bylo německé vyznamenání udělované v době třetí říše. Řád byl založen říšským kancléřem A. Hitlerem dne 18. 10. 1939. Vyznamenání bylo udíleno za zásluhy, které nemohly být oceněny železným křížem. Třídami i podobou stuhy se toto vyznamenání jasně opíralo právě o Železný kříž. Vyznamenání bylo založeno ve dvou podobách, a to s meči a bez mečů.\n\nZáklad vyznamenání tvoří maltézský kříž s vykrojenými rameny s tenkou obrubou vyplněný zrněním. Uprostřed je umístěn kruh se svastikou, lemovaný věncem z dubových ratolestí. Verze s meči je také protknuta dvěma vzájemně kolmými meči.\n\n\"Válečný záslužný kříž první třídy\" byl vyráběn z postříbřeného tombaku (druh mosazi) nebo postříbřeného zinku. K této třídě existovaly i miniatury - 16 mm na řetízku a 16, 12 a 9 mm na sponě. Uděleno bylo 483603 kusů s meči a 91239 bez mečů. Ze zadní strany je vyznamenání hladké, opatřené pouze sponou nebo šroubem se zarážkou a někdy i s označením výrobce.\n\n\"Válečný záslužný kříž druhé třídy\" byl vyráběn buď z bronzu nebo z pobronzovaného zinku. Není opatřen označením výrobce. Také k této třídě existovaly miniatury - 9 mm na sponě a 16 mm na řetízku. Na vrchu je vyznamenání opatřeno očkem k protažení stuhy, ze zadní strany je plastický letopočet s rokem založení – 1939.\n\nVerze s meči byla udělována za výjimečné zásluhy při vojenském vedení války nebo při ohrožení nepřátelskými vojenskými silami. Mohl jej tedy obdržet i ten, kdo přišel do styku s nepřítelem mimo frontu (tj. v zázemí), např. za boj s teroristickými složkami nebo ozbrojeným odbojem.\n\nVerze bez mečů byla udělována za výjimečné zásluhy při plnění válečných úkolů, při kterých daná osoba nepřišla do styku s nepřáteli.\n\nVýnosem z 19. 8. 1940 byla založena jako nejnižší stupeň tohoto vyznamenání tzv. \"Válečná záslužná medaile\" (\"Die Kriegsverdienstmedaille\").\nMedaile je hladká a kulatá, s dvojitým lemováním z obou stran. Zepředu je plastický znak Záslužného kříže, zezadu nápis “Für Kriegsverdienst 1939” (za válečné zásluhy 1939). Stuha je stejná jako u původních vyznamenání, pouze uprostřed je nový červený pruh. Byla zhotovována z bronzu nebo pobronzovaného zinku, k dostání byla také miniatura - 16 mm na řetízku a 9 mm na sponě. Na rozdíl od samotných křížů byla medaile přísně civilním vyznamenáním a předpokladem pro získání byla činnost ve prospěch vedení války po dobu šesti měsíců.\n\nStejným výnosem jako válečná záslužná medaile byl jako nejvyšší stupeň vyznamenání založen \"Rytířský kříž Válečného záslužného kříže\" s meči a bez mečů (\"Das Ritterkreuz des Kriegsverdienstkreuzes\" mit und ohne Schwertern). Podoba byla shodná s původním křížem druhé třídy, pouze rozměrově byl větší a k hornímu ramenu bylo dvěma vzpěrami připevněno oválné očko pro provlečení stuhy na krk, neboť kříž se nosil na široké stuze jako nákrční dekorace. Kříž byl vyráběn buď přímo ze stříbra nebo z jiného postříbřeného kovu. Bylo uděleno asi 120 kusů Rytířských křížů s meči a asi 140 kusů bez mečů. K dostání byla 18 mm miniatura knoflíku.\n\n8. 7. 1944 byly typy vyznamenání rozšířeny o \"Zlatý rytířský kříž Válečného záslužného kříže\" (\"Das Goldene Ritterkreuz des Kriegsverdienstkreuzes\"). Byl zhotovován z pozlaceného stříbra a měl rozměry 52 mm x 58 mm. Jeho udělování jako výsadu získal Albert Speer, jeho výroba a udělování ale nikdy nebyly zveřejněny. Zlatým rytířským křížem byly vyznamenány pouze dvě osoby: Obermeister firmy Rheinmetall-Altmärkische Kettenwerke Franz Hahne a šéf úřadu Říšského ministeria pro výzbroj Karl Otto Saur.\n\nV květnu 1942 udělil Adolf Hitler devatenácti říšským podnikům čestný přídomek “Válečný příkladný podnik” za činnost ve válečné výrobě. Firmám bylo zhotoveno osvědčení a povoleno nosit na firemní vlajce vyšitý válečný záslužný kříž bez mečů (\"Das Kriegsverdienstkreuz auf Fahne\").\n\n\n"}
{"id": "298875", "url": "https://cs.wikipedia.org/wiki?curid=298875", "title": "Fenik", "text": "Fenik\n\nFenik, německy Pfennig, je stará jednotka hmotnosti užívaná v německy mluvících zemích, zejména v Německu a v Rakousku (zde byla užívána i v mincovnictví).\n\n\n"}
{"id": "298876", "url": "https://cs.wikipedia.org/wiki?curid=298876", "title": "Obléhání Port Arturu", "text": "Obléhání Port Arturu\n\nObléhání Port Arturu (japonsky: \"旅順攻囲戦, Ryojun Kōisen\"; rusky: \"Оборона Порт-Артура, Oborona Port-Artura\") byla nejdelší a nejnáročnější operace v průběhu rusko-japonské války 1904–1905. Během bojů bylo představeno mnoho vojenských novinek, které byly ve velkém použity během první světové války (houfnice, ostnatý drát, zákopy, rádiová komunikace nebo pozemní miny).\n\nV 19. století expandovali Rusové na Dálný východ a Japonci jen velice nelibě nesli jejich ambice v jižním Mandžusku a severní Koreji. Ruské diplomacii se v roce 1898 podařilo Čínskému císařství vnutit 25letý pronájem poloostrova Liao-tung se strategickým přístavem Port Arthur na jeho jihu. Tichooceánské loďstvo získalo nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou bylo pro Japonce ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen.\n\nVálka začala 8. února 1904, kdy japonské námořnictvo zaútočilo bez vyhlášení války na Tichomořskou flotu u Port Arthuru. Dvoudenní bitva (více: Bitva u Port Arthuru) skončila bez vítěze, ale Japoncům se podařilo získat bojovou iniciativu, zatímco ruské síly vyčkávaly v přístavu. Ruské pasivity zručně využila japonská 1. armáda, která se vylodila na Korejském poloostrově a po vítězné bitvě na řece Jalu v květnu 1904 se vrhla do Mandžuska. Po zajištění přístavu \"Pi-c-wo\" se 4. května 1904 vylodila i japonská 2. armáda, a to za pouhého přihlížení carských jednotek. Japonci 9. května přerušili železnici z Port Arthuru a 15. května i všechny ostatní pozemní cesty.\n\nPort Arthur se sice ocitl odříznut od hlavních ruských sil v Mandžusku, ale carské jednotky nadále držely strategickou horu \"Nan-šan\", která ležela v nejužším místě poloostrova a stála v přímé cestě k přístavu \"Dalnyj\" (dnešní město Ta-lien). Bitva o horu Nan-šan vzplála 24. května 1904 a skončila i přes vytrvalý odpor ruských obránců jejich porážkou. Rusové následně bez boje opustili Dalnyj a stáhli se k Port Arthuru. Japonci mezi 28. - 30. květnem obsadili opuštěný přístav, kde se nerušeně vylodila 3. armáda.\n\nV srpnu 1904 intenzita bojů poklesla. Japonci byli vyčerpáni nestálými bojůvkami a Rusové vyčkávali na útok v obranných liniích pevnosti. Generál Nogi nabídl generálu Stesselovi, aby kapituloval, ale jeho nabídka byla razantně odmítnuta. Japonci po neúspěšném vyjednávání naplánovali první útok na pevnost, který se měl uskutečnit na konci srpna 1904. Po zkušenostech z první čínsko-japonské války se generál Nogi rozhodl zaútočit na nejlépe chráněný úsek frontové line (tj. \"Fort II\" a \"Fort III\"), odkud měl přímý přístup k městu. Čínskou obranou linii v roce 1894 přímým útokem prorazil a k velkému překvapení celého světa dobyl Port Arthur po prvním útoku. Atak započal klamným výpadem v jiné části fronty 19. srpna. Japonci si od operace slibovali přesun ruských jednotek z Fortu II a III do oblasti klamného útoku. Následně 21. srpna začal přímý útok na ruskou obrannou linii. Rusové s vypětím všech sil pozice udrželi a 25. srpna bylo rozhodnuto o stažení japonských jednotek. Útočící jednotky ztratily na 16 000 mužů a japonská armáda přešla na taktiku dlouhodobého obléhání. Byly vystavěny systémy tunelů a zákopů s ostnatým drátem.\nNecelý měsíc trvalo, než se Japonci odhodlali k druhému útoku. Zářijovým plánem bylo zaútočit na nejsevernější obranné pozice (jmenovitě na \"Kumirněnskou a Vodovodní redutu\" a na \"Vysokou\" a \"Dlouhou horu\"). Ziskem Vysoké hory by útočníci získali přehled o dění ve městě a dělostřelectvo by mohlo přímo bombardovat přístav s flotou. Japonská steč přišla 19. září a opět se setkala se zarputilým ruským odporem. Postupně sice padly obě reduty a pozice na Dlouhé hoře, ale carské jednotky na Vysoké hoře odrážely japonské útoky jeden za druhým za vydatné pomoci palby z kulometů a děl. Japonci jen během útoku na Vysokou horu ztratili na 3 500 mužů.\nPo dalším neúspěchu se generál Nogi dostal pod velký tlak nejen z vládních kruhů v Tokiu, ale i od těch civilních, které byly velice znepokojeny množstvím lidských ztrát. Plán třetího útoku byl naplánován tak, aby pád pevnosti nastal na císařovi narozeniny 3. listopadu. Samotnému útoku předcházela čtyřdenní dělostřelecká příprava a následně 30. října přišel útok po celé délce fronty. Hlavním japonským cílem bylo dobytí Fortu III. Rusové během celého útoku obratně přesouvali zálohy podle potřeby a znemožňovali japonským jednotkám průlom. Místo dobytí pevnosti se 3. listopadu konal japonský ústup. Útočníci napočítali na své straně přes 3 600 mrtvých.\nPříchod zimy intenzitě bojů neubral na síle, ba naopak. Do Japonska se dostala zpráva, že obleženému přístavu připlouvá z Evropy na pomoc \"2. tichomořská eskadra\" pod vedením viceadmirála Rožestvenského. Dobytí \"Vysoké hory\" a následné zničení Tichomořské floty v port-arthurském přístavu dostalo od vlády v Tokiu nejvyšší prioritu. Některé hlasy dokonce před útokem žádaly odvolání generála Nogiho z velení 3. armády. Japonský útok na pozice na Vysoké hoře začal 28. listopadu 1904. Hora, která bývá v anglických zdrojích označovaná ve volném překladu jako \"203\"metrový \"kopec\" (anglicky: 203 Meter Hill), byla původně bez obranných pozic. Rusové si ale brzo uvědomili její důležitost při možném obléhání města. Hora byla protkána železobetonovými pevnůstkami a zákopy s elektrickým ostnatým drátem, které ji spojovaly s okolními pevnostmi. Na vrcholu bylo betonem opevněné velitelství, kde sídlil veterán bitvy o Nan-šan generál Tretjakov. Japoncům se podařilo na počátku bitvy zabrat důležité pozice, ale následně byli ruskými jednotkami vytlačeni zpět. V podobném duchu pokračovala bitva po několik dní a množství mrtvých na obou stranách závratně rostlo. Rozhodnutí přišlo až 5. prosince, kdy byl během bombardování vážně raněn generál Tretjakov a Japoncům se podařilo znovu obsadit ruské pozice. Carská armáda se pokusila dvakrát dobýt pozice zpátky, ale již neúspěšně. Dobytí Vysoké hory byl první výrazný úspěch japonské armády od srpna 1904, který byl ale draze zaplacen. Japonci ztratili v bitvě na 8 000 mužů (poslední žijící syn generála Nogiho také padl při finálním útoku). Rusové ztratili na 6 000 mužů. Jejich obrana se začala pomalu rozpadat, ale bojům ale nebylo zdaleka konec.\nPo dobytí Vysoké hory začali Japonci s ostřelováním přístavu a téměř okamžitě byla poslána ke dnu bitevní loď \"Poltava\". \"Retvizan\" byl zničen 7. prosince a den na to ho následovali \"Peresvět a\" \"Poběda.\" Křižníky \"Pallada\" a \"Bajan\" šly ke dnu 9. prosince. Pod tíhou nepříznivé situace se bitevní loď Sevastopol a dalších 10 menších lodí pokusilo o proražení japonské blokády. Zbytek lodí byl samotnými Rusy potopen, a tak definitivně skončila činnost 1. tichomořské floty.\n\nPosledním hřebíčkem byla pro ruskou obranu smrt oblíbeného a schopného generála Kondratěnka 15. prosince 1904. Poté začalo postupné stahovaní vojáků do vlastní pevnosti. Poslední útok Japonci zaměřili opět na Fort III a 28. prosince ho získali. Rusové se stáhli za druhou obranou linii, ale o osudu obléhání již bylo rozhodnuto. Z Tichomořské floty již byly pouze vraky a pozemní vojsko bylo po dlouhém obléhání na konci sil, nemluvě o jeho morálce. Generál Stessel poslal 1. ledna 1905 generálu Nogimu žádost o zahájení jednání o kapitulaci. Kapitulace byla podepsána oběma stranami 2. ledna 1905.\nPo předání pevnosti do japonských rukou přešlo do zajetí 868 ruských důstojníků (většině bylo umožněno odcestovat do Petrohradu, pokud dali čestné slovo, že se války již nijak nezúčastní), dále 23 491 bojeschopných vojáků, 8 956 námořníků a na 16 000 raněných a nemocných. Celkově Rusové ztratili 31 306 mužů (dohromady mrtví, zranění a nezvěstní). Počet mrtvých se odhaduje na 6 000. Ruští velitelé Stessel, Foch a Smirnov byli po návratu do Petrohradu postaveni před vojenský soud a souzeni za předčasné odevzdání přístavu do japonských rukou.\n\nJaponská třetí armáda se po obléhání musela obejít bez 57 780 mužů (dohromady mrtví, zranění a nezvěstní). Počet mrtvých se odhaduje na 14 000. V prvním čísle ještě chybí 33 769 mužů, kteří byli vyřazeni z boje díky nemocem (jen 21 023 vojáků trpělo na beri-beri). Po bitvě se celá armáda vydala na sever do Mandžuska, kde se v únoru 1905 účastnila rozhodující pozemní bitvy celé války, bitvy u Mukdenu. Po válce generál Nogi osobně navštívil japonského císaře a vylíčil mu události obléhání Port Arthuru. Jako gesto smíření za promarnění téměř 60 tisíc životů požádal císaře o dovolení vykonat harakiri. Císař mu povolení neudělil a nařídil mu, že musí žít tak dlouho jako samotný císař. Maresuke Nogi skutečně spáchal rituální sebevraždu v září 1912 krátce potom, co pohřební družina vynesla tělo mrtvého císaře z jeho paláce.\n\n"}
{"id": "298878", "url": "https://cs.wikipedia.org/wiki?curid=298878", "title": "Svědectví", "text": "Svědectví\n\nSvědectví je výpověď, jejíž věrohodnost se zakládá na osobě svědka. Důležité je zejména svědectví očitého svědka, který vypovídá o něčem, co sám viděl, slyšel a podobně.\n\nSvědectví hraje velmi významnou úlohu při dokazování, v občanských i trestních sporech. Svědek je zde osoba, která není stranou sporu ani zaměstnancem soudu. Pokud psané a vůbec hmotné důkazy chybí, může být svědectví jediným a tedy nenahraditelným důkazem. Proto v historických i moderních právních systémech platí svědecká povinnost: občan, který něco důležitého o sporné věci ví, je povinen svědectví poskytnout. Povinnost svědčit se nevztahuje na osoby, jež jsou v dané věci vázány státním nebo stavovským tajemstvím (například lékařským, zpovědním a podobně) a na případy, kdy by svědek mohl svým svědectvím uškodit sobě nebo osobě blízké.\n\nProtože svědectví může významně ovlivnit rozhodnutí soudu, záleží na tom, aby bylo pravdivé, to jest nezkreslovalo a neskrývalo skutečnosti. Ke zkreslení skutečnosti může dojít buď proto, že se svědek mýlí, anebo proto, že chce klamat. Pravděpodobnost omylu je obvykle menší u očitých svědků, kteří danou skutečnost sami pozorovali nebo zažili. Aby se vyloučilo záměrné zkreslení, svědek před výpovědí přísahá, že bude mluvit pravdu, a je také poučen, že nepravdivé „křivé“ svědectví je trestné. I přesto je očité svědectví často subjektivně zkreslené.\n\nV běžné řeči se slovo svědectví používá i v širším významu, kde znamená buď zřejmý doklad, důkaz: „růst cen svědčí o nedostatku zboží“, anebo naopak nějakou osobně ručenou výpověď vůbec, například náboženskou. V tomto smyslu se slovo svědectví vyskytuje často i v literatuře, ve filmu a podobně, kde znamená autentickou výpověď, často nějaké odhalení nebo i obžalobu.\n\n\n"}
{"id": "298882", "url": "https://cs.wikipedia.org/wiki?curid=298882", "title": "Steyr", "text": "Steyr\n\nSteyr (česky \"Štýr\") je rakouské statutární město ve spolkové zemi Horní Rakousy při hranici s Dolními Rakousy. Leží na řekách Enži (Enns) a Steyru, v nadmořské výšce 310 m, 39 km jižně od Lince. Žije zde obyvatel. Je třetím největším městem Horních Rakous.\n\nZemě Štýrsko má svůj název odvozen právě od tohoto města. Starobylá Štýrská marka (~970–1180) a po ní Štýrské vévodství totiž původně sahaly mnohem více k severu, až k Dunaji. O tuto severní část, zvanou Travensko (údolí řek Traun, Steyr a Enže), Štýrsko přišlo Budínským mírem roku 1254, kdy si zemi mezi sebou rozdělili Přemysl Otakar II. s Bélou IV. Uherským. Přemysl Travensko spolu se Solnou komorou učinil po roce 1261 (Vídeňský mír) základem nově utvořených „Rakous nad Enží“, čili Horních Rakous. Štýr tak zůstal už navždy oddělen od historické země, jíž dal jméno.\n\nMěsto bylo založeno Římany, z antických památek se dochovalo mnoho archeologických nálezů v muzeu. Zásadní proměnu znamenal požár města roku 1842. V souvislosti s industrializací byly strženy hradby a zbořeny městské brány. Jádro města je památkovou rezervací s množstvím historických staveb od gotiky až po industriální architekturu 19. století.\n\n\n\n\n\nPartnerskými městy Steyru jsou:\n\n"}
{"id": "298885", "url": "https://cs.wikipedia.org/wiki?curid=298885", "title": "Adam Brody", "text": "Adam Brody\n\nAdam Jared Brody (15. prosinec 1979, San Diego, Kalifornie) je americký filmový a televizní herec. Začínal v seriálu \"Gilmorova děvčata\". Známým se stal především díky seriálu \"O.C.\"\n\nNarodil se v San Diegu jako nejstarší syn židovským rodičům. Má dva bratry - dvojčata Seana a Matta. V místě narození také chodil do školy a trávil dětství, surfoval. V devatenácti se přestěhoval do Hollywoodu, aby se stal hercem. \nV roce 2002 se objevil v seriálu \"Gilmorovy děvčata\" postavou Davea Rygalského. Poté následovala role Setha Cohena v seriálu \"O.C.\", díky níž se stal teenagerovským idolem. Jeho filmovým debutem byl v roce 2000 televizní film \"Growing Up Brady\". V roce 2005 si zahrál spolu s Angelinou Jolie a Bradem Pittem ve filmu \"Pan a paní Smithovi\". O rok později se objevil ve filmu \"Děkujeme, že kouříte\". Po předčasném skončení natáčení \"O.C.\" se plně vrhl na filmovou kariéru. S Meg Ryan a Kristen Stewart si zahrál v romantické komedii \"Na území žen\" (2007). Brody se objevil i v nízkorozpočtových filmech Smiley Face (2007) a Desatero (2007) a v jedné epizodě seriálu \"Smallville\". V roce 2008 natočil s Johnem Lucasem a Jacqueline Bisset drama \"Zamilovaná smrt\" a o rok později s Megan Fox film \"Jennifer's Body\". V roce 2010 si ve filmu \"Poldové\" zahrál po boku Bruce Willise, Tracyho Morgana a Seanna Williama Scotta.\n\nTři roky chodil se svojí kolegyní ze seriálu O.C., Rachel Bilson. V prosinci 2006 se rozešli. V březnu 2010 se seznámil s herečkou Leighton Meester při natáčení filmu \"Dcera nejlepšího kamaráda\". Dvojice se zasnoubila v listopadu roku 2013 a vzali se dne 15. února 2014. Dcera Arlo Day Brody se jim narodila dne 4. srpna 2015 v Kalifornii.\n\nHraje na bubny ve skupině Big Japan. Ve volném čase píše scénáře a písně.\n\n"}
{"id": "298887", "url": "https://cs.wikipedia.org/wiki?curid=298887", "title": "Svědek", "text": "Svědek\n\nSvědek je osoba, která podává věrohodnou výpověď o nějaké závažné věci. Důležitý je zejména očitý svědek, který vypovídá o něčem, co sám viděl, slyšel a podobně. Aby se důležité právní akty daly v budoucnosti potvrdit, vyžadují se i dnes svědkové například při svatbě, při závěti a podobně.\n\nPři vyšetřování, v občanských sporech i v trestním řízení je svědek osoba, která není ani stranou sporu ani zaměstnancem příslušné instituce. V historických i moderních právních systémech platí, že občan, který něco důležitého o sporné věci ví, je povinen svědectví poskytnout. Za to mu náleží i náhrada výdajů a času. Svědecká povinnost se nevztahuje na osoby, jež jsou v dané věci vázány státním nebo stavovským tajemstvím (například lékařským, zpovědním a podobně) a na případy, kdy by svědek mohl svým svědectvím uškodit sobě nebo osobě blízké.\n\nTrestní řád nestanoví podmínky svědecké způsobilosti. Svědky tedy mohou být i osoby trestně neodpovědné, zejména děti nebo osoby s psychickými vadami. Česká právní úprava vychází ze stanoviska, že taková osoba může být slyšena jako svědek, je však třeba přezkoumat schopnost této osoby správně vnímat či vypovídat. Vznikne-li pochybnost, zda svědek je schopen zřetelně vnímat jev, o kterém má podat svědectví, a řádně vypovídat o tom, co vnímal (např. zda dítě je již způsobilé dostatečně vnímat okolní jevy, náležitě je registrovat a reprodukovat), vyřeší si tuto otázku orgán činný v trestním řízení případ od případu sám, zpravidla za pomoci znalce (psychiatra, popř. psychiatra). \n\nZákladní povinnosti svědka:\n\nZákladní oprávnění svědka\nSvědka je před výslechem třeba poučit o jeho právu odepřít výpověď, o tom že je povinen vypovědět úplnou pravdu a nic nezamlčet, o významu svědecké výpovědi a o trestních následcích křivé výpovědi, křivého obvinění a pomluvy; případně i o zákazu výslechu o okolnostech týkajících se utajovaných informací chráněných zvláštním zákonem a jestliže by svou výpovědí porušil státem uloženou nebo uznanou povinnost mlčenlivosti, a o možnosti požádat o utajení své podoby a podepsat protokol smyšleným jménem, pod kterým je pak veden (je-li to důvodné podle § 55 odst. 2 trestního řádu). \n\nPrávo odepřít výpověď jako svědek má příbuzný obviněného v pokolení přímém, jeho sourozenec, osvojitel, osvojenec, manžel, partner a druh. Svědek je také oprávněn odepřít vypovídat, jestliže by výpovědí způsobil nebezpečí trestního stíhání sobě, svému příbuznému v pokolení přímém, svému sourozenci, osvojiteli, osvojenci, manželu, partneru nebo druhu anebo jiným osobám v poměru rodinném nebo obdobném, jejichž újmu by právem pociťoval jako újmu vlastní. \n\nSvědkovi nesmějí být kladeny otázky, v nichž by byly obsaženy klamavé a nepravdivé okolnosti (kapciózní otázky) nebo okolnosti, které se mají zjistit teprve z jeho výpovědi (sugestivní otázky). \n\nSvědek má nárok na náhradu nutných výdajů – svědečné, zahrnující cestovní náhrady a ušlý výdělek.\n\nProti křivému svědectví se staré společnosti bránily zdůrazňováním závažnosti svědectví, poukazem na to, že svědek není sám, nýbrž že danou událost viděly i různé mocnosti nebo že ji zná Bůh. Indický Zákoník Manuův pachateli i svědkovi připomíná, že svědky jsou zároveň také „bohové, nebe, země, voda, srdce, Měsíc, Slunce, oheň, vítr a soumrak“. Stanoví také, že pokud svědka krátce po svědectví postihne nějaké neštěstí, jeho svědectví bylo falešné. Latinský název pro svědka, \"testis\", patrně souvisí s varlaty, která mu snad kdysi soudce při výpovědi držel v ruce.\n\n\n\n"}
{"id": "298888", "url": "https://cs.wikipedia.org/wiki?curid=298888", "title": "Otto Carius", "text": "Otto Carius\n\nOtto Carius (27. května 1922, Zweibrücken − 24. ledna 2015, Herschweiler-Pettersheim) byl německý voják, tankové eso a jeden z nejúspěšnějších velitelů tanku v druhé světové válce. Je mu připisováno více než 150 zničených nepřátelských tanků.\n\nOtto Carius se narodil 27. května 1922 ve Zweibruckenu v jihozápadním Německu. Poté, co ukončil školní docházku, vypukla druhá světová válka a v květnu 1940 dobrovolně vstoupil do armády; byl přidělen do 104. pěšího záložního praporu. Po výcviku byl přidělen k 21. tankovému pluku a během operace Barbarossa v červnu 1941 prožil svoji první bitvu jako nabíječ v tanku Pzkpfw 38. Po roce válečné zkušenosti na Východní frontě byl Carius přijat do kursu důstojnických kandidátů a po jeho ukončení byl v dubnu 1943 přidělen k 502. těžkému tankovému praporu.\n\nV červnu 1943, už v hodnosti poručíka, velel četě těžkých tanků u 502. praporu, prvního praporu, který byl vyzbrojen tanky Tiger. V letech 1943 a 1944 sloužil v severní části východní fronty.\n\nDne 22. července 1944 nadporučík Carius, již jako velitel roty, postupoval se svou rotou 8 Tigerů směrem k vesnici Malinava (severní předměstí Dunaburgu) s rozkazem zastavit ruský postup. Spolu s Albertem Kerscherem si vzali Kubelwagen, aby ověřili, jestli je už vesnice okupována Rusy, a zjistili, že ano. Carius poznal, že ruské tanky ve vesnici jsou pouze čelo útoku, a že čekají na příjezd hlavních sil. Rozhodl se, že znovu získá vesnici před příjezdem posil. Vrátil se k rotě, aby vysvětlil svůj plán na dobytí vesnice. Rozhodl se, že pro útok na vesnici použije jen dva Tigery, protože zde byla jen jedna cesta vedoucí do vesnice a útok všech jeho Tigerů by mohl být nebezpečný. Šest Tigerů zůstalo v záloze, když se jeho a Kerscherovy tanky tohoto typu přesouvaly směrem k vesnici Malinava. Rychlost byla základem Cariovy strategie a byla rozhodující při zmatení Rusů a znehybnění jejich tanků. Když se Cariův Tiger č.217 přesouval do vesnice, dva tanky T-34/85 právě otáčely své věže. V tu chvíli na ně vystřelil Kerscherův Tiger č.213, který sledoval Caria ve vzdálenosti asi 150 m, a zničil je. Stejně jako poprvé, Carius zaútočil na ruský nejnovější těžký tank IS-1 (možná IS-2). Jejich silueta byla trochu podobná německému Königstigeru (známý jako Tiger II, v němčině název znamená \"tygr bengálský\") a Carius byl zpočátku zmatený, ale po chvilce váhání vypálil a IS-1 začal hořet. Později Carius vypověděl, že celá bitva netrvala víc než 20 minut. Během krátké chvíle Carius a Kerscher vyřadili 17 ruských tanků včetně nových IS-1. Ačkoliv byli Rusové při útoku překvapeni, Cariovo rychlé a přesné posouzení situace a výborně použitá taktika byly hlavními faktory výsledku bitvy. Cariův úspěch v Malinavě je srovnatelný s Wittmanovým u Villers-Bocage.\n\nO dva dny později při průzkumu terénu byl Carius těžce raněn a tím skončilo jeho působení na východní frontě.\n\nNa počátku roku 1945 byl Carius přeložen na západní frontu k formující se jednotce těžkých stíhačů tanků Jagdtiger a v dubnu 1945 padl do amerického zajetí.\n\nPo válce Carius vystudoval farmacii a otevřel si lékárnu. V roce 1960 vydal knihu svých válečných vzpomínek pod názvem \"Tiger v bažině\". Kniha se stala mezi Němci velmi populární, mimo jiné i proto, že její autor se snažil „očištit“ pověst vojáků Wehrmachtu a válku proti SSSR obhajoval jako obrannou válku proti komunismu. Kniha se dočkala šesti vydání, byla přeložena do angličtiny a slavný japonský kreslíř Mijazaki podle ní nakreslil komiks \"Otto Carius: Tigers covered with mud\".\n\n\n__BEZOBSAHU__\n"}
{"id": "298891", "url": "https://cs.wikipedia.org/wiki?curid=298891", "title": "Cornstalk", "text": "Cornstalk\n\nCornstalk neboli Hokoleskwa (zhruba 1720 – 10. listopadu 1777) byl jedním z hlavních náčelníků kmene Šavanů (česky nazýváni také Šóníové, anglicky Shawnee) v období americké revoluce. Jeho jméno znamená v šavanském jazyce kukuřičný klas a bylo zaznamenáno nesčíslněkrát jeho současníky – kronikáři, včetně Colesquy a Keigh-tugh-quy. Cornstalkovo zavraždění americkým milicionářem během americké revoluce rozzuřilo Indiány a konflikt mezi nimi a osadníky se značně vyostřil.\n\nHistorici pouze spekulují o Cornstalkově mládí. Narodil se zřejmě v současné Pensylvánii. Později se přestěhoval do Ohia, zhruba do míst současného Chillicothu, kde založili Šavané stejnojmennou vesnici ustupujíc před expanzí evropských přistěhovalců. Vypraví se příběhy o jeho účasti ve francouzsko-indiánské válce, kde Šavané bojovali za znovuzískání Pensylvánie a Virginie, nicméně se pravděpodobně jedná o vymyšlené zkazky. Rovněž Cornstalkova aktivní účast v Pontiacově povstání je nepodložená, ačkoli hrál zřejmě důležitou roli při uzavírání mírových smluv.\n\nCornstalk hrál klíčovou roli v Dunmorově válce, která proběhla v roce 1774. Po uzavření Smlouvy z Fort Stanwix v roce 1768 se bílí osadníci a obchodníci s půdou začali stěhovat do zemí jižně od řeky Ohio v současném Kentucky. Nicméně Šavané a ostatní indiánské kmeny se na smlouvě nepodílely a stále považovali Kentucky za svoje loviště. Brzy vypuklo násilí. Cornstalk se snažil zabránit vystupňování konfliktu do válečného stavu, ale nepodařilo se mu to.\n\nAby zastavil invazi z Virginie, rozhodl se Cornstalk podniknout vojenské tažení. Vedl šavanské bojovníky a bojovníky kmene Mingo do bitvy u Point Pleasant v současné západní Virginii. Traduje se, že Cornstalk byl zdráhavý vojevůdce. Uvědomil si, že Šavané nemají bez spojenců dost síly, aby zvítězili, ale jelikož se jeho muži již rozhodli k boji, pokračoval v tažení. Jeho akce nebyla úspěšná; Cornstalk se vzdal a byl donucen přijmout řeku Ohio jako hranici území osadníků a území indiánů v rámci Smlouvy z Camp Charlotte.\n\nCornstalkovo velitelské vzezření udělalo na americké osadníky dojem. Jeden virginský důstojník píše o Cornstalkovi během uzavírání smlouvy v Camp Charlotte: \"Slyšel jsem nejlepší virginské řečníky z Virginie, ale ničí projevy nebyly při této příležitosti tak působivé jako Cornstalkovy.\"\n\nS nadcházející americkou válkou za nezávislost se Cornstalk snažil, aby Šavané zůstali neutrální. Účastnil se diplomatických shromáždění ve Fort Pitt v letech 1775 a 1776, kde se uzavíraly první smlouvy mezi Indiány a nově se rodícími USA. Mnoho Šavanů naproti Cornstalkovým snahám doufalo, že se jim za pomoci Britů podaří znovuzískat země, které jim sebraly Američané. Během zimy 1776 se Šavané rozdělily do dvou skupin. První z nich, neutrální, vedl Cornstalk, druhou, militantní, vedlo několik význačných Šavanů, mezi nimi i náčelník Modrý kabát.\nNa podzim 1777 Cornstalk navštívil za diplomatickými účely Fort Randolph, americkou pevnost v současném Point Pleasant. Opět se snažil zajistit neutralitu Šavanů. Cornstalk byl zadržen velitelem pevnosti, který se rozhodl vzít jakéhokoli Šavana, který mu padne do rukou, jako rukojmí. Když potom došlo 10. listopadu k vraždě milicionáře neznámými Indiány nedaleko pevnosti, rozzuření vojáci brutálně zavraždili Cornstalka, jeho syna Elinipsica a dva další Šavany.\n\nAmeričtí političtí činitelé i vojenští velitelé byli znepokojeni Cornstalkovou vraždou. Cornstalka totiž považovali za svou jedinou naději ve snaze udržet neutralitu Šavanů. Na naléhání Patricka Henryho, guvernéra Virginie, byli Cornstalkovi vrazi, které Patrick Henry nazval \"odpornými vrahy\") , okamžitě předvedeni před soud. Jelikož však jejich společníci odmítli vypovídat proti nim´, všichni byli propuštěni.\n\nCornstalk byl původně pohřben v pevnosti Randolph, v roce 1840 byl jeho hrob vyzvednut ze země a jeho pozůstatky byly přeneseny na pozemky soudní budovy v Mason Country. Ta však byla v roce 1954 stržena, a tak byl Cornstalk znovu pohřben ve Fort Pleasant. Legendy vypravěly o jeho duchu, který zapříčiňuje neštěstí v oblasti. Později byly nahrazeny příběhy o muži - můře (mothman).\n\nSteuben, Fritz: Tekumseh I/IV, Albatros, Praha 1985\n\n\n"}
{"id": "298892", "url": "https://cs.wikipedia.org/wiki?curid=298892", "title": "Počajivská lávra", "text": "Počajivská lávra\n\nPočajivská lávra ( ) je jeskynní pravoslavný monastýr zasvěcený Nanebevzetí Bohorodičky. Leží na kopci nad městečkem Počajiv nedaleko Kremence, v Ternopilské oblasti na západní Ukrajině. Je největším svatostánkem ve Volyni a po Kyjevskopečerské lávře i v celé Ukrajině.\n\nPrvní záznam o lávře pochází z roku 1527, přestože dle legendy byla založena již ve 13. století (během invaze Mongolů) kyjevskými či athoskými mnichy. Koncem 16. století zde již stál zděný chrám, jemuž roku 1597 věnovala šlechtična Anna Hojská ikonu sv. Bohorodičky, kterou jí dříve přivezl bulharský metropolita.\n\nV roce 1604 se sem uchýlil již známý mnich Ivan Zalizo. Změnil si zde jméno na Job z Počajiva, byl zvolen igumenem a klášter za jeho působení zažíval rozkvět. Job, který se zde v mnišské askezi dožil sta let, zde založil tiskárnu, která dodávala pečlivě vypravené theologické knihy do celé Volyně a sousední Haliče.\n\nRoku 1675 byl Počajiv obležen tureckými vojsky, kterým se však dle tradice zjevila sv. Bohorodička v doprovodu sv. Joba a andělů, následkem čehož množství Turků přestoupilo ke křesťanství; i kdyby tradice nadsazovala, jisté je, že Turci klášter nezničili.\n\nV letech 1720–1831 náležel klášter řeckokatolické církvi a jeho význam se pomalu umenšoval. Kanivský starosta Mikołaj Bazyli Potocki stal se největším dobrodincem Počajivského monastýra: roku 1771 fundoval novou mariánskou svatyni a klášterní komplex již s myšlenkou na korunovaci Matky Boží Počajivské.\n\nPo zániku Polska, kdy se Volyň stala součástí Ruského impéria, přešlo následkem ruského vlivu mnoho věřících k pravoslaví a také klášter byl navrácen ruské pravoslavné církvi. K tomu pomohla i skutečnost, že řeckokatolická církev podpořila protiruské Listopadové povstání. Roku 1833 získal klášter status lávry a díky své poloze jen několik kilometrů od někdejších hranic s rakouskou řeckokatolickou Haličí se stal jakousi západní baštou pravoslaví, kam mířily pouti jak z celého Ruska, tak z Balkánu.\n\nPo první světové válce připadla západní Volyň Polsku, a Počajivská lávra se tak paradoxně stala největším pravoslavným centrem Druhé polské republiky. To ji přivedlo do tíživé situace, jednak kvůli protiruským tendencím v Polsku, jednak kvůli perzekuci (nejen) pravoslavné církve v bolševickém Sovětském svazu. Ve druhé světové válce lávra sice unikla zničení; to pro ni však neznamenalo konec těžkostí, neboť sovětský režim nadále všemožně škodil: například v jedné z klášterních budov, již konfiskoval, bylo v souladu s dobovou praxí zřízeno muzeum atheismu. To bylo v roce rozpadu Sovětského svazu (1991) opět změněno v theologický seminář a pro lávru nastaly lepší časy. Dnes (rok 2016) je pod správou Ukrajinské pravoslavné církve (Moskevský patriarchát) opět jedním z center pravoslaví na Ukrajině.\n\nSv. Amfilochij (světským jménem \"Jakiv Holovaťjuk\", 1894–1971) je vedle Joba Počajivského nejvýznamnějším světcem spjatým s lávrou; i díky jemu přežila nástrahy 20. století. Amfilochij přišel do kláštera z nedaleké Malé Ilovycje roku 1925 a zanedlouho již vešly ve známost jeho léčitelské schopnosti. Amfilochij, později známý jako Otec Josif, tak někdy ve svém příbytku přijímal stovky nemocných denně. Mnoho lidí se prý uzdravilo i při jeho pohřbu roku 1971 a zejména o 31 let později, 12. května roce 2002, kdy byl Amfilochij kanonizován pravoslavnou církví; vyzvednuté ostatky tehdy přišlo uctít 20 000 věřících.\n\n\n"}
{"id": "298900", "url": "https://cs.wikipedia.org/wiki?curid=298900", "title": "Söhne Mannheims", "text": "Söhne Mannheims\n\nSöhne Mannheims (\"Synové Mannheimu\") jsou populární německá hudební skupina, skládající se z mnoha hudebníků. Vyznačuje se kombinováním rozmanitých stylů - soulu, hip-hopu, R&B a reggae s popem, rockem až téměř nu-metalem. Prostřednictvím svých textů se vyjadřují k náboženským otázkám (členové jsou z velké části věřící) nebo k problémům dnešní společnosti. Název skupina zvolila podle města Mannheim (Bádensko-Württembersko), kde většina z nich žije.\n\nExistence tohoto projektu se datuje již od roku 1995, kdy se tehdy ještě poměrně málo známý německý soulový zpěvák Xavier Naidoo rozhodl založit vlastní skupinu. Původní sestava čítala sedmnáct členů, dnes se jejich počet ustálil okolo čtrnácti. Skupina se však potýkala s mnohými problémy, trvalo několik let, než se dokázali sjednotit a nahrát své první album \"Zion\" (2000). Tomu předcházel již úspěšný singl \"Geh davon aus\", následovaly singly \"Power of the sound\" či \"Meine Stadt\". Album bylo celkově velice zdařilé, všechny jejich koncerty vmžiku vyprodané.\n\nPo tomto úspěchu členové skupiny na určitou dobu přerušili spolupráci. Teprve roku 2003 se skupina opět zformovala, aby mohla nahrát novou verzi někdejšího hitu Ria Reisera \"Mein Name ist Mensch\", jež vyšla na kompilaci \"Rio Reiser Familienalbum\". Při této příležitosti hudebníci opět navázali spolupráci na společném projektu a nahráli v pořadí druhé album Söhne Mannheims \"Noiz\" (2004). To pokračovalo v trendu úspěšnosti, ocenění získaly i jednotlivé singly, jako např. \"Und wenn ein Lied\" (nejvíce stahovaná píseň z internetu roku) nebo \"Vielleicht\" (nejhranější skladba v rádiích).\n\nV létě roku 2005 vyšlo live album \"Power of the sound\" (singl \"Zurück zu dir\"), na němž jsou sestříhané záznamy z několika koncertů.\n\nPoté následovala pauza, jež skončila v roce 2007 - v srpnu tohoto roku bylo vydáno album \"Söhne, Mond und Sterne\", složené z patnácti skladeb, přičemž každý z členů skupiny je autorem jedné.\n\nRoku 2008 uspořádali Söhne Mannheims ve spolupráci s MTV v rámci projektu \"MTV Unplugged\" koncert v německém Schwetzingenu. Záznam tohoto unikátního vystoupení byl téhož roku vydán na CD i DVD.\n\nAlbum \"IZ ON\" pochází z roku 2009, stejně jako stejnojmenný singl \"IZ ON\" a singl \"Ich wollt nur deine Stimme hör'n\".\n\nV roce 2011 následovalo čtvrté studiové album \"Barrikaden von Eden\" a singly \"Ist es wahr (Aim High)\", \"Freiheit\" a \"Für dich\". Skladba \"Freiheit\" byla věnována organizaci Amnesty International.\n\n\n\n\n\n"}
{"id": "298901", "url": "https://cs.wikipedia.org/wiki?curid=298901", "title": "Zemská heraldika", "text": "Zemská heraldika\n\nOd křížových výprav, kterých se zúčastnily také královské rodiny z Evropy, se znaky zemí spojovaly s erby vládnoucí dynastie. Tuto praxi dnes zachovává pouze Lichtenštejnsko kde je erb panovníka i znakem státním. Vymřel-li královský rod a na trůn dosedl král z jiného královského rodu, znak země již nový vládce neměnil, případně ho kombinoval se svým rodovým erbem. Erb královského rodu i znak státní je ve všech monarchiích v Evropě totožný. Při spojováních různých států vznikaly proto složité znaky, například v Německu, kdy saský rod Wettinů měl velice nepřehledný erb o mnoha polích.\n\n"}
{"id": "298902", "url": "https://cs.wikipedia.org/wiki?curid=298902", "title": "Surfing", "text": "Surfing\n\nSurfing je vodní olympijský sport, při kterém je surfař na surfu unášen na nezlomené mořské vlně. Nejčastěji jsou používány surfy pro jízdu vestoje, nicméně někteří jezdí na kneeboardech (jízda na kolenou), na bodyboardech, v kajacích, na vodních lyžích nebo na vlastních tělech.\n\nPodobné sporty, jako jsou paddleboarding a mořský kayaking, nepotřebují vlny. Další sporty s podobným základem, jako jsou kitesurfing a windsurfing, potřebují místo vln sílu větru.\n\nSurfing se podle typy surfu a stylu jízdy na surfu dělí na dvě hlavní odvětví, na longboarding a shortboarding. Někdy bývá – kvůli rychlosti nájezdu na vlnu – používán i rozjezd pomocí lana a motorového člunu.\n\nMezi nejvyhledávanější a zároveň nejlepší destinace k surfování patří například Srí Lanka, Bali, Francie, Portugalsko, Kanárské ostrovy, Dominikánská republika nebo Austrálie. \n\nPrvní zmínka v evropských pramenech o surfování na Havaji pochází od poručíka Jamese Kinga,\nkterý kompletoval deníky po smrti kapitána Jamese Cooka v roce 1779. Tehdy byl surfing na Havaji součástí kultury . Surfaři pocházející z Havaje jezdili na vlnách vleže, vsedě nebo vestoje na dlouhých prknech z tvrdého dřeva. Surfing je sport, který patří k Havaji více než kterýkoliv jiný \"západní\" sport. Surfing proniká havajskou společností, havajským náboženstvím a polynéskou mytologií.\n\n\nSurfování se objevilo v mnoha filmech, z nichž v paměti utkví například \"Bod zlomu (1991)\" a jeho stejnojmenný remake z roku 2015.\n\n\n"}
{"id": "298904", "url": "https://cs.wikipedia.org/wiki?curid=298904", "title": "Farní sbor Českobratrské církve evangelické v Novém Bydžově", "text": "Farní sbor Českobratrské církve evangelické v Novém Bydžově\n\nFarní sbor Českobratrské církve evangelické v Novém Bydžově ( FS ČCE Nový Bydžov ) je evangelickým sborem v Novém Bydžově a v Chlumci nad Cidlinou. Sbor patří do Královéhradeckého seniorátu Českobratrské církve evangelické (též ČCE, Evangelická církev).\n\nAž do roku 1942, kdy se ujal samostatné práce v Novém Bydžově vikář František Marounek, kazatelská stanice sboru v Hořicích. Za 2. světové války byl život ve sboru velmi čilý, že počet členů přesáhl 700. Po válce se odstěhovalo mnoho členů do pohraničí, ale i tak dosáhl sbor statutu filiálního sboru spojením s kazatelskou stanici v Chlumci nad Cidlinou (do té doby sbor Opolany v Poděbradském seniorátu). Již v r. 1946 dosáhl sbor plné samostatnosti jako sbor farní a úsilím všech členů přebudoval zakoupenou synagogu ve velmi pěkný chrám, do něhož byly pořízeny i nové varhany. Otevření chrámu se konalo v roce 1949 za přítomnosti synodního seniora Dr. J. Křenka. Do této doby se konala shromáždění v hospodářské škole, v bývalé židovské radnici a naposled v Husově sboru církve Československé. V roce 1953 odešel farář F. Marounek do Kolína a druhým farářem se stal Lubomír J. Linka. Byly zaplaceny všecky dluhy a kromě Nového Bydžova, Chlumce, Vysokého Veselí, Žiželic a Smidar, kde byla konána nedělní shromáždění, pracovalo i sdružení mládeže a tři nedělní školy.\n\nKoncem šedesátých let docházelo postupně k určitému úpadku sborového života v Novém Bydžově. Nebylo sdružení mládeže, ani nedělní škola. Farář Lubomír Linka, který působil ve sboru od roku 1953 do 14. 3. 1969, mluvil o budoucnosti sboru skepticky. Po krátké administraci farářem dr. J. A. Pellarem z Hradce Králové se v říjnu 1969 ujímá práce ve sboru diakon Rudolf Hroch. Ten přichází do početně malého, vylidněného sboru, složeného převážně ze starších bratří a sester. Po jeho nástupu dochází k určitému oživení sborového života. Bylo provedeno mnoho práce na modlitebně. Rěhem roku 1977 dochází opět k částečnému úpadku sborového života. Diakon Hroch v roce 1978 ze zdravotních důvodů rezignoval.\n\nNovobydžovský sbor zůstával po 18 let neobsazen, administrován nejprve z Hořic farářem Josefem Koláčným (1978–1981), poté z Jičína farářem Miroslavem Hejlem (1981–1989) a z Hradce Králové farářem Pavlem Otterem (1990–1996), který byl jen nakrátko vystřídán farářem Ivanem Ryšavým z Hořic. Na podzim 1996 byl jáhnem sboru zvolen na 1/3 úvazek Petr Firbas, ředitel Vyšší odborné školy biblické v Hradci Králové. 1. 6. 1997 byl Petr Firbas zvolen za faráře sboru. V r. 1997 byla v suterénu budovy vybudována místnost pro 40-50 osob ke konání služeb božích v zimním období, bylo zavedeno plynové topení. Kromě pravidelných služeb božích se koná nedělní škola, biblické hodiny pro dospělé i pro děti, konfirmační cvičení.\n\nSlužbu kurátora sboru vykonávali bratří Oldřich Zeman (1970–1974), Václav Karbula (1974–1977). Od roku 1978 je kurátorem sboru Dobromil Hušek.\n\n\n"}
{"id": "298905", "url": "https://cs.wikipedia.org/wiki?curid=298905", "title": "Kypčacko-bolgarské jazyky", "text": "Kypčacko-bolgarské jazyky\n\nKypčacko-bolgarské jazyky tvoří samostatnou podskupinu Kypčackých jazyků.\n\n"}
{"id": "298907", "url": "https://cs.wikipedia.org/wiki?curid=298907", "title": "Západoturkické jazyky", "text": "Západoturkické jazyky\n\nZápadoturkické jazyky jsou podskupinou turkických jazyků.\n\n"}
{"id": "298909", "url": "https://cs.wikipedia.org/wiki?curid=298909", "title": "Bolgarské jazyky", "text": "Bolgarské jazyky\n\nBolgarské jazyky tvoří samostatnou větev turkické jazykové rodiny. Patří do Ogurské nebo Bulgarské podskupiny, nazvané Lir nebo R. \n\n"}
{"id": "298910", "url": "https://cs.wikipedia.org/wiki?curid=298910", "title": "Kypčacko-kumanské jazyky", "text": "Kypčacko-kumanské jazyky\n\nKypčacko-kumanské jazyky jsou podskupinou Kypčackých jazyků.\n\n"}
{"id": "298911", "url": "https://cs.wikipedia.org/wiki?curid=298911", "title": "Kypčacko-nogajské jazyky", "text": "Kypčacko-nogajské jazyky\n\nKypčacko-nogajské jazyky jsou podskupinou Kypčackých jazyků.\n"}
{"id": "298912", "url": "https://cs.wikipedia.org/wiki?curid=298912", "title": "Džibuti", "text": "Džibuti\n\nDžibuti (: ', : ', : ) je hlavní a největší město Džibutska, které má současně status samostatného regionu. Leží na poloostrově oddělujícím Adenský a Tadžurský záliv. Obyvatelstvo čítá přes 500 000 lidí. Město je historicky rozděleno na evropské a africké čtvrti. Ve městě žije 70 % obyvatel Džibutska.\n\nMěsto bylo založeno jako námořní přístav v roce 1888 Kataláncem jménem Eloi Pino. V roce 1891 se stalo namísto Tadžúry hlavním městem Francouzského Somálska a zůstalo jím po celou dobu francouzské koloniální nadvlády. Po vzniku samostatného Džibutska bylo zvoleno za hlavní město nového státu.\n\nLetecké spojení do Džibuti je zajištěno díky mezinárodnímu letišti Džibuti-Ambúlí, do etiopské Addis Abeby se lze dopravit rovněž po železnici a vnitrostátní dopravu do měst Tadžúra a Obock zajišťují trajekty z městského přístavu.\n\nDjibouti má jedno z nejteplejších a nejsušších podnebí na světě, kdy průměrná roční teplota je 30 °C. V létě teploty stoupají nad 42 °C, v noci neklesají pod 30 °C. Nejstudenější měsíce jsou prosinec, leden a únor, s průměrnými teplotami 25 °C (den i noc).\n\nAktuální teplota v Djibouti\n\n\n"}
{"id": "298913", "url": "https://cs.wikipedia.org/wiki?curid=298913", "title": "Východoturkické jazyky", "text": "Východoturkické jazyky\n\nVýchodoturkické jazyky jsou hlavní podskupinou turkických jazyků.\n\n"}
{"id": "298914", "url": "https://cs.wikipedia.org/wiki?curid=298914", "title": "Kyrgyzsko-kypčacké jazyky", "text": "Kyrgyzsko-kypčacké jazyky\n\nKyrgyzsko-kypčacké jazyky jsou podskupinou Kypčacké skupiny Západoturkických jazyků.\n"}
{"id": "298919", "url": "https://cs.wikipedia.org/wiki?curid=298919", "title": "Maďarská socialistická strana", "text": "Maďarská socialistická strana\n\nMaďarská socialistická strana, zkráceně MSZP, ( ), je parlamentní středo-levicová politická strana v Maďarsku. V maďarských poměrech má strana funkci sociální demokracie.\n\nMSZP vznikla roku 1989 rozpadem Maďarské socialistické dělnické strany. V prvních svobodných volbách 1990 získala jen 33 křesel a byla v opozici. Ovšem o čtyři roky později ve volbách drtivě zvítězila se ziskem 209 mandátů. I přesto, že tak strana získala nadpoloviční většinu uzavřela koalici s SZDSZ, které mělo 69 křesel, protože Ústava MR výslovně zakazuje výkon vlády pouze jednou stranou.\nVe volbách 1998 byla strana se 134 křesly na druhém místě za pravicovým Fideszem, vůči němuž byla v opozici.\n\nI přesto, že v dalších volbách 2002 získal Fidesz v koalici s MDF 188 křesel, vládu utvořila MSZP, která se ze svými 178 křesly opět spojila s SZDSZ a společně tak získaly 198 mandátů. Úřad předsedy vlády obsadil Péter Medgyessy, kterého v roce 2004 vystřídal tehdy velmi populární Ferenc Gyurcsány. Snad také díky němu MSZM obhájila své vítězství i ve volbách 2006, kde porazila největšího protikandidáta Fidesz o 26 mandátů (MSZP získala 190, Fidesz 164).\n\nOvšem krátce po nato se 17. září 2006 dostala na veřejnost audionahrávka z neveřejného Gyurcsányho povolebního proslovu k poslancům Magyar Szocialista Párt, kde se Gyurcsány velmi emotivně a vulgárně vyjadřuje o minulé vládě své strany (\"\"Žádná evropská země neudělala něco tak pitomého jako my\"\", „\"Evidentně jsme v minulém roce a půl či dvou letech lhali\"“, \"\"Maďarsko se podařilo udržet nad vodou jedině díky boží prozřetelnosti, spoustě peněz ve světovém hospodářství a stovkám podvodů\"\"). a vyzývá k ekonomickým reformám. V reakci na zveřejnění nahrávky probíhaly v Maďarsku zpočátku masové demonstrace (desetitisíce demonstrantů), někdy i násilné, jejichž účastníci požadovali Gyurcsányho rezignaci. Od této chvíle začaly preference MSZP prudce klesat. Rekordně klesla i popularita Ference Gyurcsányho, i přesto, že se mu podařilo snížit rozpočtový deficit z více než devíti procent hrubého domácího produktu v roce 2006 na 3,3 procenta v roce 2008, nepodařilo se mu získat podporu veřejnosti pro rozsáhlejší hospodářské reformy.\n\nSituace se ještě více zhoršila poté, co se Maďarsko v roce 2008 dostalo do hospodářské krize. Dne 21. března 2009 Ferenc Gyurcsány oznámil na sjezdu své Magyar Szocialista Párt, že hodlá podat demisi. Následně dne 28. března 2009 oznámil, že odstupuje i z funkce předsedy MSZP. Na jeho místo byla dne 5. dubna 2009 zvolena Ildikó Lendvai.\n\nPreference MSZP se v současnosti pohybují na historicky nejhorší úrovni od vzniku strany v roce 1989. Lze tedy jasně předpokládat, že v příštích volbách v roce 2010 tato strana nezvítězí.\nVelký neúspěch MSZP zaznamenala při volbách do EP v červnu 2009, kdy získala jen 4 mandáty, zatímco její největší protivník pravicový Fidesz v koalici s KDNP získal 14 mandátů.\n\nPro parlamentní volby 2010 vede kandidátku strany Attila Mesterházy, který je zároveň kandidátem na post premiéra. Na druhém místě je současná předsedkyně strany Ildikó Lendvai, dále bývalý maďarský eurokomisař László Kovács a na čtvrtém místě bývalý premiér Ferenc Gyurcsány.\n\nPřesně podle všech odhadů a předvolebních průzkumů strana hned v prvním kole utrpěla drtivou porážku. Se ziskem 19,30% hlasů je na druhém místě, za vítěznou stranou Fidesz, která získala 52,73%. Socialisté se tak po 8 letech vlády (dvě volební období) přesunou do opozice. Navíc je ještě stále ze třetího místa dohání krajně pravicová strana Jobbik, která získala 16,67%. Dle analytiků také část mladých voličů odchází od MSZP k nově vzniklé zelené straně LMP.\n\nPo sečtení veškerých hlasů strana získala jen 59 mandátů, což je 15,28%. Přičemž v minulých volbách (2006) měla 190 mandátů. Jako reakci na špatný volební výsledek oznámila předsedkyně strany Ildikó Lendvai svou rezignaci. Její mandát vyprší na příštím sjezdu strany, na němž by měl být také zvolen její nástupce. Podle některých zdrojů by se jím mohl stát Attila Mesterházy nebo opět bývalí premiér Ferenc Gyurcsány. Strana se chce do komunálních voleb, které proběhnou na podzim 2010, zcela přeměnit. V plánu je reforma vedení strany jak celostátní tak župní. Uvažuje se o novém logu, dokonce i o novém názvu, který by mohl znít Új Baloldal (\"Nová levice\"). Novým předsedou strany byl dne 10. července 2010 zvolen Attila Mesterházy.\n\n\nPoznámka: Ve volbách 2014 kandidovala MSZP v koalici společně s DK a hnutími Párbeszéd a Együtt. Ve volbách 2018 v koalici s hnutím Párbeszéd.\n\nPoznámka: Ve volbách 2019 kandidovala MSZP v koalici s hnutím Párbeszéd.\n\n\n"}
{"id": "298924", "url": "https://cs.wikipedia.org/wiki?curid=298924", "title": "Farní sbor Českobratrské církve evangelické v Pardubicích", "text": "Farní sbor Českobratrské církve evangelické v Pardubicích\n\nFarní sbor Českobratrské církve evangelické v Pardubicích je sborem Českobratrské církve evangelické v Pardubicích. Sbor spadá pod Chrudimský seniorát.\n\nSbor není obsazen, administruje f. Anna Lavická. Kurátorkou sboru je Hana Capoušková.\n\n\n"}
{"id": "298926", "url": "https://cs.wikipedia.org/wiki?curid=298926", "title": "Hib-Tone", "text": "Hib-Tone\n\nHib-Tone byl hudební label, který v roce 1981 v Atlantě v Georgii založil Johnny Hibbert, v té době student práv na University of Georgia. \n\nLabel existoval krátkou dobu a vydal jen jeden singl a to \"Radio Free Europe\" s B-stranou \"Sitting Still\" od R.E.M.\n\n"}
{"id": "298928", "url": "https://cs.wikipedia.org/wiki?curid=298928", "title": "Kobela", "text": "Kobela\n\nKobela je městečko v estonském kraji Võrumaa, samosprávně patřící do obce Antsla. Městečko leží při silnici z Antsly do Valgy, přibližně 5 km západně od Antsly.\n"}
{"id": "298930", "url": "https://cs.wikipedia.org/wiki?curid=298930", "title": "Městská autobusová doprava v Karlových Varech", "text": "Městská autobusová doprava v Karlových Varech\n\nSystém městské autobusové dopravy v Karlových Varech vznikl v roce 1947. V roce 1954 vznikl v Karlových Varech samostatný městský dopravní podnik, který byl v roce 1975 začleněn do ČSAD. Odštěpný závod MHD Karlovy Vary státního podniku ČSAD Plzeň se k 1. květnu 1993 v rámci privatizačního projektu transformoval v samostatný podnik ČSAD MHD Karlovy Vary, a. s. (jediným akcionářem bylo město Karlovy Vary), který byl dne 25. ledna 2001 přejmenován na Dopravní podnik Karlovy Vary a. s.\n\nAutobusový provoz v Karlových Varech byl před nástupem dnešních vozů tvořen podobnými vozy jako jinde v republice, nejvýznamnější z nich byly Škoda 706 RO, Škoda 706 RTO, Karosa ŠM 11 a Ikarus 280. Současný vozový park je tvořen autobusy značky Irisbus a Karosa, níže je uveden výčet typů.\n\n\nDopravní podnik Karlovy Vary vlastní také další autobusy příměstského typu, které ale nezajišťují provoz městské hromadné dopravy.\n\nJako historické vozidlo vlastní Dopravní podnik Karlovy Vary autobus Karosa ŠL 11 č. 114, který je o víkendech pravidelně vypravován na speciální historickou linku 91 (do roku 2015 také na linku 92).\n\nV roce 1988/1989 byla v krajském knižním jízdním řádu ČSAD uvedena MHD Karlovy Vary pod číslem 32300 se 19 linkami číslovanými 1–19.\n\nAutobusy v Karlových Varech jezdí na 19 denních, dvou nočních a dalších speciálních linkách. Licenční čísla linek začínají trojčíslím 425. Za páteřní linky lze považovat č. 1, 2, 3 + 15, 6, 12, 13 a 22, které jezdí v poměrně krátkých intervalech přes celé město. Za zmínku stojí linka 20, spojující parkoviště s lázeňským centrem, která nemá pevný jízdní řád a jezdí kyvadlově podle potřeby, a linka 21, vedená k místnímu hřbitovu, která je v provozu pouze dvěma spoji v neděli. Linka 22, 23, 24 (a nakrátko i rychlíková linka T) byly zprovozněny s otevřením obchodního domu Tesco, k němuž jezdily. Nyní je v provozu již pouze linka 22 s 30 minutovým intervalem, kterou doplňuje bezplatní linka T (též třiceti minutový interval). Všechny autobusové linky (kromě linky 20) se stýkají v centrálním přestupním uzlu Tržnice, v období velmi slabého provozu je zde garantovaný přestup. Od 25. 4. 2008 začala jezdit linka číslo 1 nově do obchodního centra Globus (prodloužení z Dvorů). Linka číslo 12 přestala jezdit přes Horní nádraží a začala jezdit do zastávky Elite. Od 1. 7. 2008 změnila trasu linka číslo 3, dříve jezdila přes Rybáře, dnes jezdí přes nový Tuhnický most a dále pokračuje přes Západní směrem Tržnice. Od 1. 1. 2014 byla zrušena linka číslo 10. V části Stará Kysibelská - Tržnice byla nahrazena linkou číslo 3 a v části Tržnice - Tašovice byla nahrazena linkou číslo 2. Dne 1. ledna 2015 byla linka 14 zrušena a nahrazena linkou č. 5.\n\nNízkopodlažní autobusy jsou nasazovány na většinu linek, pouze nízkopodlažní vozy jsou v provozu na linkách 1, 2, 3, 5, 6, 7, 9, 12, 13, 15, 17, 19 a 22. Kloubové vozy jsou nasazovány pouze v pracovní dny, a to především na linky 3 a 15.\n\nStav k 31. lednu 2015.\n\n\n\n\nV 80. letech platily v Karlových Varech jednotné krajské jízdenky MHD ČSAD Západočeského kraje. \n\nV prodeji jsou jednotlivé jízdenky dvou druhů:\nJednotlivé jízdenky platí na všech linkách kromě vyhlídkové linky 91 (zde platí pouze celodenní, jinak stojí jízda 80 Kč)\n\nV nabídce jsou také časové jízdenky, a to na jeden, tři, šest a dvanách měsíců. V prodeji je několik variant těchto jízdenek (základní, zlevněná, přenosná a psí).\n\nJednotlivé i časové jízdenky se kupují v předprodeji (trafiky, oficiální předprodejní místa DPKV), popřípadě je možné využít doplňkového prodeje jízdenek u řidiče, který ale prodává pouze vybrané druhy.\n\nV době od 4 do 19 hodin mohou cestující s předplatnými časovými jízdenkami nastupovat do autobusů MHD všemi dveřmi. Cestující s jednotlivou jízdenkou nebo bez jízdenky nastupují předními dveřmi, kde si jízdenku označí, popřípadě zakoupí nebo, je-li již označená, předloží ke kontrole řidiči.\n\nOd 19 do 4 hodin nastupují všichni cestující předními dveřmi, kde předloží svůj jízdní doklad ke kontrole řidiči (popř. si zakoupí nebo označí jednotlivou jízdenku).\n\nOd 1. ledna 2015 funguje v rámci spojů MHD a některé příměstské dopravy (DPKV) Karlovarská karta, která je prozatím využívána pouze pro časové jízdenky. Řidiči a revizoři mají mobil se speciálním systémem, přes který kontrolují platnost časového kupónu na kartě.\n\n\n\n"}
{"id": "298931", "url": "https://cs.wikipedia.org/wiki?curid=298931", "title": "Chiara Lubichová", "text": "Chiara Lubichová\n\nChiara Lubichová (it. Chiara Lubich, rozená Silvia Lubich; 22. ledna 1920 Trident – 14. března 2008 Rocca di Papa) byla italská katolická aktivistka, která v roce 1943 založila hnutí Fokoláre, k němuž se v současné době hlásí přes pět miliónů lidí po celém světě. \n\nJe autorkou řady knih, které byly přeloženy do mnoha světových jazyků. Za své dílo obdržela v roce 1977 Templetonovu cenu. \n\nPohřeb Chiary Lubichové proběhl 18. března, pohřební obřady vedl osobně kardinál státní sekretář Tarcisio Bertone. Po mši svaté, která proběhla v bazilice svatého Pavla za hradbami, bylo její tělo pohřbeno v mezinárodním centru hnutí Fokoláre v Rocca di Papa.\n\n\n\n"}
{"id": "298932", "url": "https://cs.wikipedia.org/wiki?curid=298932", "title": "Saratovská oblast", "text": "Saratovská oblast\n\nSaratovská oblast ( , \"Saratovskaja oblasť\") je federální subjekt Ruské federace (oblast). Nachází se ve Volžské federální oblasti. Napříč oblastí protéká řeka Volha. Hlavním městem je Saratov (841 000 obyv.)\n\nSaratovská oblast zaujímá také území někdejší ASSR Povolžských Němců (1918–1941, hlavní město Marx, posléze Engels.)\n\nEtnické skupiny: Většina Němců, kteří v oblasti žili, už byla navrácena do vlasti. Německý konzulát přerušil svou činnost v červnu 2004 s konstatováním, že v oblasti zbylo pouze 18 000 etnických Němců.\n\nBěhem sčítání lidu 2002 bylo zaznamenáno dvacet etnických skupin s více než 2000 členy. Jejich složení je následující: Rusové (86,37 %); Kazaši (2,95 %); Ukrajinci (2,53 %); Tataři (2,17 %); Arméni (0,94 %); Mordvinci (0,62 %); Azerové (0.61%); Čuvaši (0,60 %); Němci (0,46 %); Čečeni (0,32 %); Lezginci (0,20 %); Baškirové (0,15 %); Marijci (0,15 %); Moldavané (0,14 %); Židé (0,13 %); Romové (0,10 %); Korejci (0,10 %); Kurdové (0,09 %); Gruzíni (0,08 %); Uzbekové (0,08 %) and 0,75 % dalších.\n\nPro oblast je významný především probíhající obchod na řece Volha, jež regionem protéká. Oblast je také bohatá na přírodní zdroje, těží se zde ropa a zemní plyn. Rozvinutý je pak průmysl letecký, chemický a potravinářský.\n\n"}
{"id": "298934", "url": "https://cs.wikipedia.org/wiki?curid=298934", "title": "Puli", "text": "Puli\n\nPuli je psí plemeno, vyšlechtěné v Maďarsku v polovině 18. století. Puli byl využíván jako pastevecký pes. \n\nPuli vznikl křížením jiných ras pasteveckých psů. Byl využíván k hlídání ovcí, později ho však nahradily elektrické ploty. Díky tomu se Puli začal chovat více jako společenský pes. V Maďarsku byl Puli oblíbený, chovali ho známí umělci nebo politici, kteří takto pomohli k rozšíření plemene.\n\nPuli je středně velký pes, jehož nejnápadnějším znakem je zplstnatělá, hustá srst, která u dospělého jedince na trupu dosahuje délky až 20 cm. Štěňata se rodí s krátkou, kudrnatou srstí, která od prvního roku života postupně roste a plstnatí. Její růst ustává přibližně ve třech letech života, ale může růst i déle. Srst puliho má velmi rozmanitá zbarvení. Od černé po jasně bílou. Je však nežádoucí, aby byla strakatá, či čokoládově hnědá.\n\nPuli nepatří k plemenům, která by se hned přátelila s neznámými lidmi. Je však věrný a poslušný a vyhovuje mu pohyb v přírodě. Je to plemeno, které se výborně hodí na hlídání. Puli je inteligentní pes a vychází dobře s jinými zvířaty a psy. Jeho vztah k dětem bývá většinou kladný. Mívá sklon upínat se k jedné osobě.\n\nVzhledem k jeho husté, plstnaté srsti je péče o puliho poměrně náročná. Je zapotřebí mu pravidelně čistit srst kolem řitního otvoru a tlamy. Po dosažení prvního roku života se však srst nesmí již kartáčovat. Tato rasa pouští málo chlupů.\n\nPuli je inteligentní pes a lze jej naučit hodně povelů, nemá však rád tvrdý, nezáživný trénink. Je nutné ho v mládí seznámit s hodně lidmi, aby si na ně přivykl. Puli miluje časté procházky v přírodě a rád aportuje.\n\nPuli je dnes chován jako pes do domácnosti. Hodí se také na hlídání.\n"}
{"id": "298936", "url": "https://cs.wikipedia.org/wiki?curid=298936", "title": "Přehled českých medailí na mistrovství Evropy v atletice", "text": "Přehled českých medailí na mistrovství Evropy v atletice\n\nPřehled českých medailí na mistrovství Evropy v atletice na dráze a halovém mistrovství Evropy v atletice\n"}
{"id": "298938", "url": "https://cs.wikipedia.org/wiki?curid=298938", "title": "Devon (hrabství)", "text": "Devon (hrabství)\n\nDevon (zastaralý název Devonshire) je rozlehlé nemetropolitní, ceremoniální a tradiční hrabství rozkládající se na jihozápadě Anglie. Rozkládá se na stejném poloostrově jako sousední Cornwall, a na severu sousedí s Bristolským zálivem \"(Bristol Channel)\", na jihu s Lamanšským průlivem, na západě s Cornwallem, na severovýchodě se Somersetem, a na východě s Dorsetem. Převažují zde pahorkatiny a vrchoviny, jimiž protéká množství krátkých řek. Metropolí hrabství je Exeter.\n\n"}
{"id": "298939", "url": "https://cs.wikipedia.org/wiki?curid=298939", "title": "Hnutí Fokoláre", "text": "Hnutí Fokoláre\n\nHnutí Fokoláre (\"Movimento dei Focolari\"), druhým názvem Dílo Mariino (\"Opera di Maria\"), je celosvětové ekumenicky otevřené převážně katolické hnutí, které v roce 1943 založila v Tridentu na pozadí zmaru působeného světovou válkou skupina děvčat ve věku 15–25 let v čele s katoličkou Chiarou Lubichovou. V roce 1964 schválil papež Pavel VI. stanovy hnutí. Klade si za cíl přispívat ke všeobecnému bratrství a budovat jednotu velké lidské rodiny na základě Ježíšovy modlitby „aby všichni byli jedno“ (Jan 17,21). Klade důraz na dialog uvnitř církve i mezi církvemi a náboženstvími a s osobami jiného přesvědčení.\n\nOd roku 1949 hnutí pořádá setkání v odpočinku, modlitbě a rozjímání, která později začala být nazývána Město Mariino – Mariapoli. Začaly se jej účastnit i biskupové a významné církevní osobnosti, v roce 1959 se na něm podílelo již 27 národů. V roce 1965 vybudovali fokolaríni ve venkovském areálu poblíž městečka Loppiano nedaleko Florencie v Itálii první „citadelu“, v roce 2004 jich bylo celkem dvacet, na většině kontinentů. Citadela je fokolarínské městečko s domy, školami a podniky, komunita s alternativním hospodářským a ekonomickým systémem, založená na zemědělské, řemeslné, či jiné výrobě „s aplikací logiky, lásky, ekonomie“. V citadele u Loppiana bydlí na 800 obyvateli ze 70 národů. Jednotlivé citadely mají svá specifická poslání. V Německu žijí fokolaríni společně s luterány, na Filipínách v dialogu s náboženstvími Východu, v latinské Americe vyrostly kolem citadel průmyslové zóny, v Africe se pokoušejí o inkulturaci křesťanství. V Čechách je budována citadela v Praze-Vinoři.\n\nV Česku začala činnost Fokoláre na výzvu arcibiskupa Tomáška během uvolnění kolem roku 1968. Fokoláre bylo zpočátku vnímáno jako univerzální implementace závěrů II. vatikánského koncilu, ale kolem roku 1972 se začalo profilovat jako svébytná duchovní skupina řízená přes zahraniční kontakty podle italského vzoru. V polovině 70. let již v ilegalitě fungovala v Praze první fokolarinská skupina kolem kněze Karla Pilíka v Praze-Karlíně a její odnož v pražských Holešovicích vedená Františkem Kohlíčkem. K této skupině patřili i Miloslav Vlk či František Radkovský. Zpočátku do skupiny docházeli i dva saleziánští kněží, kteří však brzy odešli, protože je fokolarínská spiritualita neoslovila, stejně jako mnohé jiné křesťany.\n\nV 70. a 80. letech představovalo hnutí Fokoláre jednu z nejlépe organizovaných a nejpočetnějších skupin v tzv. podzemní církvi, ale nikdy se neangažovalo ve smyslu politického disentu. Většina jeho činnosti probíhala v malých, obvykle bytových, skupinách; větší akce se často pořádaly v NDR, kam se mohlo z ČSSR volně cestovat, ale náboženská perzekuce tam byla jen slabá.\n\nHnutí má asi 141 400 členů, počet příznivců a přívrženců s hnutím spolupracujících a účastnících se pravidelněji jeho akcí se odhaduje v rozmezí 2–5 milionů. Prezidentkou hnutí je Maria Voce.\n\nK hnutí a jeho spiritualitě se hlásí i řada biskupů (v roce 2008 to bylo asi 1200 katolických a 200 nekatolických biskupů, například anglikánských). Tito biskupové pořádají pravidelná společná setkání. Centrálou biskupů patřících k hnutí je citadela v Castel Gandolfo, letním sídle papežů, jejíž budovu hnutí Fokoláre věnoval Jan Pavel II.. Od roku 1994 do roku 2012 byl moderátorem biskupských setkání hnutí kardinál Vlk, předtím až do své smrti tuto funkci zastával cášský biskup Klaus Hemmerle a od roku 2012 je jím arcibiskup z Bangkoku Francis Xavier Kriengsak Kovithavanij. Z českých biskupů je s hnutím spojen ještě František Radkovský, Jan Graubner, Josef Kajnek či Pavel Posád i řeckokatolický biskup Ladislav Hučko. Podle Pilíka byli sympatizanty hnutí i biskupové Koukl, Otčenášek, Liška či Tomášek. Účast stovek biskupů stírá hnutí jeho původní laický ráz.\n\nObsazení velkého počtu českých a moravských biskupských stolců fokolaríny po roce 1989 přičítá Pavel Hradílek vlivu, který uplatnil Karel Pilík ve Vatikánu prostřednictvím Chiary Lubichové rychleji, než se stačily zmobilizovat ostatní vlivové skupiny v církvi. Rovněž Karel Pilík si všiml, že mnoha lidem začalo vadit přílišné zastoupení fokolarínů v biskupských funkcích, ale řekl k tomu, že to nebylo záměrné, ale organicky to vyrostlo z fokolarínské spirituality.\nPodle Pavla Hradílka je hnutí vzhledem ke své velikosti diferencováno na několik názorových proudů a i z něj vzešlí biskupové jsou různí, společné však údajně mají to, že přinášejí velmi málo nových myšlenek.\n\nJiří Reinsberg ve své knize „Hospodin rozjasnil svou tvář“ jmenoval hnutí Fokoláre spolu s hnutím Opus Dei a charismatickým hnutím jako příklady skupin, s nimiž může být spojeno nebezpečí duchovního nepotismu, tedy obsazování funkcí v církevní hierarchii na základě spřízněnosti církevním hnutím.\n\nTomáš Stritzko z kontroverzního tradicionalistického kněžského sdružení FSSPX označil hnutí Fokoláre přímo za sektářskou organizaci v církvi, v níž se všichni zabývají tím, jak organizovat život druhých, a vyvolení také zajišťováním mocenských pozic k ovládání Církve. „Hovoří se o svobodě a lásce, ale běda, kdyby je chápal někdo jinak, než podle nařízené ideologie.“\n\nMiroslav Kalousek po svém odstoupení z funkce předsedy KDU-ČSL vyslovil v roce 2009 názor, že zejména příslušníci Hnutí fokoláre, byť jsou fakticky ve straně menšinou, jsou velmi dobře propojeni a organizováni a v rozhodujících okamžicích ovlivňují její základní postoje, přinejmenším na personální politiku a na vnitrostranický obraz jednotlivých funkcionářů, a vytvořili ve straně paralelní rozhodovací strukturu. Dokud se budou lidovci rozlišovat na to, kdo je a kdo není ve fokoláre, tak je podle Kalouska strana netransformovatelná. Mezi významné členy hnutí Fokoláre v KDU-ČSL patřil Josef Lux, rozštěp strany nastal až po jeho úmrtí.\n\nSalezián Václav Komárek, významná postava podzemního působení církve v 70. a 80. letech, označil fokolarínskou spiritualitu za mělkou. Podle Pavla Hradílka devalvování určitých slov jako „láska“ častým používáním patří k foco-folklóru.\n\n\n"}
{"id": "298941", "url": "https://cs.wikipedia.org/wiki?curid=298941", "title": "Alejo Fernández", "text": "Alejo Fernández\n\nAlejo Fernández (kolem roku 1475 – 1545 Sevilla) byl španělský malíř, činný v Córdobě a Seville. Jeho styl byl ovlivněn nizozemským a benátským malířstvím.\n\n\n"}
{"id": "298942", "url": "https://cs.wikipedia.org/wiki?curid=298942", "title": "Techno Pop", "text": "Techno Pop\n\nTechno Pop je album německé electro skupiny Kraftwerk, které však nebylo oficiálně vydáno.\n\nKraftwerk začali v roce 1982 po úspěšném albu Computer World připravovat další studiový počin, který nesl pracovní název \"Technicolor\". Skupina měla hotová čtyři dema (\"Techno Pop\", \"Sex Object\", \"The Telephone Call\" a \"Tour de France\"), avšak členové kapely Ralf Hütter a Florian Schneider coby zvukoví renovátoři nebyli spokojeni s analogovou kvalitou zvuku, a proto začali pracovat na zvukovém materiálu zcela od začátku, aby jej nahráli v digitální kvalitě. To však narušilo pracovní harmonogram skupiny, které mezitím vypršela smlouva s nahrávací společností Phillips. Dalším zdržením v práci byla cyklistická nehoda frontmana kapely Ralfa Hüttera, který zůstal dlouhou dobu v kómatu. Mezitím však již vyšel první singl tohoto alba Tour de France a zároveň se objevil první promo materiál v podobě obalu alba a dalších grafických prací. Roku 1984 byly započaty práce na videoklipu ke skladbě \"Music Non Stop\", který byl nakonec vydán až roku 1986 na albu Electric Cafe, zároveň byl znovu vydán singl Tour de France s remixem francouzského producenta Françoise Kevorkiana.\nCelé album bylo nakonec přepracováno do digitální podoby a v roce 1986 vydáno pod názvem Electric Cafe. Techno Pop je asi nejvíce diskutovaným počinem skupiny Kraftwerk, avšak členové kapely v několika interview uvedli, že neexistuje žádný materiál z tohoto alba, který by později nebyl vydán. Skladby \"Techno Pop\" a \"Sex Object\" se však objevily na několika neoficiálních kompilacích a je nutno poznamenat, že se velice liší od finálních verzí na Electric Cafe.\n\n\n"}
{"id": "298943", "url": "https://cs.wikipedia.org/wiki?curid=298943", "title": "Ethery", "text": "Ethery\n\nEthery jsou látky, které obsahují ve svých molekulách dvojvaznou skupinu -O-, na kterou se vážou dva uhlovodíkové zbytky (obecný vzorec R-O-R’). Ethery se dělí na jednoduché (mají v molekule dva stejné uhlovodíkové zbytky) a na smíšené (mají v molekule dva různé uhlovodíkové zbytky).\n\nDimethylether je plyn, ostatní vyšší ethery jsou kapaliny a některé i pevné látky. Mají charakteristickou vůni. Jsou těkavé a hořlavé. Mají nižší teplotu varu než alkoholy a nevytvářejí vodíkové vazby. Nemísí se s vodou a jsou to výborná nepolární rozpouštědla. Mají narkotické účinky.\n\nVazba uhlíku a kyslíku je polární. Částečný kladný náboj na atomu uhlíku se stává místem pro nukleofilní substituci.\n\nNukleofilní substituce se uskutečňuje hůře než u alkoholů. Pokud reagují se silnými anorganickými kyselinami, pak vznikají stejně jako u alkoholů oxoniové soli.\n\nPro výrobu se často používají nižší alkeny, které reakcí s kyselinou sírovou poskytují alkylhydrogensulfát, a ty reakcí s alkoholem dávají ethery. Cyklické ethery se vyrábějí z vícesytných alkoholů. Dále se připravují alkylací alkoholů a dehydratací alkoholů\n\n\n"}
{"id": "298944", "url": "https://cs.wikipedia.org/wiki?curid=298944", "title": "GNU toolchain", "text": "GNU toolchain\n\nGNU toolchain je souborné pojmenování kolekce nástrojů k programování vytvořených v rámci projektu GNU. Tyto nástroje se používají k vývoji aplikací a operačních systémů. GNU toolchain hraje zásadní roli ve vývoji Linuxového jádra, BSD a softwaru pro vestavěné systémy. Části GNU toolchainu byly portovány na jiné počítačové platformy jako je Solaris, Mac OS X, Microsoft Windows (přes Cygwin a MinGW/MSYS) a Sony PlayStation 3, nebo jsou používány při křížovém vývoji pro jiné platformy.\n\nProjekty zahrnuté v GNU toolchain jsou tyto:\n\n"}
{"id": "298945", "url": "https://cs.wikipedia.org/wiki?curid=298945", "title": "Sněmovna reprezentantů Spojených států amerických", "text": "Sněmovna reprezentantů Spojených států amerických\n\nSněmovna reprezentantů Spojených států amerických (anglicky \"United States House of Representatives\") je dolní komora Kongresu Spojených států. Tou horní je pak Senát Spojených států. Každý z 50 států Unie zde má minimálně jednoho reprezentanta. Počet reprezentantů jednoho státu je pak dán počtem obyvatel daného státu. Nejlidnatější stát, Kalifornie, má v současnosti 53 reprezentantů. Nejméně lidnatý stát, Aljaška, má pouze jediného. Celkový počet členů Sněmovny reprezentantů je v současnosti stanoven na 435 (tento stav trvá od roku 1929).\n\nMyšlenka vytvořit dvoukomorový Kongres přišla od Otců zakladatelů, kteří chtěli jednu komoru, která by zastupovala lid, a druhou, která by zastupovala vládu daného státu. Sněmovna reprezentantů bývá obecně označována jako dolní komora a Senát jako horní komora, nicméně Ústava Spojených států amerických takovéto označení nepoužívá.\n\nMístem schůzí Sněmovny reprezentantů je jižní křídlo Kapitolu Spojených států amerických.\n\nPředseda Sněmovny reprezentantů se v angličtině nazývá \"Speaker\".\n\nVolby do Sněmovny probíhají každé dva roky, jsou přímé a uskutečňují se v jednomandátových volebních okrscích o velikosti cca 530 000 obyvatel. Každý stát unie tak volí rozdílný počet poslanců, v závislosti na počtu obyvatel.\n\nVelmi krátké funkční období bylo koncipováno kvůli co nejvyšší kontrole voličů nad poslanci. Nevýhodou je, že se Sněmovna rozhoduje spíše na základě krátkodobých záměrů, ve snaze poslanců o znovuzvolení.\n\n"}
{"id": "298946", "url": "https://cs.wikipedia.org/wiki?curid=298946", "title": "Hoffmann", "text": "Hoffmann\n\nHoffmann nebo Hofmann může znamenat:\n\n\n\n"}
{"id": "298947", "url": "https://cs.wikipedia.org/wiki?curid=298947", "title": "Hofman", "text": "Hofman\n\nPříjmení Hofman nese více různých osobností:\n\n\n\n"}
{"id": "298948", "url": "https://cs.wikipedia.org/wiki?curid=298948", "title": "Electric Cafe", "text": "Electric Cafe\n\nElectric Cafe je album německé electro skupiny Kraftwerk.\n\nPráce na tomto albu začaly již v roce 1982, kdy bylo připravováno pod názvem \"Techno Pop\" (viz článek Techno Pop). Celé album bylo vytvořeno za použití digitálních nahrávacích technik, fyzicky však bylo vydáno v analogové podobě. Od roku 1984 Kraftwerk ve spolupráci se světoznámou designérkou Rebeccou Allen připravovali videoklip ke skladbě \"Musique Non Stop\", který mimo jiné získal několik ocenění za futuristické zpracování. Singl \"The Telephone Call\" je jedinou skladbou od Kraftwerk, kde hlavní vokály zpívá Karl Bartos.\n\nV remasterované edici The Catalogue je Electric Cafe uvedeno pod označením \"Techno Pop\"\n\n\n\n\n\nVe Španělsku se počátkem roku 1987 objevily dvě verze Electric Cafe - mezinárodní s anglicky zpívanými texty a druhá, tzv. \"Edición Española\", na které jsou skladby \"Techno Pop\" a \"Sex Object\" zpívány ve španělštině. Někdy je nesprávně španělská verze \"Sex Object\" uváděna pod názvem \"Objeto Sexual\".\n\n"}
{"id": "298949", "url": "https://cs.wikipedia.org/wiki?curid=298949", "title": "Seznam komiksů", "text": "Seznam komiksů\n\nToto je seznam komiksů a kreslených seriálů.\n\n\n\n\n\n\n\n\n\n\n\n\n"}
{"id": "298951", "url": "https://cs.wikipedia.org/wiki?curid=298951", "title": "Seymour Skinner", "text": "Seymour Skinner\n\nŘeditel Seymour Skinner (narozen v Capital City jako Armin Tamzarian) je fiktivní postava z amerického animovaného seriálu Simpsonovi. Hlas mu propůjčil Harry Shearer (v českém znění Dalimil Klapka).\n\nŘeditel Springfieldské východní základní školy, který více než svou práci uznává jenom svou dominantní matku Agnes, která jej i ve věku čtyřicátníka neustále omezuje a ovlivňuje. Práce ve škole je mu jinak vším a největší odměnou mu je nádech ranní prázdné chodby, když se v jedné ze tříd už rozkládá křeček. Jeho věčným údělem je dělat ředitele na škole, kam dochází i Bart Simpson, který má bezesporu na svědomí vandalismus podepsaný záhadným „El Barto“. S tímto klučinou ředitel zažívá mnohá trápení, avšak v několika dílech se mimoškolně velmi sblíží a to jen proto, aby si nakonec zas odpřisáhli věčný boj mezi žákem a ředitelem. Škola pod jeho vedením zrovna finančně neprosperuje, a tak se snaží získat peníze pro lepší výbavu různými způsoby, jako třeba dotací za práci Lízy Simpsonové, přečerpáváním nafty z cizích autobusů, případně nízkonákladovými exkurzemi do továren na krabice.\n\nByl desátníkem ve Vietnamské válce, ve které byl ještě jako Armin Tamzarian a po údajné smrti jeho seržanta Skinnera si přivlastnil jeho identitu. Nicméně byl soudcem Springfieldu prohlášen za Seymoura Skinnera.\n\nAsi nejvíce se obává školního inspektora Garyho Chalmerse, který dohlíží na Springfieldský vzdělávací distrikt a často na něj zvyšuje hlas.\n\nDříve, než došlo k osudnému incidentu, býval prý pohodovým a oblíbeným ředitelem. Před řadou let jej jeden ze studentů ze šprýmu na několik dní uzavřel v bazénu plném červů a od té doby je nevrlý vůči studentům.\n\nJe alergický na buráky.\n\n"}
{"id": "298953", "url": "https://cs.wikipedia.org/wiki?curid=298953", "title": "Gentoo/FreeBSD", "text": "Gentoo/FreeBSD\n\nGentoo/FreeBSD je Unix-like operační systém vyvíjený vývojáři Gentoo Linuxu s cílem přenést design, strukturu a nástroje (jako Portage a Gentoo Linux baselayout) Gentoo Linuxu na operační systém FreeBSD. Gentoo/FreeBSD je částí většího projektu Gentoo/*BSD (který je součástí Gentoo/Alt). Projekt je stále ve vývoji, ale v současnosti je téměř zcela funkční a je možné jej nainstalovat z mirror serverů Gentoo (krátký návod).\n\nProjekt Gentoo/FreeBSD si klade za cíl vytvořit systém používající layout a systém init skriptů Gentoo Linuxu, ale bežící nad jádrem FreeBSD.\n\nGentoo/FreeBSD také používá GNU toolchain z Gentoo Linuxu namísto originálního z FreeBSD.\n\nebuildy pro systém FreeBSD jsou integrovány v hlavním portage stromu, nicméně jsou daleko od kompletního stavu, protože je nutné množství balíčků portovat a protože je potřeba vytvořit oficiální bootROM (LiveCD) (nyní se pro instalaci používá FreeSBIE LiveCD nebo FreeBSD setup CD).\n\nSoučasným (polo)oficiálním logem pro Gentoo/FreeBSD je „zdémonizované“ písmeno G, jež je odvozeno od originálního loga Gentoo Linuxu (odtud písmeno G) a inspirováno BSD Daemonem. Vytvořil ho Marius Morawski.\n\n\n"}
{"id": "298954", "url": "https://cs.wikipedia.org/wiki?curid=298954", "title": "Matěj (apoštol)", "text": "Matěj (apoštol)\n\nSvatý Matěj (také Matyáš, z hebrejského \"Matatjá\" a řeckého \"Matthias\") byl apoštol vybraný podle knihy Skutků na místo Jidáše, aby zůstal zachován počet Dvanácti. Přes stejný původ jména by se neměl zaměňovat s apoštolem a evangelistou Matoušem.\n\nO Matějově životě víme jen tolik, že byl Žid, že s Ježíšem „chodil od křtu Janova“ a na návrh apoštola Petra byl vybrán jako náhrada za zemřelého Jidáše:\nPatřil tedy patrně k širšímu okruhu Ježíšových „učedníků“ a podle různých tradic působil jako misionář v Judsku a v dnešní Gruzii a zemřel snad kolem roku 63, podle jedněch jako mučedník v Jeruzalémě, podle jiných v Kolchidě (Gruzii).\n\nPodle velmi staré tradice dala svatá Helena jeho ostatky převézt do Říma, odkud se část dostala do Trevíru v Německu, kde je dodnes uctíván. Mramorový renesanční náhrobek sv. Matěje ze 16. století je rovněž v Padově, v kapli při kostele Santa Giustina. Podle řeckých pramenů je však pohřben v římské pevnosti Gonio (Apsaros) v Gruzii. Je velmi pravděpodobné, že se jedná o dvě nebo tři různé osoby, které zejména apokryfní spisy zaměnily. Jean Bolland se domníval, že jednou z nich mohl být jeruzalémský biskup Matyáš (kolem 120).\n\nSvatý Matěj Apoštol se obvykle zobrazuje s knihou a někdy se sekerou, jíž byl prý popraven.\n\nZápadní církev slavila svátek svatého Matěje 24. února (v přestupném roce 25. února) a tak si jej dodnes připomínají luterské církve, kdežto v katolické církvi byl svátek od roku 1970 přesunut na 14. květen. Tak jej dnes slaví také anglikánské a episkopální církve. Ve východních církvích se svátek slaví 9. srpna.\n\nSvatému Matěji je zasvěceno mnoho kostelů a Matěj je také běžné křestní jméno. Tradiční Matějská pouť v Praze jako zábavní akce stále začíná kolem 24. února, už dávno se však nekoná u poutní cesty ke kostelu svatého Matěje nad Šáreckým údolím, kde původně vznikla. Vzhledem k přesunu svátku v českém liturgickém kalendáři na 14. května se původní svatomatějská pouť ke kostelu svatého Matěje nyní slaví v odlišném termínu.\n\n\n"}
{"id": "298955", "url": "https://cs.wikipedia.org/wiki?curid=298955", "title": "Alright, Still", "text": "Alright, Still\n\nAlright, Still je debutové album britské zpěvačky Lily Allenové, které vyšlo v červenci 2006. Album před svým vydáním bylo zveřejněno na osobním Myspace profilu Lily. A na konci roku 2006 byla deska za daný rok sedmadvacátá nejprodávanější ve Velké Británii. Časopis Rolling Stone označil desku za třináctou nejlepší pro rok 2007.\n\nDeska byla nominována i na cenu Grammy Award v kategorii \"Nejlepší alternativní hudební album\".\n"}
{"id": "298956", "url": "https://cs.wikipedia.org/wiki?curid=298956", "title": "Martin Prince", "text": "Martin Prince\n\nMartin Prince je fiktivní postava z amerického animovaného seriálu Simpsonovi. Hlas mu propůjčila Russi Taylor – v epizodě \"Lízina svatba\" to byl Dan Castellaneta. Jméno Prince bylo zadáno podle zpěváka Prince (původně ho i daboval).\n\nJako všechny děti je i on malého vzrůstu. Má pískově blond vlasy a většinou nosívá bílou košili, v jejíž kapse mívá zasunutou propisovací tužku. Je neuvěřitelně geniální (má IQ 216). Zvládl napsat 3hodinový test asi za půl minuty a IQ test měl asi o 20 minut dříve.\n\nMartin je Bartův spolužák a zároveň rival Lízy Simpsonové, co se inteligence týče. Díky svému nadměrnému zájmu o výuku je miláčkem všech učitelů. Mimo jiné je i hlavní osobou, kterou si Nelson Muntz často vybírá jako oběť svého šikanování. Je nejspíš homosexuál. Je jeden ze dvou žáků, kteří se na škole naučí číst a psát.\n\n"}
{"id": "298960", "url": "https://cs.wikipedia.org/wiki?curid=298960", "title": "Hoffman", "text": "Hoffman\n\nPříjmení Hoffman nosí více významných osobností:\n\n\n"}
{"id": "298964", "url": "https://cs.wikipedia.org/wiki?curid=298964", "title": "Dna", "text": "Dna\n\nDna neboli pakostnice (pokud postihuje palec u nohy, označuje se též jako podagra), odborně \"arthritis urica\" (v některých pramenech \"arthritis uratica\"), je onemocnění obvykle charakterizované opakujícími se záchvaty akutní zánětlivé artritidy, projevující se zarudlým, velmi citlivým a horkým otokem kloubu. Nejčastěji je postižen metatarzofalangeální kloub u kořene palce u nohy (přibližně v 50 % případů). Nemoc se ale může projevit i jako tofus, ledvinové kameny nebo urátová nefropatie. Způsobena je zvýšenou hladinou kyseliny močové v krvi. Kyselina močová krystalizuje a vzniklé krystalky se ukládají v kloubech, šlachách a okolních tkáních.\n\nPotvrzením klinické diagnózy je přítomnost charakteristických krystalů v kloubní tekutině. Symptomy se obvykle zlepší po nasazení nesteroidních protizánětlivých léků (NSAID), steroidů nebo kolchicinu. Jakmile akutní záchvat odezní, hladinu kyseliny močové lze obvykle udržovat na nízké hodnotě prostřednictvím změn životního stylu; u osob s častými záchvaty přispívá podávání allopurinolu či probenecidu k dlouhodobé prevenci.\n\nVýskyt dny se v posledních desetiletích zvýšil – v určitém okamžiku života postihuje tato nemoc kolem 1–2 % obyvatel západního světa. Má se za to, že k tomuto nárůstu dochází rozvojem rizikových faktorů u populace, k nimž patří metabolický syndrom, prodloužení očekávané délky života a změny ve způsobu stravování. Dna byla v historii známa jako „nemoc králů“ či „nemoc bohatých“.\n\nV lékařství se určitá forma dny označuje podle místa uložení krystalických hmot kyseliny močové nebo podle místa vzniku záchvatů: noha – \"podagra\", ruka – \"chiragra\", rameno – \"omagra\".\n\nDna se projevuje nejrůznějšími způsoby, z nichž nejobvyklejší jsou opakující se záchvaty akutní zánětlivé artritidy (zarudlý, citlivý, horký a oteklý kloub). Nejčastěji je postižen metatarzofalangeální kloub u kořene palce u nohy, a to v polovině všech případů dny. Zasaženy mohou být ovšem i jiné klouby, jako paty, kolena, zápěstí a klouby prstů na rukou. Bolesti kloubů obvykle začínají v rozmezí 2–4 hodin, a to v noci. Příčinou je snížená tělesná teplota po ulehnutí ke spánku. Bolest kloubů mohou občas doprovázet i jiné symptomy, například vyčerpanost a horečka.\n\nDlouhodobě zvýšená hladina kyseliny močové (hyperurikemie) může vést k dalším symptomům, včetně tvrdých, nebolestivých ložisek krystalů kyseliny močové, označovaných jako tofy. Rozsáhlý výskyt tofů může pak vést k chronické artritidě v důsledku eroze kostí. Zvýšená hladina kyseliny močové může rovněž způsobit ukládání jejích krystalů v ledvinách, což vede k tvorbě kamenů a následné urátové nefropatii.\n\nZákladní příčinou dny je hyperurikémie. Ta může být vyvolána celou řadou faktorů, včetně skladby jídelníčku, genetických dispozic nebo snížené sekrece urátů, solí kyseliny močové. Snížené vylučování kyseliny močové ledvinami je primární příčinou hyperurikémie v přibližně 90 % případů, zatímco nadměrná produkce stojí za pouhými 10 % případů. V jistém období života se dna projeví u asi 10 % osob trpících hyperurikémií. Riziko rozvinutí dny se však liší v závislosti na stupni hyperurikémie. Pokud se hodnoty hladiny kyseliny močové pohybují mezi 415 a 530 μmol/l (7 a 8,9 mg/dl), riziko je 0,5 % ročně; u osob s hodnotou vyšší než 535 μmol/l (9 mg/dl) je riziko 4,5 % ročně.\n\nSložení jídelníčku je příčinou asi 12 % případů dny a souvisí se zvýšenou konzumací alkoholu, fruktózy ze slazených nápojů, masa a mořských plodů. K dalším spouštěcím faktorům patří tělesné poranění a prodělaný chirurgický zákrok. Nedávno provedené studie prokázaly, že jisté složky jídelníčku, kdysi považované za faktory se dnou související, ji ve skutečnosti neovlivňují – a to včetně konzumace na purin bohaté zeleniny (například fazolí, hrachu, čočky a špenátu) a celkového množství bílkovin přijatých ve stravě. Konzumace kávy, vitamínu C a mléčných výrobků, stejně jako tělesná zdatnost, se zdají riziko nemoci snižovat. To je podle všeho částečně způsobeno jejich vlivem na snižování inzulinové rezistence.\n\nVýskyt dny je do jisté míry genetickou záležitostí - genetické faktory přispívají k přibližně 60 % variability hladiny kyseliny močové. S výskytem dny jsou často spojovány tři geny, nazývané \"SLC2A9\", \"SLC22A12\" a \"ABCG2\"; variace v jejich skladbě mohou riziko onemocnění přibližně zdvojnásobit. Mutace vedoucí ke ztrátě funkce u genů \"SLC2A9\" a \"SLC22A12\" způsobují dědičnou hypourikémii tím, že snižují absorpci urátů a zapříčiňují jejich neomezenou tvorbu. Dna je také komplikací několika vzácných genetických poruch, k nimž patří familiární juvenilní hyperurikemická nefropatie, medulární cystická nemoc ledvin, nadměrná aktivita fosforibosyl-pyrofosfát syntetázy a nedostatek hypoxantin-guanin fosforibosyltransferázy, jenž provází Lesch-Nyhanův syndrom.\n\nDna se často objevuje v kombinaci s jinými onemocněními. V téměř 75 % případů doprovází metabolický syndrom, což je kombinace abdominální obezity, vysokého krevního tlaku, inzulinové rezistence a abnormální hladiny lipidů. K dalším onemocněním běžně komplikovaným dnou patří polycytémie, otrava olovem, selhání ledvin, hemolytická anémie, lupénka a transplantace solidních orgánů. Index tělesné hmotnosti vyšší nebo roven 35 zvyšuje u mužů riziko dny trojnásobně. Dlouhodobé vystavení působení olova a alkoholu obsahujícího olovo jsou rizikovými faktory kvůli škodlivému účinku tohoto prvku na funkci ledvin. Lesch-Nyhanův syndrom často souvisí s dnavou artritidou.\n\nSe záchvaty dny bývají často dávána do souvislosti diuretika. Nízké dávky hydrochlorothiazidu však podle všeho riziko nezvyšují. Další léky, které mohou mít na dnu vliv, zahrnují niacin a aspirin (kyselina acetylsalicylová). Imunosupresivní léky cyklosporin a takrolimus mohou rovněž dnu vyvolat; cyklosporin pak zejména v kombinaci s hydrochlorothiazidem.\n\nDna je poruchou metabolismu purinů a dochází k ní, když jeho výsledný produkt, kyselina močová, krystalizuje ve formě monosodium urátu a ukládá se v kloubech, na šlachách a v okolních tkáních. Krystaly monosodium urátu pak vyvolávají místní imunitně zprostředkovanou zánětlivou reakci; jedním z klíčových proteinů zánětlivé kaskády je pak interleukin 1β. Absence urikázy, k níž došlo v důsledku evoluce u člověka a vyšších primátů a která má za úkol rozkládat kyselinu močovou, způsobila, že toto onemocnění je poměrně běžné.\n\nSpouštěcí faktory pro ukládání kyseliny močové nebyly doposud zcela objasněny. Krystalizovat může tato látka i při běžné hladině v organismu, mnohem pravděpodobnější je ale tento jev při hladině zvýšené. Další faktory, které jsou podle všeho při spuštění epizody akutní artritidy důležité, zahrnují nízkou teplotu, náhlé změny hladiny kyseliny močové, acidózu, výpotek v kloubech a výskyt proteinů mezibuněčné hmoty, například proteoglykanů, kolagenu a chondroitin sulfátu. Zvýšené ukládání při nízkých teplotách částečně vysvětluje, proč jsou nejčastěji ovlivněny klouby chodidel. Náhlé změny hladiny kyseliny močové mohou být způsobeny řadou faktorů, včetně poranění, chirurgického zákroku, chemoterapie, diuretik a zahájení nebo ukončení užívání allopurinolu. Ve srovnání s jinými přípravky na léčbu vysokého krevního tlaku znamenají blokátory vápníkových kanálů a losartan nižší riziko dny.\n\nDnu lze diagnostikovat a léčit bez dalších vyšetření u osob trpících hyperurikémií a klasickou podagrou. Pokud však jsou o diagnóze pochybnosti, měla by být provedena analýza synoviální tekutiny. Rentgenové snímkování je pro stanovení diagnózy chronické dny velmi užitečné, u akutních záchvatů je však lze využít jen minimálně.\n\nKonečná diagnóza dny je založena na identifikaci krystalů monosodium urátu v synoviální tekutině (tekutině obklopující klouby) či na výskytu tofu. Veškeré vzorky synoviální tekutiny získané z nediagnostikovaných zanícených kloubů by měly být analýze na tyto krystaly podrobeny. Při zkoumání mikroskopem využívajícím polarizovaného světla mají tyto krystaly strukturu podobnou jehlám a silný negativní dvojlom. Provedení uvedeného testu je složité a často vyžaduje zkušeného odborníka. Navíc musí být tekutina zkoumána relativně rychle po odběru, neboť teplota a pH ovlivňují její rozpustnost.\n\nHyperurikémie je klasickým znakem dny; v téměř polovině případů dny se však neobjevuje a u většiny osob se zvýšenou hladinou kyseliny močové se dna nikdy nerozvine. Diagnostická hodnota měření hladiny kyseliny močové je tedy v tomto případě omezená. Hyperurikémie je definována jako hladina urátů v plazmě vyšší než 420 μmol/l (7,0 mg/dl) u mužů a 360 μmol/l (6,0 mg/dl) u žen. K dalším často prováděným krevním testům patří zjišťování počtu bílých krvinek, hladiny elektrolytů v krvi, funkce ledvin a sedimentace červených krvinek (ESR). Ke zvýšení počtu bílých krvinek a ESR ale může u dny dojít, aniž by byl organismus napaden infekcí. Byl dokonce zaznamenán počet bílých krvinek o hodnotě 40,0×10/l (40 000/mm).\n\nNejdůležitějším prvkem diferenciální diagnostiky u dny je vyloučení septické artritidy. Tu je třeba uvážit u osob se znaky infekce nebo u těch, jejichž stav se ani po léčbě nelepší. K přesnému stanovení diagnózy je možno provést Gramovo barvení synoviální tekutiny a bakteriologický rozbor. K dalším onemocněním s podobnými příznaky jako dna patří pseudodna a revmatoidní artritida. Dnavý tofus, zejména pokud se nevyskytuje v místě kloubu, může být mylně pokládán za karcinom bazálních buněk nebo jiný druh nádoru.\n\nKe snížení hladiny kyseliny močové přispívají jak změny životního stylu, tak léky. Účinné změny životního stylu a jídelníčku zahrnují sníženou konzumaci masa a mořských plodů, adekvátní příjem vitamínu C, omezení konzumace alkoholu a fruktózy a předcházení obezitě. U obézních mužů snížila nízkokalorická dieta hladinu kyseliny močové o 100 µmol/l (1,7 mg/dl). Konzumace vitamínu C v množství 1500 mg za den snižuje riziko dny o 45 %. Riziko dny snižuje také pití černé kávy, nikoli však čaje. Dna se může rozvinout i v důsledku spánkové apnoe, kdy dochází k uvolňování purinů z buněk nedostatečně zásobených kyslíkem. Léčba spánkové apnoe pak snižuje výskyt záchvatů dny.\n\nPrvotním cílem léčby je ustálit symptomy akutního záchvatu dny. Opakovaným záchvatům lze předcházet různými léky používanými ke snížení hladiny kyseliny močové v krevním séru. Bolest snižují ledové obklady aplikované po dobu 20 až 30 minut několikrát denně. Léčbu akutních případů lze provádět pomocí nesteroidních protizánětlivých léků (NSAID), kolchicinu a steroidů, prevencí je podávání allopurinolu, febuxostatu a probenecidu. Snížení hladiny kyseliny močové může vést k vyléčení nemoci. Důležitá je také léčba souběžných onemocnění.\n\nLéky NSAID jsou obvyklým prvotním způsobem léčby dny; žádný z nich není výrazně méně či více efektivní než ostatní. Zlepšení bývá patrné po čtyřech hodinách, přičemž léčba pokračuje po dobu jednoho až dvou týdnů. Tato skupina léků se však nedoporučuje u osob s jistými zdravotními problémy, jako je například gastrointestinální krvácení, selhání ledvin nebo selhání srdce. Indomethacin je v případech dny historicky nejvyužívanějším lékem NSAID; některým nemocným však lze přednostně podávat alternativní léky, jako je ibuprofen, které sice nejsou tak efektivní, nezpůsobují však tolik nežádoucích účinků. Osobám, které jsou po užití léků NSAID vystaveny nežádoucím gastrointestinálním účinkům, lze předepsat dodatečný inhibitor protonové pumpy.\n\nKolchicin je alternativním přípravkem pro ty, kdo léky NSAID nesnášejí. Jeho nežádoucí účinky (zejména gastrointestinální obtíže) omezují jeho širší využití. Zažívací potíže však závisí na podané dávce a riziko lze tedy snížit podáním nižších, přitom však stále efektivních dávek. Kolchicin může ovlivňovat působení jiných běžně předepisovaných léků, jako je například atorvastatin a erytromycin.\n\nGlukokortikoidy se zdají být stejně účinné jako léky NSAID a lze je použít v případě kontraindikace na NSAID. Vedou rovněž ke zlepšení stavu po injekci do kloubu; předtím je však nutno vyloučit zánět kloubu, neboť steroidy toto onemocnění zhoršují.\n\nPřípravek peglotikáza (krystexxa) byl pro léčbu dny schválen v USA v roce 2010. Nabízí možnost léčby 3 % osob, které jiné léky netolerují. Peglotikáza se podává jako nitrožilní infúze každé dva týdny a podle dosavadních údajů snižuje hladinu kyseliny močové u výše uvedené populace.\n\nPro prevenci dalších záchvatů dny se využívá řada jiných léků, mimo jiné také inhibitory xantinoxidázy (jako jsou allopurinol a febuxostat) a urikosurika (včetně probenecidu a sulfinpyrazonu). Obvykle jsou nasazeny jeden až dva týdny po odeznění akutního záchvatu (existují totiž teoretické obavy ze zhoršení stavu) a často jsou kombinovány buď s léky NSAID nebo kolchicinem, a to po dobu prvních tří až šesti měsíců. Jejich podávání se nedoporučuje, pokud nemocný neprodělal dva záchvaty dny, pokud nedošlo k poškození kloubu a neobjeví se tofy nebo urátová nefropatie, neboť do tohoto okamžiku se léky zdají být cenově neefektivní. Opatření ke snížení hladiny urátů by měla být posílena až do doby, kdy hladina kyseliny močové v krevním séru klesne pod 300–360 µmol/l (5,0-6,0 mg/dl), a mělo by se v nich pokračovat po neomezenou dobu. Pokud jsou tyto léčivé přípravky v době záchvatu podávány dlouhodobě, doporučuje se jejich užívání ukončit. Jestliže se hladinu kyseliny močové nedaří dostat pod hodnotu 6,0 mg/dl a záchvaty stále pokračují, jde o selhání léčby a dna je pak označena jako refrakterní (nereagující na léčbu). Celkově se probenecid zdá méně účinný než allopurinol.\n\nUrikosurika se typicky předepisují v případech snížené sekrece kyseliny močové, zjištěné na základě výsledků 24hodinového sběru moči při hladině kyseliny močové nižší než 800 mg. Urikosurika se ale nedoporučují u osob s anamnézou ledvinových kamenů. V případech, kdy množství vyloučené moči během 24 hodin přesáhne 800 mg, což svědčí o její nadměrné tvorbě, preferuje se podání inhibitoru xantinoxidázy.\n\nInhibitory xantinoxidázy (včetně allopurinolu a febuxostatu) blokují produkci kyseliny močové; dlouhodobá léčba pomocí těchto přípravků je bezpečná a dobře snášena a lze ji použít i u osob s ledvinovými potížemi nebo močovými kameny (i když allopurinol může u malého počtu jedinců způsobit přecitlivělost). V takových případech se doporučuje alternativní léčivý přípravek febuxostat.\n\nNeléčený akutní záchvat dny obvykle odezní během pěti až sedmi dnů. U 60 % lidí ale do jednoho roku dochází k dalšímu záchvatu. U osob trpících dnou existuje zvýšené riziko vysokého krevního tlaku, cukrovky, metabolického syndromu, onemocnění ledvin a kardiovaskulárních chorob, a tedy i vyšší riziko úmrtí. To může částečně souviset s inzulinovou rezistencí a obezitou, avšak některé faktory zvýšeného rizika působí zřejmě nezávisle na nich.\n\nBez léčby se může akutní dna rozvinout v chronickou dnu vedoucí k poškození kloubního povrchu, deformaci kloubů a vzniku nebolestivých tofů. Tofy se vyskytují u 30 % osob po pěti letech neléčené nemoci. Tvoří se často na helixu (zevním přehnutém okraji ušního boltce), nad výběžkem kosti loketní nebo na Achillových šlachách. Agresivní léčbou se mohou vstřebat. Častou komplikací dny bývají ledvinové kameny. Tato komplikace postihuje 10 až 40 % osob a dochází k ní kvůli nízké hodnotě pH moči, která podporuje srážení kyseliny močové. Vyskytovat se mohou i jiné formy chronické poruchy funkce ledvin.\n\nV jistém momentu života postihuje dna přibližně 1 až 2 % západní populace a četnost tohoto onemocnění stále stoupá. V letech 1990 až 2010 se jeho výskyt přibližně zdvojnásobil. Vědci se domnívají, že příčinou zvýšeného výskytu dny je prodloužení očekávané délky života, změna stravovacích návyků a také vyšší výskyt onemocnění souvisejících se dnou, například metabolického syndromu nebo vysokého krevního tlaku. Bylo zjištěno, že na četnost výskytu dny má vliv několik faktorů, například věk, rasa nebo roční období. Toto onemocnění postihuje 2 % mužů starších 30 let a žen starších 50 let.\n\nVe Spojených státech je u mužů afroamerického původu dvakrát vyšší pravděpodobnost, že dnou onemocní, než u mužů rasy europoidní. Výskyt tohoto onemocnění je vysoký mezi národy pacifických ostrovů a u Maorů na Novém Zélandu, naopak u australských domorodců (Aboridžinců) se navzdory vysoké průměrné koncentraci kyseliny močové v séru vyskytuje vzácně. Běžným se toto onemocnění stalo v Číně, Polynésii a v městských oblastech subsaharské Afriky. Některé studie zjistily, že k záchvatům dny dochází častěji na jaře. Je to spojováno se sezónními změnami stravy, konzumací alkoholu, fyzickou aktivitou a teplotou.\n\nAnglický výraz pro dnu („gout“) použil jako první mnich Randolf z Bockingu někdy kolem roku 1200 po Kr. Odvodil ho z latinského slova „gutta“, které znamená kapku (tekutiny). Podle slovníku Oxford English Dictionary tento výraz vychází z humorální teorie a z „představy chorobné látky odkapávající z krve na klouby a jejich okolí“.\n\nDna byla ale známa už ve starověku. V minulosti se jí říkalo „král všech nemocí a nemoc králů“ nebo „nemoc bohatých“. První zmínka o dně pochází z Egypta z doby 2600 let př. Kr., a to z popisu artritidy palce na noze. Řecký lékař Hippokratés se o tomto onemocnění zmínil kolem roku 400 př. Kr. ve svých \"Aforismech\" a povšiml si, že se nevyskytuje u eunuchů ani u žen před menopauzou. Aulus Cornelius Celsus (30 po Kr.) zase popsal souvislost s alkoholem, pozdější výskyt onemocnění u žen a související ledvinové problémy:\nTaké hustá moč, z níž se tvoří bílý sediment, naznačuje, že se lze obávat bolesti a choroby v oblasti kloubů nebo vnitřních orgánů... Potíže s klouby na rukou a nohou jsou velmi časté a úporné, jako tomu je například v případě podagry a cheiragry. Ty jen vzácně postihují eunuchy a chlapce před prvním pohlavním stykem se ženou nebo ženy s výjimkou těch, u nichž byl potlačen menses... někdo získá celoživotní odolnost tím, že se zdrží pití vína a medoviny a vyvaruje se vyhledávání sexuálních rozkoší.\n\nV roce 1683 popsal anglický lékař Thomas Sydenham výskyt onemocnění v časných ranních hodinách s tím, že si nejčastěji vybírá starší muže:\nPacienti se dnou bývají obvykle starší muži nebo muži, kteří se v mládí natolik vyčerpali, až předčasně zestárli — ze všech neřestí přitom tou nejčastější bývá předčasné a nadměrné holdování sexuálním rozkoším a podobným vyčerpávajícím vášním. Oběť jde spát a když usíná, těší se dobrému zdraví. Kolem druhé hodiny ranní ji vzbudí krutá bolest v palci na noze, vzácněji v patě, kotníku nebo nártu. Bolí to jako při vykloubení, ale postižený má pocit, jako kdyby mu bolavá místa polévali studenou vodou. Poté přichází zimnice, třesavka a nízká horečka... Noc probíhá v mukách, beze spánku, nemocný obrací postiženou částí a neustále mění polohu. Převalování na lůžku neustává a stejně tak neustává ani bolest mučeného kloubu, která se s tím, jak záchvat postupuje, ještě zhoršuje.\n\nHolandský vědec Anthony van Leeuwenhoek popsal v roce 1679 jako první vzhled krystalků soli kyseliny močové pod mikroskopem. V roce 1848 si anglický lékař Alfred Baring Garrod uvědomil, že příčinou dny je právě nadměrné množství kyseliny močové v krvi.\n\nU většiny ostatních živočichů se dna vyskytuje vzácně díky jejich schopnosti produkovat enzym urikázu, který štěpí kyselinu močovou. Člověk ani lidoopi ale tuto schopnost nemají, a proto je u nich dna běžným onemocněním. Vědci se nicméně domnívají, že dnou trpěl i jedinec druhu \"Tyrannosaurus rex\" známý jako Sue.\n\nV současné době se zkoumá několik nových léků k léčbě dny, například anakinra, kanakinumab nebo rilonacept. K dispozici je také rekombinantní urikáza (rasburikáza), avšak možnosti podávání tohoto enzymu jsou omezené, protože vyvolává autoimunitní odpověď organismu. Proto se pracuje na vývoji verze s méně antigenními účinky.\n\n"}
{"id": "298970", "url": "https://cs.wikipedia.org/wiki?curid=298970", "title": "Step", "text": "Step\n\nStep je označení pro travnaté oblasti mírného pásu. Rozkládají se na celkové rozloze přes 9 mil km². Stepní klima se vyznačuje horkými léty a chladnými zimami. Celoročně je zde nedostatek srážek pro růst dřevin. Vegetační období netrvá déle než čtyři měsíce. Stepní půdy bývají velmi úrodné a v dnešní době jsou stepi proměněny ve světové obilnice.\n\nNázev step vznikl v ruštině pro travnaté formace mírného pásu. Pro travnaté formace tropů a subtropů se používá název savana.\n\nStepi pokrývají rozsáhlá území v nitru Eurasie, Severní Ameriky. Na jižní polokouli se vyskytují v Argentině.\n\nMohelenská hadcová step je jediná step vyskytující se v ČR.\nObdobí vegetačního klidu je zde v zimě a v létě. Období vegetačního rozkvětu na jaře a na podzim. Léto bývá velmi suché a mnohé organismy ho přečkávají v klidových stádiích (anabióza, estivace). Roční úhrn srážek se pohybuje v rozmezí 300–500 mm. Na severní hranici s geobiomem opadavého listnatého lesa se vytvořila přechodná lesostep. V dnešní době jsou lesostepi přeměněny v pole. Maďarská step, nazývaná pusta, je antropogenně podmíněnou stepí, kdy zde lidskou činností byly v průběhu dějin vykáceny stromy.\n\nZaujímají značné plochy v Kazachstánu a sahají až do Mongolska. Zdejší klima je extrémně kontinentální a období vegetačního klidu zde panuje od září až do května. V zimě sněhová pokrývka může chybět a tak je půda na jaře suchá a k vegetačnímu rozvoji dochází až v pozdním létě. Na horských hřbetech zaujímají pozici horské luční stepi, které s rostoucí nadmořskou výškou přecházejí v březové lesy a nakonec v jehličnatou tajgu.\n\nZdejší klima má subhumidní charakter. Průměrné roční úhrny srážek se pohybují od 500 mm v chladnějších oblastech až k 1000 mm v teplejších oblastech. Teplot zde ubývá od jihu k severu a srážek ubývá od východu k západu. To způsobilo zákonité rozčlenění severoamerických stepí na čtyři pásy probíhající severojižním směrem. Od východu k západu se zde vyskytují: lesostep, dlouhostébelnatá prérie, smíšená prérie a krátkostébelnatá prérie.\nV dlouhostébelnatých neboli pravých prériích činí roční úhrn srážek zhruba 600–1000 mm. Četné požáry a kdysi velká stáda bizonů znemožňovaly uchycení semenáčků dřevin. Dominujícím druhem v dlouhostébelnaté prérii je až 2 metry vysoká tráva vousatka.\nV přechodných smíšených prériích začínají vysoké traviny ustupovat travinám nízkým. Tyto prérie jsou využívány jako zemědělská půda.\nKrátkostébelnaté prérie zaujímají území na východním okraji Rocky Mountains. Zdejší klima je už semiaridní s úhrnem srážek 300–450 mm. Půdy jsou kaštanozemě. Převládá zde nízká „bizoní“ tráva nebo tráva „grama“.\n\nPampa se rozkládá ve východní Argentině. V porovnání se stepmi severní polokoule zde panují příznivější klimatické podmínky. V zimě se zde prakticky nevyskytují mrazy. Srážky jsou rovněž relativně vysoké 800–1000 mm. V minulosti se zde patrně vyskytovaly i lesy, ale činností člověka byly odstraněny. V dnešní době je pampa velmi hustě osídlena a využívána k zemědělství.\n\nVýznamnou skupinu představují dobře pohybliví kopytníci. Další skupinu tvoří drobní hlodavci. Poslední skupinu tvoří šelmy a draví ptáci.\n\nZ býložravců zde žije sajga tatarská, osel kulan, v minulosti kůň Převalského; dále stepní svišť bobak, sysel, křeček, slepec, zajíc, krtek, vlk, kočka stepní neboli manul, rys karakal, orel stepní, sup, bažant a jeřáb.\n\nV minulosti zde žila ohromná stáda bizonů, dnes přežívají v rezervacích. Dále je pro toto prostředí typický vidloroh americký, kojot prériový, psoun prériový, tetřívek prériový a sova zemní\n\nŽijí zde mara stepní neboli zajíc pampový, jelenec quazny, pudu jižní neboli jelínek pudu, nandu pampový, nandu stepní a lama guanako.\n\nPodnebí stepí historicky nepřálo usedlému životnímu stylu, protože se zde nenacházelo příliš dřeva a srážky byly nízké. Obyvatelé proto byli nomádi živící se pastevectvím a závislí na koních jako dopravním prostředku. Až v poslední době snadná doprava materiálů pomocí železnice a zčásti i umělé zavlažování umožnily většinu stepních oblastí zúrodnit.\n\nEuroasijské stepi byly po mnoho tisíciletí domovem rozličných kočovných kmenů, které často napadaly zemědělské civilizace v Evropě, na Blízkém východě a v Číně. Ve starověku to byli např. Kimmeriové, Skythové a Sarmati, v období stěhování národů Hunové a Avaři a ve středověku obávaní Mongolové (Tataři) nebo turkičtí Kumáni, kteří se pod tlakem Mongolů usadili ve 13. století na území Malé a Velké Kumánie v Maďarsku. Stále zemědělské osídlení jihoruských a ukrajinských stepí (tzv. Divoká pole) neumožňovaly až do 18. století nájezdy obávaných Krymských Tatarů.\n\nČína na tom byla po celou svou historii stejně, ba dalo by se říci ještě hůř, protože oblast stepí byla blíže, ostřeji ohraničená a lépe dostupná, což přimělo starověké Číňany k postavení slavné Velké čínské zdi na ochranu před kočovnými nájezdy. Přesto však byla Čína kočovníky několikrát ovládnuta, např. Mongoly, kteří založili dynastii Jüan. Později Čína zničila jednu z posledních velkých nomádských říší Džúngarský chanát.\nV Severní Americe byly prérie velice rychle osídleny Indiány po příchodu bělochů, kteří s sebou přivezli zvíře životně důležité k přežití ve stepi - koně. Tyto kultury však byly o několik staletí později zničeny rozpínajícími se Spojenými státy a prérie z větší části rozorány, ačkoli dodnes některé kmeny přežívají v rezervacích.\n\nPodobně dopadla část eurasijských stepí – nejprve byly zúrodněny stepi na Ukrajině a evropském Rusku, od roku 1954 i celiny v Kazachstánu. Pokus o zúrodnění celin se však nesetkal s přílišným úspěchem, především kvůli suchému klimatu. Mongolská step je již pro zemědělství téměř zcela nevyužitelná kvůli nehostinnému klimatu.\n\nProto si některé národy eurasijských stepí dodnes zachovaly svůj původní kočovný styl života, jedná se především o Mongoly a Kazachy. Ten však dnes ustupuje postupné urbanizaci - lidé se stěhují do měst za prací a příslibem lepší životní úrovně.\n\n\n"}
{"id": "298972", "url": "https://cs.wikipedia.org/wiki?curid=298972", "title": "Pierre Moerlen", "text": "Pierre Moerlen\n\nPierre Moerlen (23. října 1952 Colmar – 3. května 2005 Štrasburk) byl francouzský bubeník a perkusionista, známý především jako člen skupiny Gong. Významně také spolupracoval s multiinstrumentalistou Mikem Oldfieldem.\n\nPierre Moerlen se narodil ve francouzském Colmaru jako třetí z celkem pěti potomků varhaníka Maurice Moerlena a jeho ženy, učitelky hudby. Všech pět Moerlenových dětí se od mala učilo hrát na hudební nástroje a všichni se později stali hudebníky. Pierrův mladší bratr, Benoit Moerlen, je také perkusionista (taktéž spolupracoval s Gongem a Mikem Oldfieldem).\n\nPierre Moerlen se naučil hrát na bicí nástroje ve Štrasburku pod vedením Jeana Batigneho, zakladatele \"Percussions de Strasbourg\". Moerlen byl také členem dvou rockových a jazzrockových kapel, kde potkal Gabriela Federowa, pozdějšího kytaristu skupiny Magma.\n\nV roce 1973 se Moerlen stal členem progressive rockové kapely Gong. Tentýž rok se poznal s Richardem Bransonem, majitelem hudebního vydavatelství \"Virgin Records\", a souhlasil s nabídkou zahrát s Mikem Oldfieldem světovou premiéru jeho debutu \"Tubular Bells\". Další člen Gongu, kytarista Steve Hillage, se koncertu rovněž zúčastnil. Mezi lety 1978 a 1987 pak Pierre Moerlen spolupracoval s Oldfieldem na jeho albech a rovněž hrál na několika jeho turné.\n\nČlenové skupiny Gong se neustále měnili, i Pierre Moerlen z kapely několikrát vystoupil a později se opětovně stal členem. V roce 1978, po rozpadu Gongu, založil Moerlen vlastní skupinu Pierre Moerlen's Gong, která na původní Gong navazovala. Moerlen také později spolupracoval s kapelami Magma a švédskou skupinou Tribute.\n\nPierre Moerlen zemřel náhle 3. května 2005 přirozenou smrtí.\n"}
{"id": "298973", "url": "https://cs.wikipedia.org/wiki?curid=298973", "title": "Jacques Henri Lartigue", "text": "Jacques Henri Lartigue\n\nJacques Henri Lartigue (13. června 1894 Courbevoie – 12. září 1986 Nice) byl francouzský fotograf a malíř. Proslavil se vynikajícími fotografiemi automobilových závodů, letadel a moderních pařížských žen z přelomu století. Ačkoliv jeho profesí bylo malířství, fotografoval po celý svůj život a stal se celosvětově známým a uznávaným fotografem.\n\nNarodil se 13. června 1894 v Courbevoie nedaleko Paříže rodičům Marii Haguetové a Henri Lartiguovi, měl ještě staršího bratra narozeného 2. srpna 1880. Jejich rodina patřila k nejbohatším ve Francii. Jako šestiletý fotoaparátem svého otce pořídil svoji první fotografii. Začal si zaznamenávat své myšlenky a dojmy na kousky papíru a vznikl tak začátek jeho celoživotního deníku. O dva roky později dostal od otce první fotoaparát: model o formátu 13 x 18 cm. Malý Jaques začal fotografovat vlastním fotoaparátem a také lepit obrázky do alb. Jejich obsah později přeorganizoval a nakonec vzniklo 130 těchto alb. Fotoaparáty, které dostával od svého otce, byly stále složitější, lehčí a také se lépe držely v rukou (píše se rok 1904). S nimi už mohl snímat cokoliv, i v pohybu. Mohl vytvářet třídimenzionální efekty použitím stereoskopického fotoaparátu (do roku 1928 pořídil kolem 5000 stereoskopických snímků). Naučil se používat vícenásobnou expozici.\n\nPo roce 1900 koupil Henri Lartigue sídlo Château de Rouzat blízko Puy-de-Dôme, což bylo ideální prostředí pro hry a nápady jeho dvou synů. 1907 fascinovaní letadly, Jaques a jeho bratr podnikali časté výlety na letiště. Stávali se tak svědky zkušebních letů prvních letadel. O rok později Jaques získal členskou kartu klubu Ligue Aérienne, do kterého patřili všichni tehdejší piloti a mohl tak fotografovat první letce jako byli Roland Garros, Hubert Latham, Paulhan, Lefevre, Farman a Louis Blériot. Během procházek v roce 1911 v Bois de Boulogne fotografoval Lartigue moderní „elegány“. Prodal svoji první fotografii novinám \"La Vie au Grand Air\". Další rok si Lartigue pořídil nový stereoskopický aparát – skládací Nettel 6x13, kterým mohl snímat také panoramatické záběry.\n\nJeho otec mu daroval filmovou kameru Pathé. Následující rok prodal svoje první sportovní záběry do filmového týdeníku. V lednu 1914 v Chamonix pořídil filmový záznam a také fotografie bratra Ferdinanda de Lesseps na jeho sáních poháněných vrtulí. Dne 3. srpna téhož roku Německo vyhlásilo válku Francii. Jacques Lartigue nebyl odveden do armády ze zdravotních důvodů. V roce 1915 se rozhodl stát malířem a navštěvoval Académii Jullian. Fotografoval Suzanne Lenglen, 14letou tenisovou šampionku.\n\nV roce 1916 dobrovolně nabídl svoje závodní auto (Pic-Pic 16HP) armádním lékařům v Pařížské nemocnici. O rok později, 19. května 1917 poznal Madeleine Messager, které říkal \"Bibi\". Dne 11. listopadu 1918 bylo podepsáno příměří. Mnoho přátel Lartigueovy rodiny se stalo obětí epidemie španělské chřipky. Těsně před vánočními svátky 17. prosince 1919 si Jaques Lartigue vzal za manželku Madeleine Messager.\n\nV roce 1921 jeho otec koupil automobil Hispano-Suiza 32 HP, který Lartigue mnohokrát použil na cesty kolem Francie. Věnoval stále více času malování: jeho oblíbenými tématy byly kytice, zahrady a portréty. 23. srpna se narodil jeho syn Dani. V roce 1922 Lartigue vystavoval v Galerii Georges Petit a na několika paříských salónech. To byl začátek jeho kariéry malíře. Poznává malíře Kees van Dongena. V tomto čase se také seznámil s Maurice Chevalierem a filmovým režisérem Abel Gancem, který navrhl, aby spolupracovali. Do tohoto období spadá také začátek přátelství s dvěma hvězdami jeviště, Sachou Guitrym a Yvonne Printempsovou.\n\nJejich druhé dítě, dcera Véronique, se narodila v roce 1924. Yvonne Printeps a Sacha Guitry se stali kmotry, miminko však žilo pouze několik měsíců.\nV březnu 1930 Jacques Lartigue potkal Renée Perle, modelku rumunského původu, která se na dva roky stala jeho společnicí a oblíbeným objektem jeho maleb a fotografií. Znovu vystavoval v Galerii Georges Petit a na podzimním salónu. Roku 1932 si Alexis Granowsky najal Jacquese jako asistenta režie jeho nového filmu \"Les Aventures du Roi Pausole\", napsaného podle románu Pierre Louys. V podstatě se stal hledačem talentů a míst. Vybíral herečky, které budou hrát filmových 150 „královen“ a hledal parky a vily, kde by mohla být pořízena většina záběrů.\n\nDne 12. března 1934 vstoupil do manželství s Marcelle Paolucciovou, neboli „Coco“, jak byla nazývána. Její otec byl hlavním elektrotechnikem v kasínech v Cannes a Deauville. V té době získal Lartigue reputaci jako malíř – na živobytí vydělával svým uměním. Stejně jako Van Dongen a Picabia, nabízel svoje služby jako aranžér interiérů: pracoval na slavnostech v kasínu v Cannes. Dosáhl obrovský úspěch svojí výstavou portrétů (Van Dongen, Sacha Guitry, Marlene Dietrich, Georges Carpentier a Joan Crawford) v Galerii Jouvene v Marseille.\n\nDne 12. ledna 1942 v Monte Carlo poznal Florette Orméaovou. Dne 3. října 1943 byli Jacques a Florette u toho, když nacisté zatýkali Tristana Bernarda a jeho rodinu během útoku na Hotel Windsor v Cannes. Během osvobození Paříže v roce 1944 i po něm Lartigue pořídil stovky snímků. Několik měsíců po válce si Florette Orméaovou vzal za manželku. Pár trávil svůj čas střídavě v Paříži a v Piscopu ve Val-d'Oise.\n\nV září 1946 se Lartigue zúčastnil prvního mezinárodního filmového festivalu v Cannes, původně plánovaném na rok 1939. Jako stálý návštěvník filmových studií se stal pevnou součástí této události. V roce 1950 získal Rolleiflex formátu 6x6 a začal pořizovat barevné záběry – mnoho fotografií prodával tisku. \n\nV roce 1953 jako host André Dubonneta na Cap d´Antibes poznal mladého, málo známého amerického senátora Johna F. Kennedyho. O deset let později otiskl časopis \"Life magazine\" o Jacquesovi první důležitý článek jako o fotografovi a shodou okolností to bylo číslo věnované atentátu na JFK.\n\nV roce 1954 se Lartigue stal místopředsedou nadace společnosti Gens d'Images. Albert Plécy publikoval Lartigueovy fotografie v Point de vue et Images du Monde. O rok později Gens d'Images zorganizoval výstavu fotografií v Galerie d´Orsay v Paříži, kde byly představeny práce Brassaie, Doisneaua, Man Raye a Lartigua.\n\nV roce 1957 Jacques s Florettou odcestoval do Havany na výstavu jeho maleb. Fidel Castro a jeho guerrillas začali svoje tažení v Sierra Maestra. Jacques byl nucen opustit svoje plátna, když odjel do Mexika a New Orleans.\n\nV roce 1960 Jacques koupil dům v Opio, nedaleko Grasse a odstěhoval se do něj.\n\nV roce 1962 v New Yorku ukázal svoje fotografie ze začátku 20. století Charlesi Radovi z agentury Rapho a Johnovi Szarkowskimu, řediteli oddělení fotografie v Museum of Modern Art. O rok později se uskutečnila se výstava v Museum of Modern Art v New Yorku, nazvaná \"Fotografie Jacques Henri Lartiguea\". Časopis \"Life\" zveřejnil jeho portfolio, čímž získal pověst vynikajícího fotografa.\n\nV roce 1966 odcestoval zpátky do New Yorku. Vydal své „rodinné album“. Spřátelil se s fotografy Hiroem a Richardem Avendonem, který mu o několik let později pomohl vydat \"Deník století\". Díky této knize se zvýšil obecný zájem o Lartigueovy fotografie pořízené po roce 1930. Francouzská edice \"Instants de ma vie\" vyšla v roce 1973.\n\nV roce 1971 Lartigue se v Londýně seznámil s Davidem Hockneym a Cecilem Beatonem. Lartigueovy fotografie z roku 1911 se staly inspirací pro Beatonovy návrhy kostýmů pro film \"My Fair Lady\".\n\nDne 26. srpna 1974 byl Jacques Henri Lartigue jmenován oficiálním fotografem francouzského prezidenta Valéry Giscard d'Estainga.\n\nV roce 1975 se uskutečnila první francouzská retrospektivní výstava Lartigueova díla v Musée des arts décoratifs v Paříži: \"Lartigue 8x80\". Jacques fotografoval pro módní časopisy. Fotografoval také během natáčení filmu \"Adéle H\" od Francoise Truffauta s Isabellou Adjani.\n\nDne 26. června 1979 Lartigue postoupil celou svoji fotografickou produkci francouzskému státu.\n\nNadace se proslavila výstavou \"Dobrý den pane Lartigue\" (1980) v Galeries Nationales v Grand Palais v Paříži. Ta pak putovala na světové turné. V roce 1981 bylo otevřeno muzeum Jacques Henri Lartiguea v Grand Palais v Paříži. Lartigue dále fotografoval pro časopisy a také se věnoval osobním tématům: portrétům, krajinám, květinám a zahradám… V roce 1982 oslavil 80-té výročí pořízení své první fotografie v roce 1902.\n\nJacques Henri Lartigue zemřel 12. září 1986 v Nice. Bylo mu 92 let.\n\nFotografovat začal jako 6letý, a to především svůj vlastní život a osoby v něm. V dětství byly objekty jeho fotografií hlavně přátelé a rodina při hrách – jako skáčou, běhají, staví papírové draky, plachetnice a letadla, lezou na Eiffelovu věž a podobně.\nTaké fotografoval velmi známé sportovní události, například automobilové závody Coupe Gordon Bennett a francouzské Grand Prix, první lety pionýrů létání jako Gabriel Voisin, Louis Blériot a Roland Garros nebo tenisové hráče jako Suzanne Lenglen na tenisovém šampionátu French Open.\n\nJako nevyčerpatelně zvědavý amatér vyzkoušel všechny dostupné techniky. Mnoho z jeho prvních a nejznámějších fotografií bylo nasnímáno jako stereofotografie. Vytvořil obrovský počet obrázků ve všech formátech a na všechna média včetně skleněných desek v různých velikostech a samozřejmě na filmy rozměrů 2 a 1/2 palce a 35 mm.\n\nNeúnavně zaznamenával prchavé okamžiky a metodicky uspořádával svých několik tisíc obrázků do velkého alba. Později sbírka dosáhla objemu asi 130 obrovských fotoalb, které tvořily nejskvělejší vizuální autobiografii, jaká kdy vznikla.\n\nZatímco v mládí prodal pár fotografií, hlavně do sportovních časopisů jako \"La Vie au Grand Air\", ve středním věku se soustředil na malování a to se stalo jeho profesí.\n\nAž ve věku 69 let jeho chlapecké fotografie šťastnou náhodou objevil Charles Rado z agentury Rapho, který představil Lartiguea Johnovi Szarkowskému, kurátorovi Museum of Modern Art v New Yorku. Ten obratem uspořádal výstavu jeho prací v muzeu. Následně, v roce 1963, byly fotografie vydané v \"časopisu Life\", shodou okolností v čísle, které připomínalo smrt Johna Kennedyho, čímž jeho obrázkům byla zajištěna ta nejširší publicita. V této době si přidal první jméno svého otce ke svému vlastnímu příjmení a stal se tak z něj Jacques Henri Lartigue.\n\nCelosvětový věhlas přišel o tři roky později s jeho první knihou \"The Family Album\" (\"Rodinné album\"), následovanou \"Diary of a Century\" (\"Deník století\"), vydanou v roce 1970 ve spolupráci s Richardem Avedonem. Od té doby se staly jeho fotografie významnou částí mnoha knih a výstav.\n\nVe své rodné Francii se stal slavným, když byl v roce 1974 pověřen nafotografovat oficiální fotografii nově zvoleného prezidenta Francie Valéry Giscard d'Estainga. Výsledkem byla jednoduchý snímek prezidenta s národní vlajkou jako pozadím, kterou pořídil bez použití světelných pomůcek. Byl odměněn svojí první francouzskou retrospektivní výstavou v Musée des arts décoratifs následující rok.\n\nLartigue pokračoval ve fotografování po celou dobu posledních 30 let svého života a nakonec tak dosáhl komerčního úspěchu. Díky své popularitě dodával fotografie pro módní časopisy do konce svého života.\n\nAčkoliv byl velmi známý jako fotograf, Lartigue byl schopným, pokud ne přímo velmi nadaným malířem, který od roku 1922 vystavoval na oficiálních salónech v Paříži a v jižní Francii.\n\n\n\n\nAmerický režisér Wes Anderson je obdivovatelem Lartigueovy práce a ve svých filmech Lartiguea zmiňuje. Snímek \"Rushmore\" je založen na jedné z jeho fotografií a Lartigueova podoba byla předlohou pro portrét Lorda Madrake ve snímku \"Vodní život se Stevem Zissou\" (\"The Life Aquatic with Steve Zissou\").\n\n\n\nV roce 1979 fotograf Jacques Henri Lartigue věnoval celou fotografickou sbírku francouzskému státu. Zachováním a správou této kolekce pověřil Association des Amis de Jacques Henri Lartigue, známou jako \"Donation Jaques Henri Lartigue\" pod dohledem francouzského ministra kultury.\n\n\n"}
{"id": "298975", "url": "https://cs.wikipedia.org/wiki?curid=298975", "title": "Paddy Moloney", "text": "Paddy Moloney\n\nPaddy Moloney (, * 1. srpna 1938 Dublin) je irský hudebník a jeden ze zakladatelů skupiny The Chieftains.\n\nNarodil se v Donnycarney poblíž Dublinu. Matka mu koupila první irskou píšťalku ve věku šesti let. Když mu bylo osm, začal se učit hrát na irské dudy. Moloney umí také hrát na akordeon a bodhrán. V roce 1959 společně s Garechem Brownem založil hudební vydavatelství \"Claddagh Records\", o devět let později se stal jeho producentem a pomáhal s nahráváním 45 alb. Na začátku 60. let se stal členem tradiční irské kapely Ceoltóirí Chualann.\n\nPaddy Moloney spolupracoval s Mikem Oldfieldem, The Muppets, Mickem Jaggerem, Stingem nebo Steviem Wonderem. Je hlavním autorem hudby skupiny The Chieftains. Rovněž složil hudbu pro několik filmů.\n\n"}
{"id": "298977", "url": "https://cs.wikipedia.org/wiki?curid=298977", "title": "Hokejová liga mistrů IIHF", "text": "Hokejová liga mistrů IIHF\n\nHokejová liga mistrů byla hokejová soutěž, jejíž první a jediný ročník se uskutečnil v sezoně 2008-09. Konání dalších ročníků bylo z finančních důvodů pozastaveno. Tato liga byla pořádána IIHF a je nástupcem turnaje Super six. V sezóně 2014/2015 odstartovala nová soutěž stejného jména, kterou již nepořádá IIHF, ale akciová společnost Champions Hockey League.\n\nV sezóně 2008/09 se, kvůli propagaci a zajištění vysoké kvality soutěže, zúčastnily pouze týmy ze sedmi nejlepších hokejových lig v Evropě podle žebříčku sestaveného IIHF.Přímo do základních skupin byli nasazeni vítězové play-off všech 7 zemí. Nejlepší 4 země měly do základní skupiny nasazeny také vítěze základních částí (výjimkou bylo Finsko, které mělo místo vítěze základní části nasazeného poraženého finalistu play off). Celkem tedy 11 celků.\n\nDvanáctý účastník základních skupin vzešel z tříčlenné kvalifikace, které se účastnili vítězové základní části zemí, které jsou v žebříčku Evropských lig na 5. - 7. místě. V základních skupinách byly týmy rozděleny do čtyřech skupin po třech účastnících. Týmy se ve skupinách utkaly systémem doma-venku. Vítězové jednotlivých skupin postoupili do semifinále. Semifinále a finále se hrálo systémem doma-venku, přičemž o postupujícím rozhodl větší počet získaných bodů. Při rovnosti bodů rozhodly samostatné nájezdy. Vítězem se stal klub ZSC Lions, který tak postoupil do Victoria Cupu 2009.\n\nSezóny 2009/2010 se mělo účastnit 29 týmů z 22 zemí. Základním skupinám měla předcházet dvě předkola.\n\nIIHF se 15. června 2009 rozhodla ročník z ekonomických důvodů zrušit. Zároveň oznámila záměr obnovit soutěž v dalším ročníku, což se ale nepodařilo a soutěž obnovena nebyla.\n\nÚčast v základních skupinách mělo mít jistou 7 vítězů play off ročníku 2008-09 sedmičky nejlepších lig podle žebříčku níže (tj. jako kompenzaci za zrušený ročník). Do základních skupin se také mělo 7 vítězů play off ročníku 2009-10 již zmíněné sedmičky nejlepších lig. Další dvě místa měla být rezervována pro první dva týmy z kvalifikačního turnaje, kterého se měli zúčastnit vítězové základní části ročníku 2008-09 čtveřice nejlepších lig. Pokud se mistr sezóny 2008-09 stal mistrem i v sezóně následující, místo v základní skupině měl převzít vítěz základní části dané země v sezóně 2008-09 a kvalifikačního turnaje se mělo zúčastnit o tým méně. Pokud se toto stalo ve dvou zemích z nejlepší čtyřky, zbylé dva týmy z kvalifikace se měly podívat rovnou do základních skupin. Pokud se toto stalo ve třech zemích z nejlepší čtyřky, tak se do základní skupiny měl podívat zbylý vítěz základní části a také vítěz ročníku LM 2008/09 - ZSC Lions (kvalifikace by se tak nehrála). Pokud by se tento případ stal ve čtveřici nejlepších zemí, do základních skupin se měl podívat ZSC Lions a vítěz Kontinentálního poháru 2009/10.\n\nKdyby se bývala byla hrála kvalifikace, odehrále by se během jednoho víkendu na jednom místě.\n\nV základních skupinách mělo být rozlosováno 16 týmů do 4 skupin po 4 týmech. Zde se měly utkat každý s každým doma a venku. Vítězové jednotlivých skupin měli postoupit do semifinále hraného (stejně jako finále) systémem doma-venku, přičemž o postupujícím měl rozhodnout větší počet získaných bodů. Při rovnosti bodů měly rozhodnout samostatné nájezdy. Ve druhém zápase série měl hrát doma tým s lepšími výsledky v základní skupině.\n\nDo základních skupin měli postoupit vítězové play off a vítězové základních částí sedmičky nejlepších lig (celkem tedy 14 týmů). K nim se měly přidat dva nejlepší týmy v Kontinentálním poháru 2010-11. Hrací systém měl být stejný jako v ročníku 2010-11.\n"}
{"id": "298978", "url": "https://cs.wikipedia.org/wiki?curid=298978", "title": "Věra Suková", "text": "Věra Suková\n\nVěra Suková, rozená Věra Pužejová, (13. června 1931, Uherské Hradiště – 13. května 1982 Praha) byla česká tenistka a tenisová trenérka, matka tenisty Cyrila Suka, tenistky Heleny Sukové a manželka Cyrila Suka st., dlouholetého předsedy Československého tenisového svazu. Na klubové úrovni hrála za I. ČLTK Praha.\n\n7. července 1962 si zahrála ve finále nejproslulejšího tenisového turnaje v londýnském Wimbledonu, v témže roce se stala 5. nejlepší tenistkou světa.\n\nReprezentovala Československo v Poháru federace, po ukončení své profesionální kariéry se stala trenérkou československého reprezentačního družstva žen i juniorek, jako trenérka a nehrající kapitánka s družstvem žen vyhrála v roce 1975 Pohár federace.\n\n\n\n"}
{"id": "298980", "url": "https://cs.wikipedia.org/wiki?curid=298980", "title": "Školník Willie", "text": "Školník Willie\n\nWilliam MacDougal, známý jako školník Willie, je fiktivní postava z amerického animovaného seriálu Simpsonovi. Hlas mu propůjčil Dan Castellaneta (v českém znění Zdeněk Hess).\n\nWillie je středního vzrůstu a svalnaté postavy. V naprosté většině případů nosí světle modré pracovní montérky pod kterými má bílou košili. V ruce povětšinou drží lopatu, vidle, motyku nebo jiný nástroj, který potřebuje k údržbě školních pozemků. Je poměrně lehce identifikovatelný díky svým ohnivě rudým vlasům a vousům a také svému výraznému skotskému přízvuku.V díle \"Hodný, zlý a zfetlá\" měl přítelkyni ze Švédska která předváděla bikiny. Jeho odvěký sok se jmenuje Shamus.\n\nPovolání školníka vykonává ve Springfieldské základní škole. Jedná se o skotského imigranta, který je na svoji rodnou zemi nesmírně hrdý. Jeho rodiče se vyskytli v díle Pygmalion v sukni, kde Willie krátce vzpomíná na své dětství. Jeho otec byl prý později pověšen za ukradené prase.\n\nV jednom čarodějnickém díle (angl. Treehouse of Horror), konkrétně Speciálním čarodějnickém dílu VI se stal dokonce Freddym Kruegerem z Noční můry v Elm Street (angl. A nightmare on Elm Street).\n\n"}
{"id": "298981", "url": "https://cs.wikipedia.org/wiki?curid=298981", "title": "Bridget St John", "text": "Bridget St John\n\nBridget St John (* 4. října 1946 Londýn) je britská zpěvačka a písničkářka známá především díky svým třem albům, které nahrála mezi lety 1969 a 1972 pro vydavatelství Johna Peela \"Dandelion Records\".\n\nJejí popularita vyvrcholila v roce 1974, kdy ji čtenáři časopisu \"Melody Maker\" zvolili pátou nejpopulárnější zpěvačkou roku. O dva roky později se přestěhovala do New Yorku a tak na více jak 20 let zmizela z očí veřejnosti. Roku 1990 se podílela na albu \"Amarok\" multiinstrumentalisty Mika Oldfielda. V roce 1999 se zúčastnila v New Yorku koncertu na počest britského písničkáře Nicka Draka. Roku 2006 absolvovala turné po Japonsku s minimalistickou francouzskou hudebnicí Colleen. O rok později spolupracovala s Kevinem Ayersem na jeho albu \"The Unfairground\".\n\n"}
{"id": "298989", "url": "https://cs.wikipedia.org/wiki?curid=298989", "title": "Geofyzikální válka", "text": "Geofyzikální válka\n\nGeofyzikální válka (z angl. Geophysical warfare, geofyzikální válčení, též se používá spojení „Země coby zbraň“ – \"Earth as weapon\") označuje záměrné zasahování do geofyzikálních procesů Země pro vedení války nebo obecně k vojenským účelům.\n\nMezi tyto zásahy patří:\n\nOrganizace spojených národů v jedné ze svých rezolucí z prosince 1974 praktiky geofyzikální války zakázala.\n\n\n\n"}
{"id": "298990", "url": "https://cs.wikipedia.org/wiki?curid=298990", "title": "Politický systém Severní Makedonie", "text": "Politický systém Severní Makedonie\n\nPolitický systém Severní Makedonie je určen ústavou přijatou po vyhlášení nezávislosti v roce 1991. Jedná se o pluralitní parlamentní demokracii. V čele republiky je prezident. Jeho funkce je spíše ceremoniální, prezident je vrchním velitelem ozbrojených sil a Státní bezpečnostní rady. Výkonnou a rovněž zákonodárnou moc má vláda. Nejvyšším orgánem zákonodárné moci je \"Sobranje\" – jednokomorový parlament, který má 120 poslaneckých mandátů volených proporční volbou na 4 roky.\n\nÚstava Severní Makedonie byla parlamentem schválena 17. listopadu 1991. Makedonie se v ní hlásí k historickému a kulturnímu dědictví. Makedonie je v ní definována jako stát založený na občanském principu. V roce 1992 byla ústava novelizována a byl do ní zařazen článek, že Makedonie nemá žádné územní nároky vůči sousedním státům. Velká pozornost je věnována postavení národnostních menšin, Makedonie garantuje ochranu etnické, kulturní, jazykové a náboženské totožnosti lidí. Po národnostním konfliktu do ní byla implementována Ohridská rámcová dohoda (ORD). ORD, podepsaná 13. srpna 2001 v Ohridu, je politickou dohodou podle níž byla upravena makedonská ústava, bylo zajištěno používání makedonštiny i albánštiny v parlamentu, v soudnictví, při vydávání dvojjazyčných cestovních dokladů. Bylo zajištěno proporcionální zastoupení menšin ve státní správě, samosprávě i ozbrojených silách a používání jazyka národnostních menšin a symbolů menšin.\n\nPrezident Severní Makedonie je volený ve všeobecných a přímých volbách na 5 let. Může být jen jednou znovu zvolen. Podle ústavy Severní Makedonie je prezident hlavou státu, jeho funkce je však spíše ceremoniální (má nižší pravomoci než premiér). Prezident je vrchním velitelem ozbrojených sil a Státní bezpečnostní rady. Jmenuje guvernéra ústřední banky. Jmenuje z většinové strany pověřence pro sestavení vlády, která je pak volena parlamentem (Sobranje). Úřadujícím prezidentem Severní Makedonie je Stevo Pendarovski, který zvítězil v prezidentských volbách v dubnu roku 2019.\n\nSobranje je jednokomorový stodvacetimístný parlament, do nějž se volí každé 4 roky. Po obnovení politického pluralismu se v Severní Makedoniii konalo 5 parlamentních voleb (1990, 1994, 1998, 2002, 2006). Poslední volby do makedonského parlamentu se konaly 5. července 2006 (následující volby jsou plánovány na rok 2010).\n\nVýsledky voleb 2006:\n\nNa základě výsledků parlamentních voleb jmenuje prezident předsedu většinové strany pověřencem pro sestavení vlády, která je pak volena parlamentem (Sobranje). Od vyhlášení nezávislé republiky Makedonie se vystřídalo osm vlád. Z posledních parlamentních voleb v roce 2006 vznikla nynější koaliční vláda v čele s premiérem Nikolou Gruevskim (VDMRO-DPMNE) složená z šesti politických stran. Vládu tvoří VMRO-DPMNE, PDS, LPM, NSDP, SPM a PDTM. Vládní koalice má 65 mandátů ve 120 členném parlamentu.\n\n\nV srpnu 2004 byla Severní Makedonie přerozdělena na 84 opštin. Proces decentralizace státní správy spojený s fiskální decentralizací ve prospěch opštin je jednou z rozhodujících částí implementace Ohridské rámcové dohody z roku 2001. Decentralizační zákony byly přijaty v druhé polovině roku 2004. V listopadu 2004 se konalo neúspěšné referendum o zastavení procesu decentralizace. První kolo místních voleb se uskutečnilo 13. března 2005 a stalo se důležitým mezníkem ve vývoji Severní Makedonie. Byly tak vytvořeny předpoklady pro přenesení pravomocí z centrálních institucí na místní samosprávy a albánská menšina tak získala větší podíl na výkonu politické moci.\n"}
{"id": "298991", "url": "https://cs.wikipedia.org/wiki?curid=298991", "title": "Ikarus 417", "text": "Ikarus 417\n\nIkarus 417 je model maďarského městského kloubového plně nízkopodlažního autobusu, který byl vyráběn společností Ikarus v letech 1993 až 1999.\n\nIkarus 417 je kloubový nízkopodlažní autobus, vycházející z řady 400. Model 417 je třínápravový autobus se samonosnou karoserií, která se skládá ze dvou částí. Ty jsou navzájem spojeny kloubem a krycím měchem. Zadní náprava je hnací, motor a převodovka se nachází v motorové věži v zadní části vozu. Kabina řidiče je uzavřená.\n\nPrvní prototyp Ikarusu 417 byl vyroben v roce 1993 a následně byla zahájena sériová výroba, která trvala až do roku 1999, přičemž v roce 1998 prošla celá řada 400 modernizací. Celkem bylo vyrobeno 33 autobusů Ikarus 417.\n\nIkarusy 417 jsou velmi málo rozšířené. Nejvíce jich najdeme v německém Wuppertalu (17 kusů), poté několik kousků v Polsku, Maďarsku a v Itálii. V České republice byl v provozu pouze jeden Ikarus 417, a to v Táboře, kde sloužil již od roku 1999 až do roku 2012, kdy byl vyřazen. Táborský Ikarus 417 byl prvním nízkopodlažním kloubovým autobusem v České republice.\n\n"}
{"id": "298992", "url": "https://cs.wikipedia.org/wiki?curid=298992", "title": "Chůdy", "text": "Chůdy\n\nChůdy jsou dřevěné tyče, hranoly nebo hole, které umožňují, aby člověk stál v určité výšce nad zemským povrchem. Chůdy určené pro chůzi jsou hranoly vybavené stupátky pro stání na nohách nebo řemeny pro uchycení chůd k nohám. Pro konstrukce budov se používá podobné zařízení nazývané pilony.\n\nChůdy s ručním držením se skládají z hranolu, stupátka a někdy i z provázku k jejich upevnění na nohu. Často se jedná jen o dětské hračky, na rozdíl od jiných typů chůd se tyto nedají schovat pod oblečení.\n\nPevné chůdy jsou známé také jako čínské chůdy, jedná se o nejznámější chůdy používané profesionály. Tyto chůdy jsou připevněny pásem k noze, kotníku a kolenu, chodci dávají velkou ohebnost a pružnost. Lehké chůdy umožňují chodci velkou obratnost, rychlou chůzi i možnost rychlých změn směru jako např. při tanci.\n\nNovinkou posledních let jsou takzvané skákací chůdy, také skákací boty. Jedná se o hliníkovou konstrukci, doplněnou sklolaminátovou pružinou. Na těchto moderních chůdách lze běhat rychlostí 40 km/h či skákat přes 2 metry do výšky.\n\nObyvatelé bažinatých nebo zatopených oblastí často používají chůdy k praktickým činnostem jako jsou práce v močálech a bažinách nebo brodění rozvodněných řek. Ovčáci z regionu Landes v jižní Francii používají chůdy pro sledování celého svého stáda.\n\nHliníkové chůdy jsou používané ovocnáři v Kalifornii k česání a údržbě broskvových, švestkových a meruňkových stromů. Chůdy bývají také používány při umývání rozlehlých oken, opravám doškových střech a k údržbám stropů.\n\nMezi řemeslníky jsou chůdy nejčastěji používány při stavění sádrokartonů nebo dodělávání fasád.\n\nNa místních fiestách v Anguiano (oblast La Rioja, Španělsko) jsou tančeny tance na chůdách. Dále jsou chůdy na tance a chození používány na festivalech v Deventeru, v Nizozemsku a v Namuru, v Belgii.\n\n"}
{"id": "298993", "url": "https://cs.wikipedia.org/wiki?curid=298993", "title": "Jezdcova procházka", "text": "Jezdcova procházka\n\nJezdcova procházka je šachový a matematický problém popsaný pomocí šachové figury jezdce a šachovnice. Jezdec se pohybuje v souladu s šachovými pravidly po prázdné šachovnici a jeho úkolem je, aby každé pole navštívil právě jednou.\n\nProblémem se zabývali již středověcí arabští a indičtí učenci a první řešení jsou známá již z 9. století. Mnoho variant jezdcovy procházky bylo a dosud je oblíbenou úlohou rekreační matematiky, ale také předmětem studia řady významných matematiků, například Eulera, Legendra nebo Vandermonda. Používají se různě velké šachovnice i různé varianty pohybu jezdce.\n\nNa typické šachovnici 8 × 8 polí má úloha obrovské množství řešení, z nichž v přesně 26 534 728 821 064 případech jezdec končí na poli, odkud opět ohrožuje své startovní pole.\n\nZ Číny okolo roku 2200 př. n. l. je znám tzv. magický čtverec (tj. čtverec s očíslovanými poli, v němž součet číslic v jednotlivých řadách, sloupcích či hlavních diagonálách je vždy stejný) o 3 × 3 polích. Čtverec bylo možné projet figurou kombinující tahy tří kamenů používaných v tehdejší variantě šachové hry tak, aby svou procházku začala na poli s číslicí 1 a poté vzestupně pokračovala až k číslici 9, přičemž každé pole navštívila právě jednou. Použity byly tahy kamenů, jež by v pozdější asijské variantě šachu \"šatrandž\" odpovídaly pěšci (\"baidak\", v asijských variantách šachu bez možnosti postoupit o 2 pole z počátečního postavení), vezíru (\"fers\", předchůdce dnešní dámy, který ovšem mohl táhnout pouze o 1 pole diagonálně) a koni (\"faras\", dnešní jezdec).\n\nPrvní zmínky o jezdcově procházce, jak ji známe dnes, pochází od arabských a indických učenců 9. století. Al-Ádlí popsal kolem roku 840 jezdcovu procházku ve své učebnici šachu, která se však nedochovala. Jeho řešení jezdcovy procházky tak známe díky jejímu popisu v rukopise jiného arabského učence al-Hakima. Al-Ádlího procházka je tzv. uzavřená (viz druhy řešení), takže umožňuje řešení z jakéhokoliv pole šachovnice. Ve stejném rukopise se vyskytuje ještě řešení mnohem méně známého hráče šachu Ali C. Maniho, které je však méně propracované – jezdec při procházce, která je otevřená, nejprve objíždí okraje, aby pak na závěr zakončil ve středu šachovnice.\n\nVelmi známé je také řešení kašmírského básníka Rudraty někdy z konce 9. století. Rudrata se jezdcovou procházkou zabýval jen na polovině šachovnice, pokud však chceme procházku dokončit na celé šachovnici, stačí na její druhé polovině postup zopakovat. Toto řešení je popsáno i v perském rukopise z počátku 19. století. V sanskrtem psané encyklopedii \"Manasollasa\" z 12. století lze zase nalézt variantu, v níž řešení první poloviny šachovnice je na druhé polovině zopakováno, ovšem otočené o 180° (a mírně upraveno, aby na sebe obě poloviny mohly navázat).\n\nVzhledem k časové blízkosti těchto tří řešení jezdcovy procházky (z nichž dvě známe ze stejného rukopisu) nelze jednoznačně říci, které je starší. Je však velmi pravděpodobné, že tyto procházky měly své předchůdce, o nichž však historické prameny mlčí.\n\nDalším arabským učencem, který se jezdcovou procházkou zabýval, byl Abu-Bakr Muhammad ben Yahya as-Súlí, jehož dílo se uchovalo zprostředkovaně v rukopisech jiných autorů. Zejména jedna ze dvou jeho jezdcových procházek je pozoruhodná – pokud myšlenou čarou rozdělíme šachovnici vodorovně na dvě poloviny, zjistíme, že jeho řešení je na obou polovinách téměř osově souměrné. As-Súlí sestavil také dvě procházky kombinující tahy jezdce a slona (\"alfil\", předchůdce střelce, pohybující se o dvě pole diagonálně) a jezdce a vezíra (\"fers\", pohybující se o jedno pole diagonálně).\n\nV evropských pramenech lze první procházku nalézt až v anglo-normanském rukopisu z poslední čtvrtiny 13. století, uloženém v \"King's Library\" v Londýně. Podobně jako Rudratova procházka se skládá ze dvou na sebe navazujících procházek po obou polovinách šachovnice. Část řešení, které leží v pravé horní čtvrtině šachovnice, je navíc téměř úplnou jezdcovou procházkou po 4 × 4 polích, kdy pouze jednou jezdec namísto pole h6 navštíví pole g4 ležící mimo tuto oblast. Blíže se řešení jezdcovy procházky nelze na šachovnici 4 × 4 dostat.\n\nV pařížské knihovně \"Bibliotheque de Paris\" se nachází latinský rukopis z první poloviny 14. století, který obsahuje sbírku šachových úloh \"Bonus Socius\" („Dobrý společník“). Jeho autor Nicolas de Nicolai zde představil verzi jezdcovy procházky, v níž je na polovině šachovnice rozestavěno určitým způsobem všech 32 šachových kamenů s bílým jezdcem v rohu. Jezdec má za úkol odebrat nejprve všechny figury kromě králů, potom všechny pěšce a teprve nakonec oba krále. Část, v níž jezdec odebírá figury, má jednoznačné řešení, ovšem pěšci mohou být odebráni šesti různými způsoby.\n\nŠachové poznatky asijských středověkých učenců byly později v Evropě prakticky zapomenuty a evropští šachisté a matematici začínají šachovou procházku znovu objevovat až v 18. století. Roku 1725 vyšlo nové vydání staršího díla Jacquese Ozanama \"Recreations Mathematiques et Physiques\", které obsahovalo tři jezdcovy procházky, připisované Jean-Jacquesi d'Ortous de Mairan (francouzskému matematikovi a řediteli Francouzské akademie věd), Abrahamu de Moivre a Pierru Rémondovi de Montmort. Jejich řešení však nedosahovala stejných kvalit jako o mnoho staletí starší procházky starověkých učenců. Všechny tyto tři jezdcovy procházky byly otevřené a zdaleka nebyly tak promyšlené a esteticky hodnotné jako např. řešení as-Súlího.\n\nRoku 1759 Pruská akademie věd v Berlíně vypsala odměnu 4000 franků za nejlepší pojednání o problému jezdcovy procházky a téhož roku jí svou studii představil švýcarský matematik Leonhard Euler. Odměna však nebyla udělena, pravděpodobně proto, že Euler v té době zastával na akademii významné místo.\n\nEuler, inspirovaný myšlenkami jiného švýcarského matematika L. Bertranda, ve své práci sestavil několik desítek jezdcových procházek. Mnoho z nich bylo navzájem souvisejícími variantami, které vytvářel pomocí nové metody rozpojení již existující sekvence jezdcovy procházky na vhodném místě a opětovného spojení na místě jiném. Zabýval se také symetrií jezdcových procházek a některá symetrická řešení opět pomocí své metody rozvinul do různých variant.\n\nEuler také analyzoval některé možnosti procházek na menších šachovnicích. Dopustil se však chyby, když prohlásil, že uzavřenou procházku nelze sestavit na šachovnici o hraně menší než 5 polí, což byl omyl, který přežil více než jedno a půl století. Teprve roku 1917 ho vyvrátil Ernest Bergholt, který našel řešení uzavřené procházky na šachovnicích 3 × 10 a 3 × 12 polí.\n\nNa konci 18. století pak jezdcovu procházku velmi zpopularizoval rakouský vynálezce Wolfgang von Kempelen, který cestoval po Evropě se svým údajným šachovým automatem Turek (ve skutečnosti ukrývajícím ve svých útrobách šachistu). Po Kempelenově smrti v těchto turné pokračoval Johann Nepomuk Mälzel, který se strojem procestoval i Spojené státy.\n\nJezdcova procházka je příkladem mnohem obecnějšího problému teorie grafů – nalezení hamiltonovské cesty v grafu. Tento problém je NP-úplný. Podobně, uzavřené řešení jezdcovy procházky je příkladem problému nalezení hamiltonovské kružnice. Na rozdíl od obecného problému je však problém jezdcovy procházky řešitelný v lineárním čase.\n\nPříslušný graf, v němž jsou hamiltonovské cesty hledány, je přitom určen následovně: Vrcholy jsou jednotlivá pole šachovnice a hrana mezi dvěma vrcholy vede právě tehdy, když se lze z prvého do druhého dostat jediným tahem jezdce. Nazvěme ho \"graf pohybu jezdce\".\n\n\"Řešením\" problému jezdcovy procházky na dané šachovnici se nazývá každá posloupnost tahů jezdce splňující dvě základní podmínky:\nVe výše uvedené matematické reprezentaci tedy řešení odpovídá cesta v grafu pohybu jezdce procházející všemi vrcholy.\n\nExistence, případně počet řešení závisí jak na rozměrech zvolené šachovnice, tak na tom, zda jsou na řešení kladeny nějaké dodatečné podmínky.\n\nŘešení se nazývá „\"uzavřené\"“, pokud se jezdec může z koncového pole jediným tahem dostat zpět na pole, z něhož vycházel a „uzavřít“ tak svoji cestu, tj. pokud příslušná cesta v grafu pohybu jezdce tvoří (po doplnění hrany mezi koncovým a počátečním polem) kružnici. Není-li řešení „\"uzavřené\"“, nazývá se „\"otevřené\"“.\n\nKaždou uzavřenou procházku lze provést dvěma směry. Považujeme-li tato dvě řešení za různá (tj. chápeme-li graf pohybu jezdce jako orientovaný), říkáme, že jsou to řešení „\"orientovaná\"“. V opačném případě, považujeme-li tato řešení za totožná (tj. graf pohybu jezdce chápeme jako neorientovaný), nazýváme řešení „\"neorientovaná\"“. Protože na každé neorientované řešení připadají právě dvě řešení orientovaná (dva způsoby, jak danou trasu procházet), je počet neorientovaných uzavřených řešení přesně polovinou počtu orientovaných uzavřených řešení.\n\nPodmínky řešitelnosti problému jezdcovy procházky pro obecné rozměry šachovnice stanovuje Schwenkova věta:\n\"Pro jakoukoliv šachovnici o rozměrech \"m\" × \"n\" polí, kde \"m\" ≤ \"n\", je uzavřené řešení jezdcovy procházky vždy možné, s výjimkou následujících případů\":\nDůkaz Schwenkovy věty naleznete v samostatném článku.\n\nNa šachovnici 8 × 8 polí existuje přesně 13 267 364 410 532 neorientovaných uzavřených řešení. Na šachovnici 6 × 6 polí lze nalézt 9862 neorientovaných uzavřených řešení, na menších čtvercových šachovnicích žádná taková řešení nejsou. Na šachovnici 5 × 5 polí existuje 1 728 otevřených řešení, na menších čtvercových šachovnicích už nelze nalézt ani žádné otevřené řešení.\n\nPodle Schwenkovy věty neexistují na šachovnici mající čtyři řádky žádná uzavřená řešení jezdcovy procházky. Existují zde však řešení otevřená. Jejich počty na šachovnicích s rozměry 4 × \"n\" pro \"n\" ≤ 21 shrnuje následující tabulka.\n\nPočty řešení na šachovnici o rozměrech 3 × \"n\" pro některá \"n\" shrnuje následující tabulka.\n\nNejjednodušším algoritmem pro nalezení řešení problému jezdcovy procházky je backtracking. Při něm jezdec skáče zcela libovolně na zatím neobsazená pole, dokud se neocitne v situaci, kde již nemůže táhnout dále. V takovém případě se vrátí o jeden tah zpět a pokračuje jinou cestou. Tento algoritmus je ale vzhledem k poměrně časté nutnosti vracet se ze „slepých uliček“ dosti pomalý.\n\nPrvní efektivnější algoritmus řešení jezdcovy procházky byl tzv. Warnsdorffův algoritmus, poprvé popsaný roku 1823 H. C. Warnsdorffem. V tomto algoritmu je za pole, na které jezdec potáhne, vybráno vždy to, z něhož lze dále pokračovat nejméně způsoby. Díky tomu jsou častěji obsazována pole, jež jsou již „téměř nedostupná“ a naopak zatím snadno dostupná pole se nechávají na později.\n\nWarnsdorffův algoritmus pracuje pro malé šachovnice v lineárním čase (vzhledem k počtu polí). Pro šachovnice o rozměrech větších než 76 × 76 se však již stejně jako backtracking dostává velmi často do slepých uliček.\n\nPrvní algoritmus pracující v lineárním čase pro všechny velikosti čtvercových šachovnic popsal v roce 1994 A. Conrad. Algoritmus spočívá v dělení dané šachovnice na menší obdélníkové výseče, pro něž je řešení jezdcovy procházky známé.\n\nJiž v 9. století použil princip jezdcovy procházky kašmírský básník Rudrata ve svém veršovaném sanskrtem psaném díle Kâvyâlankâra. Různé slabiky, napsané v šachovnicových polích, dávaly smysl pouze tehdy, když se při čtení sledoval vzor daný jezdcovou procházkou. V současnosti se tento typ hádanky nazývá koníček.\n\nVe 20. století se jezdcovou procházkou inspirovali spisovatelé skupiny Oulipo. Nejznámějším příkladem je román francouzského spisovatele Georgese Pereca \"La Vie mode d'emploi\" z roku 1978. Perec v něm popisuje život v činžovním domě, který má 10 podlaží a v každém z nich je 10 místností. Každé místnosti je věnována jedna kapitola, přičemž děj se mezi místnostmi přesouvá podle vzoru jezdcovy procházky.\n\n\n\n"}
{"id": "299000", "url": "https://cs.wikipedia.org/wiki?curid=299000", "title": "Córdobský chalífát", "text": "Córdobský chalífát\n\nCórdobský chalífát (arabsky خليفة قرطبة) je historický státní útvar, který se v letech 929 až 1031 rozkládal nejen na území Pyrenejského poloostrova, ale jeho vliv zasahoval i do oblastí severní Afriky. Téměř všichni vládci tohoto státu pocházeli z rodu Umajjovců a vyznávali sunnitskou formu islámu. Před rokem 929 se tato říše též nazývala Córdobský emirát, avšak emír Abdurrahmán III. se z náboženských i politických důvodů prohlásil chalífou. Za vlády posledních Umajjovců se muslimské Španělsko (Al-Andalus) dostalo na vrchol svých kulturních, hospodářských i vojenských sil. Avšak majestát chalífátu začal postupně upadat, vzhledem k stále narůstající moci chalífových rádců či schovanců (za nejschopnějšího a nejvýznamnějšího z nich je pak považován Almanzor). Roku 1031 pak Córdobský chalífát zcela zanikl a rozpadl se v řadu drobnějších muslimských státečků známých jako taifas.\n\nPo nástupu Abdurrahmána III. roku 912 začala nová etapa posilování moci muslimských vládců Al-Andalusu. Téměř ihned po nástupu na trůn porazil Umara ibn Hafsún, jednoho ze svých nejvýznamnějších nepřátel, přičemž poté následovalo rychlé dobývání některých měst (např. Sevilla, později také Toledo), která si během vlády slabých umajjovských vladařů vydobyla autonomii či téměř plnou nezávislost. Zároveň se podařilo pacifikovat povstalce na většině córdobského území, čímž byla jednota Al-Andalusu posílena a muslimští vládci znovu získali prestiž. Aby dále posílil svoji autoritu a aby potvrdil svou nezávislost na abbásovských chalífech v Bagdádu, přijal Abdurrahmán III. roku 929 titul chalífy a napomohl tak k rozbití právní fikce doposud jednotného chalífátu.\n\nPo upevnění svojí moci na Pyrenejském poloostrově se Abdurrahmán III. rozhodl získat pod svou kontrolu města v severní Africe. Po nájezdech Normanů na pyrenejské pobřeží v polovině 9. století byly v mnoha městech vybudovány loděnice, což napomohlo zvýšení námořní moci chalífátu. Po ovládnutí části severní Afriky a jejích přístavů (Ceuty,Tangeru, Melilly a dalších) spolu s Gibraltarským průlivem se stal chalífát jednou z evropských námořních velmocí.\n\nV době chalífátu se Al-Andalus stal hospodářsky nejrozvinutější zemí Evropy. Zatímco severní křesťanské státy byly orientovány spíše na zemědělství, na muslimském území čile kvetl obchod. Ze střední Evropy sem byli dováženi otroci převážně slovanského původu výměnou za zlato a stříbro, někteří z nich pak byli dále prodáváni do severní Afriky, Egypta i dalších zemí. Vedle otroků pak prodávali andaluští obchodníci zlato, olej či tkaniny, do Al-Andalusu zase putovalo koření, hedvábí a další luxusní zboží z východu. Córdobští chalífové razili dva druhy mincí – zlatý dínár a stříbrný dirham. V 10. století pak byl Al-Andalus jedním z hlavních zdrojů zlata pro značnou část Evropy. Al-Andalus též zažíval rozkvět řemesel jako bylo hrnčířství, výroba skla, bavlnářství, textilní výroba a další. Velmi dobrá infrastruktura a organizace výstavby cest pomáhaly spravování chalífátu, systémy zavlažování pak umožňovaly rolníkům získat z půdy dost úrody na to, aby mohla být zásobena značná část velkých měst jako Córdoba, přičemž v určité době mělo toto město podle odhadů až 500 000 obyvatel.\nV muslimském Španělsku se též značně rozvíjely vědy. Známý je například Abú-l-Kásim Maslama, který přeložil jedno z Ptolemaiových děl, přizpůsobil arabské astronomické tabulky córdobskému poledníku či vytvořil spis \"Obchodní aritmetika\". Mezi další známé cordobské vědce a filosofy patří Averroes - Ibn Rushd, narodil a vyrůstal tu Maimonides. Muslimští Španělé často překládali autory antického Řecka, například Sókrata, Platóna či Pythagora. Dále se rozvíjela chirurgie, botanika, zoologie, astronomie a další. Kvetla poezie (známí byli například básníci at-Tálik či Ibn Abdrabbihi) a vzdělání (povinná školní docházka sice neexistovala, za to ji většinou vyžadovalo veřejné mínění).\nV Córdobském chalífátu panovala relativní náboženská tolerance, židé či křesťané většinou mohli nejen praktikovat svá náboženství, ale současně také získat i čelné funkce ve státní správě či v soudnictví. Židé také měli značný podíl na obchodě, zejména pak v prodeji a nákupu otroků. Se samotnými otroky se většinou zacházelo celkem slušně, legislativa sice práva otroků v nějaké vyšší míře nehájila, opět tu ale působilo veřejné mínění.\n\nZa vlády chalífy Hišáma II. se na jeden z předních postů dostává jeho chráněnec Almanzor, jeden z nejschopnějších chalífových poradců vůbec. Vedl několik úspěšných tažení jak proti křesťanským státům na severu, tak získal mnohá území na severoafrickém pobřeží, která byla po smrti chalífy Abdurrahmána III. ztracena. Zatímco útoky na severní Afriku měly dobyvačný charakter, v případě bojů s křesťany šlo spíše o plenivé nájezdy (například zničení Barcelony nebo vyplenění Santiaga de Compostela v osmdesátých resp. v devadesátých letech 10. století). Díky znovudobytí severní Afriky získal chalífát přístup k novým rekrutům zejména z řad berberských kmenů, kteří pak přicházeli na Pyrenejský poloostrov a sloužili chalífům v Almanzorem nově zformovaném pravidelném vojsku. Přes všechny tyto úspěchy prestiž chalífů pomalu klesala, protože Almanzor získával stále větší moc. Záhy po jeho smrti (roku 1002) již nedokázal Hišám II. udržet kontrolu nad celým územím, na některých místech pak roku 1008 vypukla lidová vzpoura zvaná \"Fitna\" a sám Hišám II. byl roku 1013 zabit. Během několika let se na většině území chalífátu rozpoutala občanská válka, bylo vypleněno mnoho paláců a měst, včetně samotné Córdoby. Část učenců záhy nato emigrovala a situace, podporovaná navíc křesťanskými státy na severu, se stávala den ze dne chaotičtější. Na trůnu se vystřídalo několik chalífů dosazených podplacenými žoldnéři. Roku 1031 se chalífát rozpadá na desítky malých států zvaných \"taifas\" a Umajjovci tím definitivně mizí z historické scény.\n\nPrávě díky Córdobskému chalífátu byly západní Evropě zprostředkovány jak staré antické spisy a autoři, tak i nové arabské objevy. Po několik století čerpala Evropa právě z překladů hispánských či hispanomuslimských učenců žijících na území muslimského Španělska. Tato kdysi mocná říše se během několika málo let změnila v množství sice kulturně značně vyspělých, ale vojensky velmi slabých států, což umožnilo křesťanským královstvím značně rozšířit svá území i svůj vliv. I přes pokusy reformních berberských hnutí Almohadů a Almorávidů se nepodařilo křesťanský postup zastavit. Rozpadem chalífátu tedy začal pozvolný proces reconquisty vedoucí k definitivnímu zničení muslimské moci na Pyrenejském poloostrově vojsky katolických králů Isabely Kastilské a Ferdinanda Aragonského dobytím Granady roku 1492.\n\n\n\n"}
{"id": "299001", "url": "https://cs.wikipedia.org/wiki?curid=299001", "title": "Čagatajské jazyky", "text": "Čagatajské jazyky\n\nČagatajské jazyky jsou podskupinou západoturkických jazyků.\n\n"}
{"id": "299002", "url": "https://cs.wikipedia.org/wiki?curid=299002", "title": "Jeri Ryan", "text": "Jeri Ryan\n\nJeri Lynn Ryan, rodným jménem \"Jeri Lynn Zimmermann\" (* 22. února 1968 Mnichov) je americká televizní a filmová herečka, která se stala známou rolí Borgy asimilované dívky a následně osvobozoné Sedmé z devíti v seriálu \"\" (1997–2001).\n\nZtvárnila také postavu Veroniky „Ronnie“ Cookeové v seriálu \"Bostonská střední\" (2001–2004). Objevila se ve sci-fi sérii \"Temné nebe\" (1997) a v dramatické sérii \"Žralok\" (2006–2008). V roce 2011 získala na stanici ABC titulní roli doktorky Kate Murphyové v seriálu \"Tělo jako důkaz\". V roce 2016 začala hrát roli Veroniky Allen v seriálu \"Bosch\" na Amazon Prime.\n\nV roce 1968, kdy se narodila, působil její otec Gerhard Florian Zimmermann jako hlavní seržant na americké vojenské základně ve Spolkové republice Německo. Matka Sharon Zimmermannová, která pracovala na pozici sociální pracovnice, ji přivedla na svět v Mnichově. Spolu se starším bratrem Markem vyrůstala do svých jedenácti let na vojenských základnách v Kansasu, Marylandu, Havaji, Georgii a Texasu. Tehdy se její otec rozhodl odejít z armády a usadit se s rodinou ve městě Paducah v Kentucky.\n\nNa střední škole Lone Oak High School maturovala v roce 1986, v celonárodní soutěži získala stipendium ke studiu na Northwest University v Evanstonu v Illinois. Na univerzitě se stala členkou dívčího spolku „Alfa Fí“ (ΑΦ), v němž se roku 1989 ucházela o jeho nejkrásnější členku v soutěži Miss ΑΦ. Vítězství jí zajistilo postup na celostátní Miss Illinois, ve které získala korunku nejkrásnější dívky, čímž se probojovala do celonárodní soutěže Miss USA, v níž obsadila čtvrté místo.\n\nV roce 1990 promovala na univerzitě s titulem „bakalář divadelního umění“ (B.A.).\n\nVe školních letech si přála být zvěrolékařkou, ale ještě na střední škole začala hrát v místním ochotnickém souboru. Před ukončením univerzity získala první malou roli ve filmu \"Letadla, vlaky, automobily\", její scéna ale byla nakonec vystřižena. Po absolutoriu začala navštěvovat castingy a pracovat v reklamách. První realizovanou roli získala v sitcomu \"Who's the Boss?\" v roce 1991. Jako host se objevila v několika populárních seriálech – \"Matlock\" (1993), \"To je vražda, napsala\" (1995), \"Melrose Place\" (1996). Vedle toho se objevila i v nezávislých filmech jakými byly \"Men Cry Bullets\" (1997) a \"The Last Man\" (2000).\n\nRoku 1996 ji mohli diváci spatřit v televizním seriálu stanice NBC \"Temné nebe\", ve kterém ztvárnila roli mimozemské vyšetřovatelky Juliet Stuartové. Po jedné sezóně byl seriál zrušen, přesto právě tato role znamenala zásadní zlom v její dosavadní kariéře. Všimli si jí filmaři sci-fi s nabídkou role Sedmé z devíti v seriálu \"\" (4. – 7. sezóna), která znamenala celosvětovou slávu a nálepku sex-symbolu. Seriál obstál nejen u diváků, ale byl pozitivně hodnocen i recenzemi.\n\nPo skončení poslední sezony \"Voyageru\" roku 2001 přijala postavu frustrované právničky Ronnie Cookeové v seriálu \"Bostonská střední\", kterou ji napsal David Kelley „přímo na tělo“. Tento projekt byl zrušen v roce 2004.\n\nV letech 2006–2008 hrála v seriálu \"Žralok\".\n\nV roce 1990 potkala investičního bankéře Jacka Ryana, za kterého se 15. června 1991 provdala. Z jejich manželství se narodil syn Alex (* 1994), v srpnu 1999 ale došlo k rozvodu. Jack Ryan se v roce 2004 ucházel o křeslo do Senátu USA na republikánské kandidátce, ale byl donucen odstoupit poté, co byla odhalena informace, že před šesti lety ho v rozvodovém řízení manželka obvinila z vynucování sexu na veřejnosti a podivných sexuálních praktik v nočních klubech. Ryan tato nařčení ihned odmítl a herečka se k nim nevyjádřila, přesto ovšem tento sexuální skandál znamenal konec politických ambicí a stažení jeho kandidatury. Senátorské křeslo za stát Illinois nakonec ten rok vyhrál demokratický nováček Barack Obama.\n\nJejím partnerem se po rozvodu stal jeden z producentů \"Voyageru\" Brannon Braga, s nímž v posledním roce natáčení navázala partnerský vztah. V roce 2003 však v Los Angeles potkala francouzského kuchaře Christophea Émého, za nějž se provdala. V únoru 2005 společně otevřeli restauraci Ortolan na třetí ulici v Los Angeles, kde je servírována francouzská kuchyně po moderním způsobu. Svatbu uspořádali 16. června 2007 v údolí řeky Loiry mezi Sully-sur-Loire a Chalonnes ve Francii. Dne 20. března 2008 přivedla v Los Angeles na svět dceru Gisele Émé.\n\n\n"}
{"id": "299005", "url": "https://cs.wikipedia.org/wiki?curid=299005", "title": "Marcus Aemilius Lepidus (triumvir)", "text": "Marcus Aemilius Lepidus (triumvir)\n\nMarcus Aemilius Lepidus (90 př. n. l. - 13 př. n. l.) byl patricijský římský politik z rodiny \"Lepidus\" z rodu \"Aemilius\". Společně s pozdějším císařem Augustem a Marcem Antoniem vládl v období druhého triumvirátu. Kromě funkce triumvira byl také dvakrát zvolen římským konzulem v letech 46 př. n. l. a 42 př. n. l. Byl syn Marca Aemilia Lepida, který proslul svým povstáním proti římskému senátu a proti republice, což nakonec vedlo k jeho smrti ve vyhnanství na Sardinii.\n\nTriumvir Marcus Aemilius Lepidus byl jeden z největších přívrženců Julia Caesara. Svou kariéru započal v roce 49 př. n. l. jako praetor, kdy dohlížel na chod Říma místo Caesara, který pochodoval proti Pompeiovi do Hispánie. Hned po Pompeiově porážce na východě v roce 46 př. n. l. byl Lepidus za své zásluhy zvolen druhým římským konzulem (prvním se stal Caesar). V únoru roku 44 př. n. l. zvolil senát Caesara doživotním diktátorem, a ten jmenoval Lepida jako svého zástupce. Jejich přátelství trvalo až do Caesarova zavraždění senátory v čele s Brutem a Longinem, ke kterému došlo 15. března 44 př. n. l..\n\nPo Caesarově vraždě se Lepidus spojil s Marcem Antoniem, aby pomstili smrt jejich diktátora. Společně s Caesarovým prasynovcem a jeho nástupcem Octavianem vytvořili v říjnu roku 43 př. n. l. v Bologni (dříve \"Bononia\") druhý triumvirát, který byl oficiálně nazván \"Triumviri Rei Publicae Constituendae Consulari Potestate\", což se dá volně přeložit jako \"Vláda tří mužů k nastolení pořádku v republice\". Na rozdíl od prvního triumvirátu byl tento oficiálně vyhlášen a částečně paralyzoval moc senátu skrz moc konzulů, čímž došlo k definitivnímu zániku římské republiky. Právě hned prvním konzulem po utvoření triumvirátu se stal podruhé Marcus Aemilius Lepidus.\n\nV roce 38 př. n. l. byla smlouva o vládě tří triumvirů prodloužena o dalších pět let až do roku 33 př. n. l. Během bitvy u Filippoi v Makedonii, v níž byl poražen spolek Bruta a Cassia, zůstal Lepidus v Římě a mezitím převzal vládu nad západními provinciemi Hispánie a Afriky. Tím byl neoficiálně odsunut ze správy římské říše k obyčejným administrativním záležitostem. Po bitvě u Filippoi se snažil distancovat se od stále se prohlubujících sporů mezi Octavianem a Marcem Antoniem. Avšak v roce 36 př. n. l. se Lepidus pokusil zmocnit se Octavianových vítězných legií, čímž mu dal záminku, kterou Octavianus nutně potřeboval. Lepidus byl obviněn ze snahy o státní převrat a byl vyloučen z triumvirátu. Zároveň byl zbaven všech funkcí až na \"Pontifex Maximus\", který mu zajišťoval titul \"nejvyššího velekněze\" až do smrti. Po událostech v Římě odešel do exilu na jih Itálie do Circeii (dnešní \"Circello\"), kde zemřel v roce 13 př. n. l. již za vlády císaře Augusta.\n"}
{"id": "299015", "url": "https://cs.wikipedia.org/wiki?curid=299015", "title": "Korporatokracie", "text": "Korporatokracie\n\nKorporatokracie (řidčeji korporokracie) je termín označující stav nebo státní zřízení, kdy převážnými držiteli moci jsou korporace a role státu je značně omezena, např. na poskytování legislativního rámce a podnikatelských podmínek pro tyto korporace. Termín korporatokracie byl zaveden stoupenci levicového hnutí Global Justice Movement a je často používán mnohými levicovými intelektuály. Mezi známé uživatele tohoto termínu patří například John Perkins.\n\nKonstrukce korporatokracie stojí na předpokladu, že moc v rukou státu slábne ve prospěch korporací (z čehož nejvíce těm největším a nejbohatším). Zastánci existence korporatokracie tento předpoklad extrapolují do budoucnosti a někteří z nich otevřeně varují před úskalími, které by to přinášelo (např. fakt, že ředitelé korporací nejsou demokraticky voleni a běžný občan by neměl možnost politiku korporací ovlivnit).\n\nProrůstání korporatokracie do politiky má určitou souvislost s vlivem velkých peněz ve formě příspěvků na kampaně. V prostředí, kdy pro úspěšnou politickou kampaň je třeba koncentrovat obrovské množství peněz a kde korporace nejsou omezeny v množství těchto příspěvků konkrétním kandidátům, lze očekávat princip quit pro quo, tedy to, že politik uvedený do svého úřadu bude následně slyšet na přání korporace, která mu štědře přispěla na kampaň, a bude-li moci, „ohne“ legislavu v její prospěch.\n\nMezi vlastnosti a průvodní jevy korporatokracie patří:\n\nKorporatokracie je významově podobná plutokracii (vládě bohatých), oligarchii (vládě elity), ale někteří historici nalézají i podobné znaky s fašismem v dobách Benita Mussoliniho. Podle stoupenců tohoto termínu zašla korporatokracie nejdál ve Spojených státech amerických – příkladem může být politický slib Donalda Trumpa: „drain the swamp“ („vysušit bažinu“), tedy zbavit politiku vlivu korporací a střetu zájmů, a následné dosazení mnoha korporátních šéfů do svého kabinetu, mj. čtyř postů z Goldman Sachs. Dalšími příklady jsou Singapur a Chile za vlády Augusta Pinocheta.\n\nVe filmu \"The Network\" z roku 1976 má jedna z postav významný monolog, ve kterém hlavním hrdinovi říká, že státy, národy a ideologie jsou věcí minulosti a korporace jsou skutečné národy tohoto světa.\n\n"}
{"id": "299018", "url": "https://cs.wikipedia.org/wiki?curid=299018", "title": "Sedmá z devíti", "text": "Sedmá z devíti\n\nSedmá z devíti (anglicky Seven of Nine; 7 of 9) je fiktivní postava z amerického televizního sci-fi seriálu \"\".\n\nNarodila se jako člověk jménem Annika Hansen a později byla asimilována Borgy a tím se stala Borgem s označením \"Sedmá z devíti - terciární doplněk unimatice nula–jedna\" (anglicky: \"Seven of Nine - tertiary adjunct of unimatrix zero one\"), zkráceně pouze \"Sedmá z devíti\" nebo \"Sedmá\". V epizodě Škorpion ji zajme loď Voyager a kapitán Janewayová se postupně snaží v Sedmé opět probudit lidskou stránku.\n\nPostavu dospělé \"Sedmé\" ztvárnila americká herečka Jeri Ryan, jako dítě ji ztvárnily Erica Lynne Bryanová a Katelin Petersenová.\n\nPoprvé se role \"Anniky Hansenové\", respektive \"Sedmé z devíti\", objevila ve čtvrté seriálové sezóně, v díle: \"Star Trek: Voyager – Scorpion\". Tehdy holčičku Anniku hrála Erica Lynne Bryan (ve dvou dílech \"Scorpion\" a\" The Raven\"), následně vystřídána Katelin Petersen (v díle \"Dark Frontier\").\n\nNa dospělou roli Sedmé z devíti byly ke konkurzu přizvány herečky Claudia Christianová (mj. role \"Susan Ivanovové\" v \"Babylonu 5\") a Hudson Leicková (mj. role \"Callisto\" v seriálu \"Xena\"). Nakonec byla obsazena do této postavy Jeri Ryan.\n\nSamotná Sedmá z devíti oblékala původně konzervativní modely šatů. Herečka Jeri Ryan žádala o změnu, protože ji kombinéza omezovala a necítila se v ní dobře. Nový typ hnědé kombinézy s hlubším výstřihem měl premiéru v dílu \"The Raven\", provedení obleku s límečkem v díle \"Scientific Method\", následovala kobaltově modrá kombinéza v díle \"In the Flesh\" a modrý typ přišel v epizodě \"The Disease\", švestková barva pak v díle \"Dark Frontier\". V oficiální uniformě je Sedmá oblečená jen ve dvou epizodách \"Relativity\" a \"Human Error\" jako hologram. V borgském kostýmu vystupuje v dílech \"Scorpion\" a \"Survival Instinct\", kdy se retrográdně vrací v čase.\n\nPostava se objevila celkově ve 102 dílech seriálu \"\".\n\nSedmá z devíti se narodila v kolonii \"Tendara\" jako člověk se jménem \"Annika Hansenová\" hvězdného času 25479, podle pozemského kalendáře 24. června 2348. Jejími rodiči jsou \"Magnus\" a \"Erina Hansenovi\". V dětství se o ni často starala teta \"Irene Hansen\". Mimo jiné si Annika zamilovala červenou barvu a jahodový koláč. Láska k jahodám ji neopustila po celý život a to ani po asimilaci.\n\nRodiče Anniky Hansen byli neortodoxními badateli (exobiologové), kteří se zaměřovali na výzkum života ve vesmíru, konkrétně druhu Borgů. K jejich pozorování získali malou kosmickou loď USS Raven třídy Danube (anglicky runabout USS Raven – Danube class). Roku 2353 se šestiletou dcerou na palubě vypluli na dobrodružnou cestu do vesmíru s cílem navázat kontakt s objektem vědeckého zájmu – tedy Borgy. Po menších peripetiích dosáhli kýženého úspěchu, když objevili jejich Společenství. Využili nejmodernějších technologií, které je učinili neviditelnými vůči borgským technologiím a mohli se transportovat do borgské Krychle (domova Borgů). Ovšem záměr zneviditelnění byl úspěšný jen do momentu, než iontová bouřka vyřadila na přibližně 13,2 sekundy multiadaptivní štíty, což bylo dost pro Borgskou krychli, aby USS Raven zachytila a začala ji pronásledovat. Jako další lidé, kteří se dostali s Borgy do kontaktu, byla celá rodina asimilována – přetvořena k obrazu Borgskému. Annika se marně snažila schovat na můstku před zadržením.\n\nDřívější \"Annika Hansen\" získala novou identitu – \"Sedmé z devíti terciárního doplňku unimatice nula–jedna\", borgského vojáka a značnou část dospívání strávila v dozrávací komoře. U \"Borgů\" je zcela potlačen důraz na individualitu, na jedince samotného, vše je činěno ve prospěch Společenství. Na Zemi se tomu blíží srovnání s organizací společenství včel nebo mravenců. Následně se Sedmá podílela, v již nové roli na mnohých dalších asimilacích lidí, Ferengů, Cardassianů, Bajoranů a Klingonů.\nZačátkem roku 2368 došlo k havárii rodné Unimatice Sedmé z devíti na neprobádané planetě v delta-kvadrantu a jejich kontakt s mateřským úlem byl přerušen. Borgové, kteří prošli asimilací v dospělosti, pocítili touhu k vymanění se z nové identity a návratu k původnímu životu. Zajímavé je, že takové nutkání se neobjevilo u Sedmé z devíti, příliš totiž srostla se Společenstvím a zcela se s ním identifikovala. Unimatice byla nalezena a zachráněna. Tento příběh však leccos vypověděl o charakteru postavy.\n\nV průběhu války mezi neznámou rasou 8472 a Borgy v roce 2373 sehrála mediační roli federační loď USS Voyager. Kapitánka Kathryn Janewayová ve snaze zajistit přežití své posádky musela spolupracovat s Borgy a nabídla jim modifikované nanosondy, upravené hologramem Doktora podle parametrů získaných při průzkumu lodi \"rasy 8472\", které byly posléze použity v torpédech jako zbraň. Sedmá z devíti spolupracovala s posádkou Voyageru (především Janewayovou a Tuvokem). Ovšem útok nepřátelské posádky rasy 8472 na Voyager, donutil Sedmou z Devíti obětovat Borgskou krychli a transportovat kapitána Jenewayovou a poručíka Tuvoka s několika borgskými vojáky na USS Voyager. Mezi nimi byla i Sedmá z devíti, která naléhavě žádala o změnu kurzu Voyageru k nejbližší Borgské krychli, která byla v tom momentě vzdálena 40 světelných let. To zastupující velitel Chakotay odmítl (kapitánka byla vážně zraněna, když byla zasažena na krychli proudem energie vypálené z lodi rasy 8472 a v danou chvíli nevelela) a po manipulaci s ovládáním deflektoru nařídil poručíku Tuvokovi, aby otevřel nákladový sektor 2 směrem do volného vesmíru, čímž Borgy podtlakem eliminoval. Jediný, kdo celou událost přežil, byla Sedmá, která i nadále pokračovala v modifikacích nastavení deflektoru a vytvořila druh gravitonového paprsku, který vytvořil typ kvantové singularity vedoucí do tekutého prostoru – domova rasy 8472. Během tohoto incidentu se podařilo Doktorovi uzdravit kapitána Janewayovou, která po seznámení se situací nařídila plnou spolupráci se Sedmou z devíti. Voyager úspěšně odzkoušel biomolekulární fotonová torpéda na 4 nepřátelských lodích a poté Sedmá opět aktivovala protokoly deflektoru k návratu z tekutého prostoru. Poté, co se podařilo porazit rasu 8472 se Sedmá z devíti pokusila unést Voyager a částečně asimilovala některé primární systémy lodi jako třeba Warp pohon. Nakonec jí byl energetickým výbojem deaktivován horní páteřní subprostorový nanotransvysílač, čímž bylo přerušeno její spojení mysli s Borgským kolektivem. Tak se v roce 2374 definitivně znovu ocitla na lodi Federace, odloučená od borgského Společenství.\n\nNavykání si opět na novou identitu bylo obtížné, nechtěla se vracet ke svému předešlému životu a napříště odmítla používat původní jméno Annika. I přes svou částečnou spolupráci se párkrát pokusila o spojení s Borgy, což vedlo k jejímu zadržení a uvěznění. Z těla jí byly odstraněny borgské součástky, nikoli však úplně, což připomínala tvář doplněná implantáty.\n\nNěkteré vlastnosti Sedmé z devíti z dob Společenství (např. vynikající zrak, odolnost), z ní učinily platného člena posádky. Příjemnou a humornou nevýhodou byl její snížený práh vůči synteholu.\nPoté co USS Voyager navštívil místo b'omarského prostoru, kde havarovala loď Raven, se vybavily Sedmé vzpomínky. Opustila poté nakrátko loď Voyager, aby se záhy vrátila na její palubu.\nDále prožívala rozličné mise s posádkou lodi USS Voyager.\n\n"}
{"id": "299025", "url": "https://cs.wikipedia.org/wiki?curid=299025", "title": "Nogajština", "text": "Nogajština\n\nNogajština (nogajsky: ) je západoturkický jazyk, kterým se mluví hlavně na Kavkazu, ale také v blízkých státech jako: Kazachstán a Uzbekistán.\n"}
{"id": "299028", "url": "https://cs.wikipedia.org/wiki?curid=299028", "title": "VMRO-DPMNE", "text": "VMRO-DPMNE\n\nVnatrešna Makedonska Revolucionerna Organizacija-Demokratska Partija za Makedonsko Nacionalno Edinstvo, VMRO-DPMNE ( , Vnitřní makedonská revoluční organizace - Demokratická strana makedonské národní jednoty) je politickou stranou v Severní Makedonii.\n\nVznikla z Křesťansko-demokratické strany v roce 1990. Je to umírněná strana s křesťansko-demokratickou orientací, podporuje začlenění Severní Makedonie do NATO a EU. Po vítězných parlamentních volbách v roce 2006 je hlavní stranou vládní koalice, její současný předseda Nikola Gruevski byl premiérem do roku 2016.\n"}
{"id": "299033", "url": "https://cs.wikipedia.org/wiki?curid=299033", "title": "Guiniforte Solari", "text": "Guiniforte Solari\n\nGuiniforte Solari také známý jako \"Boniforte\" (asi 1429 Carona – asi 1481 Milán) byl italský sochař a architekt.\nByl synem architekta Giovanni Solariho a bratr Francesca Solariho. Jeho syn Pietro Antonio Solari byl také sochařem a architektem.\n\nGuiniforte byl během svého života hlavním stavitelem milánského vévodství. Je často připomínán hlavně pro své spory s Filaretem, kterého povolal vévoda Francesco I. Sforza, aby modernizoval lombardskou architekturu v renesančním duchu. Solari byl naopak představitel místní gotické tradice.\n"}
{"id": "299035", "url": "https://cs.wikipedia.org/wiki?curid=299035", "title": "Socijaldemokratski Sojuz na Makedonija", "text": "Socijaldemokratski Sojuz na Makedonija\n\nSocijaldemokratski Sojuz na Makedonija, SDSM ( , Sociálně demokratická unie Makedonie) je politická strana v Severní Makedonii. Sociálně demokratická unie Makedonie je středo levicová strana se sociálnědemokratickou ideologií. \n\nTato druhá největší strana v Severní Makedonii vznikla na kongresu v roce 1991, jako nástupce makedonské Komunistické strany. Ve stejném roce došlo k nahrazení původní komunistické ideologie sociálnědemokratickou. SDSM dnešního dne se účastnila všech voleb od nezávislosti Severní Makedonie.\n\nV období 1992 – 1998 měli společně s koaličními partnery většinu mandátů v parlamentu. Díky čemuž tato koalice  setrvala v čele s Brankem Crvenkovskim až do roku 1998, kdy se konají volby. V těchto získávají pouze 27 mandátů a k moci se dostává pravicová a nacionalistická VMRO. SDSM byla  největší opoziční strana až do roku 2002, kdy společně se svými koaličními partnery získala 60 mandátů a vládnou společně až do následujících parlamentních voleb v roce 2006. V těch získává pouze 32 mandátů a zůstává v opozici. Obdobně si vede i v předčasných volbách v roce  2008 i v roce 2011 a i nadále zůstává v opozici.\n\nOd transformace strany z komunistické na SDSM až do roku 2004 vedl stranu Branko Crvenkovski, který právě v roce 2004 vyhrál prezidentské volby a stal se prezidentem Severní Makedonie. Novým předsedou strany byl zvolen na mimořádném kongresu v roce 2004 Vlado Buckovski, který setrval v této pozici až do roku 2006, kdy strana prohrála volby. V návaznosti na prohrané volby nedokázal získat důvěru na mimořádném kongresu v roce 2006 a nahradila ho Radmila Sekerinská. Ta nesetrvala v této pozici o moc déle a v 2008 na svou funkci rezignuje v reakci na prohrané předčasné parlamentní volby. V září 2008 byl zvolen předseda strany Zoran Zaev. Toho nahrazuje po skončení prezidentského mandátu Branko Crvenkovski, který v pozici předsedy strany zůstává do roku 2013, kdy odstoupil. Zoran Zaev byl znovu zvolen a zůstává v čele strany až dosud.\n\nStrana je v opozici i na místní úrovni. V posledních komunálních volbách v roce 2013, SDSM vyhrála volby pouze ve 4 z 80 obcí v země.Vznikla jako následnická strana makedonské Komunistické strany. \n\nSDSM je členem Socialistické internacionály a přidruženou stranou Strany evropských socialistů. V makedonských parlamentních volbách v roce 2006 skončila druhá za VMRO-DPMNE a je hlavní opoziční stranou. Současný předseda je od roku 2013 Zoran Zaev. Členem SDSM je i bývalý makedonský prezident Branko Crvenkovski.\n\n"}
{"id": "299036", "url": "https://cs.wikipedia.org/wiki?curid=299036", "title": "Región Autónoma de la Costa Caribe Norte", "text": "Región Autónoma de la Costa Caribe Norte\n\nRegión Autónoma de la Costa Caribe Norte ( Autonomní region severního karibského pobřeží, zkratka RACCN) je jedním ze 2 autonomních regionů Nikaraguy. Tato dvě území tvořila společně do roku 1987 departement Zelaya. Velkou část regionu zabírá souvislý nížinný prales. Pobřeží Karibiku, známé pod názvem Pobřeží Moskytů, je bažinaté s porosty mangrovů. K regionu patří i ostrovy Cayos Miskitos.\n\nRegión Autónoma del Atlántico Norte je rozdělen na sedm částí (Municipio):\n\n"}
{"id": "299037", "url": "https://cs.wikipedia.org/wiki?curid=299037", "title": "Seznam českých písňových textařů", "text": "Seznam českých písňových textařů\n\nToto je seznam českých písňových textařů. Kritériem pro uvedení písňového textaře v článku je jeho významnost dle hledisek Wikipedie.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "299038", "url": "https://cs.wikipedia.org/wiki?curid=299038", "title": "Región Autónoma de la Costa Caribe Sur", "text": "Región Autónoma de la Costa Caribe Sur\n\nRegión Autónoma de la Costa Caribe Sur ( Autonomní region jižního karibského pobřeží, zkratka RACCS) je jedním ze 2 autonomních regionů Nikaraguy. Tato dvě území tvořila společně do roku 1987 departement Zelaya. Velkou část regionu zabírá souvislý nížinný prales. Pobřeží Karibiku, známé pod názvem Pobřeží Moskytů, je bažinaté s porosty mangrovů. K regionu patří i ostrovy Corn Islands.\n\nRegión Autónoma del Atlántico Sur je rozdělen na dvanáct částí (Municipio):\n\n"}
{"id": "299039", "url": "https://cs.wikipedia.org/wiki?curid=299039", "title": "Giovanni Antonio Amadeo", "text": "Giovanni Antonio Amadeo\n\nGiovanni Antonio Amadeo (asi 1447 Pavia – 27. nebo 28. srpna 1522) byl italský sochař a architekt.\n\nPodílel se na výzdobě fasády pohřební kaple kondotiéra Bartolomea Colleoni v Bergamu, dokončené po roce 1470. Pracoval také několik let na fasádě v Certosa di Pavia (1473-1476) a na výzdobě milánského dómu. Pravděpodobně spolupracoval s Bramantem na fasádě Santa Maria presso San Satiro roku 1486.\n"}
{"id": "299042", "url": "https://cs.wikipedia.org/wiki?curid=299042", "title": "Benedetto Briosco", "text": "Benedetto Briosco\n\nBenedetto Briosco (asi 1477 Pavia - 1514 Pavia) byl italský renesanční sochař a architekt, aktivní v Lombardii.\n\nJeho první zdokumentovanou prací je náhrobek Ambrogia Grifiho (1489) v kostele San Pietro in Gessate v Miláně. Dílo se vyznačuje hrubým realismem. V mládí spolupracoval s Francescem Cazzanigou, a z těchto let pocházejí díla \"Brivio Monument\" v Sant'Eustorgio (1489) a \"Della Torre Monument\" v Santa Maria delle Grazie (1483-84).\n\nKolem roku 1492 začal pracovat na sochařské výzdobě Certosa di Pavia. Spolupracoval s Amadeem a po jeho smrti se stal hlavním sochařem hlavního portálu (1501-1507) a náhrobku Giana Viscontiho (pod vedením Romana). V letech 1508-13 pracoval v cremonské katedrále Nanebevzetí Panny Marie a na náhrobku Ludovica II. v cremonském kostele sv. Jana.\n\nPro milánský dóm vytvořil roku 1492 sochu \"sv. Anny\", nyní umístěnou v katedrálním muzeu. Z roku 1495 pochází dílo \"Longhignana\", původně určené pro kostel San Pietro in Gessate, nyní v Palazzo Borromeo na Isola Bella. V tomto kostele postavil také náhrobek Ambrogia Grifiho.\n"}
{"id": "299045", "url": "https://cs.wikipedia.org/wiki?curid=299045", "title": "Šabakova deska", "text": "Šabakova deska\n\nŠabakova deska (též Šabakův kámen) je moderní označení užívané v egyptologii pro staroegyptskou stélu z černé žuly o výšce 66 cm a šířce 137 cm, na níž je hieroglyfickým písmem zaznamenána v kontextu dalších mýtů tzv. Mennoferská kosmologie. Název je odvozen od jména panovníka 25. dynastie Šabaky, na jehož příkaz byla deska vytesána a umístěna v mennoferském chrámu boha Ptaha. Navzdory faraonově snaze o zachování informací došlo v pozdější době ke znehodnocení nápisu na kameni, který byl používán jako mlýnský kámen. Do jeho středu byla vyvrtána díra a používání při mletí vedlo k poškození i dalších okolních hieroglyfů. Šabakova deska však stále obsahuje cenné informace o kultuře a náboženských představách starověkých Egypťanů. Dnes se nachází v Britském muzeu v Londýně.\n\n"}
{"id": "299050", "url": "https://cs.wikipedia.org/wiki?curid=299050", "title": "Francouzské království", "text": "Francouzské království\n\nFrancouzské království ( ) byl mocný stát v západní Evropě pod vládou rodu Kapetovců v letech 987 až 1793 a poté 1815 až 1848. Francouzské království bylo nástupcem Západofranské říše a předchůdcem dnešní Francie.\n\nDějiny Francie jako jednotného státu začínají roku 843 rozdělením Franské říše verdunskou smlouvou. Synové císaře Ludvíka I. Pobožného rozdělili Franskou říši na východní, střední a západní část. Prvním králem Západofranské říše, jejíž kořeny sahaly k někdejším územím Neustrie a Austrasie, byl Karel II. Holý. Tu je možné považovat za základ dnešní Francie. Část společnosti se však hlásila a hlásí už k prvnímu franskému králi Chlodvíku I. jakožto k zakladateli fr. státu.\n\nZprvu jednotná říše se brzy rozpadá na jednotlivé domény: vévodství Frankie, Akvitánie (Guyenne), Gaskoňsko, Bretaň a Normandie, hrabství Champagne, hrabství Toulouse, Barcelona, Flandry, jakož i markrabství Gothie. Původně bylo království ve Francii rozděleno mezi všechny syny. K tomuto pravidlu se zpočátku přihlíželo i ve třech franských říšských částech. To se však již brzy změnilo a došlo k dělení podle státní identity na západě, východě a také v Itálii. Severní část střední říše, Lotharingie resp. tehdy již vévodství lotrinské, přitom byla definitivně připojena k východní říši (roku 925). S těmito změnami bylo spojeno i s dynastickými změnami, zavedením nových názvů říší, jakož i změnou dědičné monarchie ve volební. Díky praxi, kdy byli korunováni jako panovníci synové ještě za života otců a podíleli se na výkonu moci, byl v Západo- a Východofranské říši rozhodující dynastický původ. Na rozdíl od Východních Frank/Německa, kde Karlovci roku 911 vymřeli a během celého středověku po sobě nikdy nenásledovalo více než pět nepřerušených generací panovníků jedné dynastie, hrály v Západních Frankách/Francii dynastická kontinuita a rodové právo až do 19. století významnou roli, a králové docílili na počátku 13. století dokonce zřízení dědičné monarchie.\n\nZpočátku měly Západní Franky v rámci karolinské říše silnou pozici. Karel II. Holý získal Itálii a roku 875 byl korunován císařem. Vinou brzké smrti jeho syna a obou vnuků se však říše rozpadla: roku 877 vznikly Dolní Burgundy a roku 888 Horní Burgundy, samostatná království (později sloučená do Arelatska); rovněž vláda v Itálii byla neudržitelná. V roce 880 muselo být upuštěno od nároku na Lotharingii, ta posléze připadla východofranské říši. V letech 885–887 byl původně východofranský král a císař Karel III. Tlustý vládcem rovněž říše západofranské. Pro svou pasivitu vůči normanské hrozbě byl však říšským sněmem v Triburu donucen odstoupit a v roce 888 byl v osobě hraběte Odona Pařížského zvolen první vzdorokrál. Karlovci se sice v Západních Frankách udrželi ještě sto let, nicméně moc už v té době měli v rukou Robertovci, potomci hraběte Odona.\n\nJeden z Robertovců, vévoda Hugo, zvaný Kapet („Čapka“, „Pláštík“), byl barony zvolen \"králem Franků\" a stal se zakladatelem dynastie, která definitivně vystřídala na trůnu Karlovce. Po celý život byl ve vleku mocné šlechty (řada jeho nominálních leníků měla mnohonásobně větší území a moc než on), politicky takřka bezmocný. Jeho třem nástupcům (Robert II., Jindřich I. a Filip I.) se jen pomalu dařilo upevnit královskou moc a zvolna ji rozšiřovat za hranice původně malé královské domény (Île-de-France, \"Francouzský ostrov\").\n\nMocenský vzestup Kapetovců začíná Ludvíkem VI. Tlustým, jenž se v severní části země prosadil už jako skutečný suverén. Zavedením lenního práva a privilegováním měst mohl začít postupný proces upevňování koruny na náklady nižší šlechty. Francouzská národní hrdost a uvědomění se zformovaly v 1. čtvrtině 12. století, zejména během hrozícího vpádu římského císaře Jindřicha V. (1124) a během 2. křížové výpravy, po níž se francouzští rytíři začali považovat za „vyvolené nástroje Boží“. Ludvík navázal své království těsně na papežství, což v následujících staletích velmi pomohlo prestiži a moci Francie. Jeho kancléř a pravá ruka, cisterciácký opat Suger, se stal rozhodujícím tvůrcem správního a daňového systému země a propracované státní ideologie. Jeho přestavba chrámu v Saint-Denis (starém pohřebišti franských a francouzských králů) představuje počátek gotického slohu, jenž bude po následujících 250 let dominovat evropské architektuře.\n\nKapetovci postupně upevňovali svou moc, např. Filip IV. Sličný, čímž se Francie ve 12. století stala centralizovaným státem.\n\nFilip IV. Sličný byl král neobyčejně silný a mocný, ale vedl poměrně agresivní politiku, dostával se do sporů s různými vrstvami obyvatel: sužoval prostý lid daněmi, aby měl prostředky na válku s Anglií (spory o území při pobřeží Atlantiku), doloval peníze z italských bankéřů a když nebyl schopen své dluhy splácet, vyhostil je ze země, zadlužoval se u Židů, místo splácení pak dělal pogromy, dluhů u templářů se zbavil tak, že přinutil papeže, aby řád obvinil z kacířství a zrušil. Svou moc Filip posiloval také na úkor církve, odebral jí desátky, které napříště šly do královské pokladny. Papež Bonifác VIII. nechtěl nic takového připustit, dostali se do sporu, Filip papeže urazil, papež zemřel, na jeho místo byl zvolen Kliment V.(bývalý arcibiskup z Bordeaux), na nátlak krále se usadil v Avignonu, období 1309–1378 bývá nazýváno Avignonským zajetím papežů, hlava církve podléhala vlivu francouzského krále. Filip IV. také založil generální stavy, sněm zástupců měst, církve a šlechty, které hrály důležitou roli v dalších dějinách Francie.\nFilipovým nástupcem byl jeho syn, Karel IV., ten umírá roku 1328 a jeho smrtí končí vláda přímé linie Kapetovců. Po jeho smrti došlo ke střetům o francouzský trůn, které v roce 1337 přerostly ve stoletou válku.\n\nStoletá válka byla válka mezi Anglií a Francií v letech 1337–1453, jejíž hlavní příčinou byl spor o nadvládu ve Flandrech a jihozápadní Francii a záminkou neuznání nástupnictví Edvarda III. na francouzský trůn. Pro zpřehlednění se průběh války tradičně rozděluje do tří etap, ale toto rozdělení není chápáno nijak dogmaticky (jde o to, kdo měl v dané etapě převahu, jakým způsobem byla válka vedena; etapy jsou od sebe odděleny důležitými mírovými ujednáními).\n\nNa počátku konfliktu se Anglie (kterou vedl král Eduard III.) snažila především o posílení svého obchodního postavení ve Flandrech, které byly paradoxně jejími spojenci, a udržení svých držav ve Francii. Na straně Francie (král Filip VI. Francouzský) stálo Skotsko. Anglii se dařilo především v námořních bitvách (Bitva u Sluis v roce 1340 jí zajistila dlouhodobou kontrolu nad kanálem La Manche), avšak v roce 1346 porazila francouzské vojsko v bitvě u Kresčaku. V roce 1347 Angličané dobyli město Calais. A přestože téhož roku byl uzavřen mír (v jehož průběhu nastoupil na francouzský trůn král Jan II.), už za osm let válka znovu započala a Francouzi byli roku 1356 poraženi v bitvě u Poitiers. V nastalých zmatcích se vlády chopil Karel V., který zlikvidoval odpor vzbouřené Paříže a v roce 1360 uzavřel mír v Brétigny, jímž první etapa války skončila. Král Edward III. se zřekl francouzské koruny a Flandry zůstaly v moci Francie. Většina francouzského území však nadále patřila Anglii.\n\nFrancouzská vojska sestávala ze šlechtické jízdy; šlechta odmítala pouštět do bitvy měšťany a žoldnéře. Naproti tomu armáda anglická disponovala skvělou jízdou a výbornými lučištníky z Walesu, kteří mohli francouzské jezdce postřílet dříve, než stihli použít svá dlouhá kopí. Navíc byla anglická armáda mnohem disciplinovanější (francouzské rytířstvo totiž často neuposlechlo rozkazy, vyjeli jinam než jim bylo přikázáno, nebo nevyjeli vůbec, což velmi narušovalo celistvost armády), velkým důkazem jejich svéhlavosti jsou následky bitvy u Kresčaku, francouzská bojová šlechta si nedokázala přiznat, že by je porazili neurození lučištníci a rozhodujícím faktorem určili anglické rytíře sesednuvší z koně (aby mohli lépe bránit právě lučištníky) a hned do další bitvy vyrazilo francouzské rytířstvo do boje pěšmo.\n\nVálka skončila v podstatě vítězstvím Francouzů. Angličané totiž ztratili všechna francouzská území, která před válkou vlastnili, kromě Calais a Normanských ostrovů, což učinilo z Anglie ostrovní stát, neboť ještě před začátkem války jim patřila celá Normandie.\n\nZe stoleté války vyšla Francie jako vítěz a do novověku tak vstoupila jako velmoc. V této době se začalo posilovat postavení panovníka a upevnilo se státní zřízení. Feudální režim ve Francii začala pozvolna nahrazovat centralizovaná vláda soustřeďující se kolem absolutisticky vládnoucího dvora. Během tohoto období se Francie postupně proměnila z feudálního státu středověkého typu ve vysoce centralizovanou monarchii s mocnou absolutistickou vládou soustředěnou v rukou krále, opírajícího se o mohutný úřednický aparát, silné vojsko a církev.\n\nCelé první polovině 16. století dominují války o Itálii. Tyto války byly vyvolané sporem o nástupnictví v království Neapolském a vévodství Milánském, Francie tu válčila zejména se Španělskem, ale i se samotnými italskými městy. Francie měla o posílení moci v Itálii zájem z několika důvodů; předně italská města byla velice bohatá a kulturně vyspělá, navíc jejich získání by umožnilo postavit se rozpínavosti Španělska a Habsburků. Neapol i Milán Francouzi několikrát získali a několikrát zase ztratili. Po 60 letech vyčerpávajících válek se nakonec roku 1559 mírem v Cateau-Cambrésis jakýchkoliv snah o ovládnutí Itálie vzdali (království Neapolské získali španělští Habsburkové).\n\nPrávě Habsburkové se v 16. století stali pro Francii největším nepřítelem. V předchozích letech totiž nebývale vzrostla jejich moc; od roku 1437 prakticky bez přestání drželi císařskou korunu Svaté říše římské, roku 1477 navíc pronikli do západní Evropy a těsného sousedství Francie, když Maxmilián I. získal sňatkem s Marií Burgundskou nejen Burgundsko, ale taktéž Lucembursko a celé Nizozemí (tedy i území dnešní Belgie). Sňatkem Filipa I. Sličného Habsburského s Johanou Šílenou Kastilskou navíc Habsburkové získali Španělsko a jeho zámořské kolonie. Syn Filipa a Johany – Karel V. Habsburský – se tak stal zdaleka nejmocnějším monarchou Evropy 16. století. A Francie se octla v habsburském obležení – na francouzské severní a západní hranici ovládali Habsburkové Burgundsko, Nizozemí a Německo, na jihu Španělsko.\n\nSpolu s francouzskými zásahy v Itálii do Francie dorazila renesance. Ztělesněním rozkvětu a moci Francie v této době se stal král František I. (\"François I\"). Všichni životopisci Františka I. zdůrazňují, že podporoval umění, udržoval přepychový dvůr a posiloval moc krále. A přitom rozhodně nezapomínal na zahraniční politiku. Po celý život byl rivalem španělského krále a německého císaře Karla V., s nímž se utkal v četných válkách o Apeninský poloostrov a na němž získal zpět Burgundsko. Právě války o Itálii se Španělskem dominovaly celé jeho vládě. Humanisty byl František milován, do úst mu vložili slova: „\"Nevzdělaný král je korunovaný osel.\"“, opěvována byla jeho pěkná postava, hlas, výřečnost a šarm.\nFrantišek neměl žádnou stálou rezidenci, místo toho brázdil spolu se svým kočujícím královstvím Francii. Ačkoliv byl tento typ řízení státu v tehdejší době obvyklý, ukazuje také na nedostatečnou funkci Paříže jako hlavního města. Jelikož však Františkův dvůr byl obrovský a přepychový (a v celé tehdejší Evropě neměl obdoby), a jeho neustálé stěhování se dosti prodražovalo, František započal se stavbou královských rezidencí; vznikly tak opěvované zámky na Loiře (Chambord, Chenonceau, Blois), zámek Fontainebleau a František také nechat několikrát přebudovat pařížský Louvre.\n\nNa Františkově dvoře se plně rozvinula renesanční a manýristická kultura; působili tu básníci Pierre de Ronsard, Michel de Montaigne či François Rabelais, František sem pozve Leonarda da Vinci, Michelangela, Rafaela a Tiziana.\n\nZa Františkovy vlády Verrazano a Jacques Cartier objevili pro Francii Kanadu; ve Francii se také začal rozvíjet obchod (v Lyonu je založena první burza).\n\nAvšak ta obrovitá sláva Františkova dvora a namáhavé války v Itálii měly také svou odvrácenou stranu. Za Františkovy vlády se Francie nesmírně zadlužila, a tak rostly daně, ceny a nespokojenost lidu. A v té době do Francie pronikla reformace.\n\nZa Ludvíka XIV. Velikého (1638–1715) se francouzské hospodářství slibně rozvíjelo, navzdory tomu se však situace prostého obyvatelstva příliš nezlepšovala. Ačkoliv Francie představovala jednu z nejbohatších zemí světa, nedokázala plně uspokojit potřeby svého panovníka, který neustále trpěl nedostatkem financí, které potřeboval jak na své honosné stavby, tak zejména na válečné účely. Smrtící se pro stát ukázaly dvě věci: stavba a následný provoz zámku ve Versailles a ne příliš úspěšné války o dědictví španělské, v níž se střetl s koalicí Velké Británie, Svaté říše římské národa německého a rakouských Habsburků. Výsledkem bylo obrovské zadlužení země, které vyústilo za vlády Ludvíka XV. ve všeobecný úpadek, který se ještě prohloubil za Ludvíka XVI. (1774–1792). Nastaly hospodářské problémy. Většina obyvatel se živila zemědělstvím, nejvíce lidí žilo na venkově (20 milionů obyvatel, tedy asi 4/5). Půda byla drahá. Rolníci i velkostatky měly jen malé výnosy a cena potravin stoupala. Těsně před revolucí tvořili 1/5 národa žebráci. Řemeslo bylo řízeno cechy. Ozývaly se hlasy po jejich zrušení, někteří řemeslníci chtěli vyrábět svobodně. Průmyslníci se zasazovali o právo na svobodné podnikání. Obchod se nejvíce vyplácel na pobřeží, protože se platilo vnitřní clo. Ani obchodníci na pobřeží ale nebyli spokojeni.\n\nOd dob Ludvíka XIV. vládl francouzský panovník absolutisticky, jeho moci byl přisuzován božský původ. Dvůr Ludvíka XVI. měl obrovskou spotřebu a vysoké dluhy. Aby měl na splátky, zvýšil stávající a zavedl speciální daně, například z komínů, šatů a oken. Daně platilo 97 % obyvatelstva, takzvaný třetí stav. Ten navíc platil desátky a clo.\n\n"}
{"id": "299053", "url": "https://cs.wikipedia.org/wiki?curid=299053", "title": "Vodopád v Bílé strži", "text": "Vodopád v Bílé strži\n\nVodopád v Bílé strži je nejvyšší vodopád na české straně Šumavy, nachází se na středním toku Bílého potoka v nadmořské výšce 940 m, na severovýchodních svazích Královského hvozdu, 4 km jihozápadně od Hojsovy Stráže. Vodopád se nachází v katastrálním území Hamry na Šumavě, jižní (horní) konec chráněného území zasahuje též do k. ú. Hojsova Stráž.\n\nBílý potok vytváří hluboce zaříznuté až kaňonovité údolí, které má esovitý tvar a potok v něm překonává četné skalní výchozy tvořící stupně, peřeje a nízké vodopády, jsou zde i obří hrnce vymodelované na kamenech v řečišti potoka. Skalní podloží je budováno biotiticko-muskovitickými svory, které jsou protknuty intruzemi žul a křemenných žil. Vodopád je tvořen několika stupni a kaskádami, celková výška dosahuje 13 m, nejvyšší stupeň měří 7 m.\n\nNa stráních nad řečištěm se dochovaly zbytky původního horského lesa, který má pralesovitý ráz. Nejstarší porosty dosahují věku 220 až 240 let a zachovaly se právě v okolí vodopádu. Jsou tvořeny převážně smrkem (některé exempláře dosahují průměru 95 cm ve výčetní výšce), jedlí a jeřábem. Buk se vyskytuje jen řídce, hojnější je pouze na svahu nad levým břehem Bílého potoka pod úrovní 900 m n. m. V roce 1972 zde byla vyhlášena národní přírodní rezervace Bílá Strž, která zaujímá rozlohu 79,02 ha a je v nadmořské výšce 735–1086 m.\n\nBílá strž je přístupná po červeně značené turistické stezce, která vede kolem Čertova jezera a Černého jezera a prochází severní částí Národní přírodní rezervace Bílá Strž. Z ní odbočuje dřevěný chodník sestupující k vyhlídkové terase nad vodopádem (přímo k vodopádu sestup není možný). Výchozími místy k vodopádu jsou Špičácké sedlo nad Železnou Rudou, Hojsova Stráž a Hamry.\n\n\n\n"}
{"id": "299057", "url": "https://cs.wikipedia.org/wiki?curid=299057", "title": "Vincenzo Foppa", "text": "Vincenzo Foppa\n\nVincenzo Foppa (asi 1430 Bagnolo Mella – asi 1515 Brescia) byl severoitalský renesanční malíř.\nNarodil se blízko města Brescia v benátské republice a kolem roku 1456 se usídlil v Pavii. Ve službách milánských vévodů se vypracoval na prominentního lombardského malíře. Roku 1489 se vrátil do Brescii. Jeho styl ukazuje vliv Castagna a Crivelliho. Giorgio Vasari tvrdil, že studoval malbu v Padově, kde byl silně ovlivněn Mantegnou.\n\nBěhem svého života se stal vysoce uznávaným, zvláště pro svou schopnost uplatnit v malbě perspektivu. Jeho nejlepší díla zahrnují fresky v pinakotéce Brera v Miláně a \"Utrpení sv. Šebestiána\" a \"Ukřižování\" (1435) v Accademia Carrara v Bergamu. Mnoho jeho prací bylo ztraceno. Svou tvorbou ovlivnil Civerchia a Romanina.\n\n"}
{"id": "299058", "url": "https://cs.wikipedia.org/wiki?curid=299058", "title": "Avantasia", "text": "Avantasia\n\nAvantasia je projekt metalové opery vytvořený Tobiasem Sammetem, zpěvákem a skladatelem skupiny Edguy, v roce 1999. Z původně jednorázového projektu, pod jehož názvem na začátku 21. století vyšla dvě power/speedmetalová konceptuální alba, se roku 2006 stala plnohodnotná hudební skupina tvořená duem Sammet a Sascha Paeth, přičemž druhý jmenovaný kromě postu kytaristy obstarává také celkovou produkci alb a organizaci nahrávání. Sammet se místo fiktivních fantasy příběhů začal soustředit spíše na své vlastní pocity, tři studiová alba vydaná v letech 2008 až 2010 tak kombinují více hudebních stylů a žánrů; od power metalu až po pop rock, a textově jsou vnitřní zpovědí tohoto skladatele. K formě konceptuálního příběhu se Avantasia navrátila na dalších třech deskách, přičemž na druhé z nich, \"Ghostlights\" (2016), je patrný také určitý návrat k hudebnímu stylu prvních dvou alb. Zároveň jsou zde ale také zastoupené motivy z dalších desek toho projektu.\n\nNa všech albech Avantasia se podílí velké množství hostujících zpěváků a instrumentalistů, ke stálým personám patří například Michael Kiske, Oliver Hartmann, Jørn Lande, Bob Catley, Michael Rodenberg či Amanda Somerville. Přestože se jedná o projekt s velkým množstvím hudebníků, Sammetovi s Paethem se daří v rámci podpory alb pořádat samostatná turné po téměř celé Evropě, Americe či také vystoupení v Japonsku.\n\nPrvní nápady na napsání metalové opery začal Tobias Sammet, hlavní skladatel a zpěvák v té době začínající německé powermetalové hudební skupiny Edguy, zapisovat v roce 1999 během turné k albu \"Theater of Salvation\" jeho domovské kapely. Tehdy zamýšlel pouze jednorázový studiový projekt rozdělený na dvě konceptuální alba. Jednalo se o speed/powermetalové desky \"The Metal Opera\" (2001) a \"The Metal Opera Part II\" (2002), které hudebně nepřímo navazovaly na dvojici alb \"Keeper of the Seven Keys Part 1\" (1987) a \"Keeper of the Seven Keys Part 2\" (1988) skupiny Helloween. Sammet album textově zaobalil do fantasy příběhu fiktivní postavy Gabriela Laymanna, učně Řádu bratří kazatelů, ze 17. století a na nahrávání si pozval řadu hostů. Nahrávání zpěvů se mimo jiné zúčastnili Andre Matos, Michael Kiske, Kai Hansen, Sharon den Adel či Oliver Hartmann. Hudební nástroje obsadili kromě Sammeta, jenž hrál na klávesy, další čtyři hudebníci; Henjo Richter (kytara), Jens Ludwig (kytara), Markus Großkopf (basová kytara) a Alex Holzwarth (bicí souprava). V rámci nahrávání druhého dílu opery se ke zpěvákům připojili Bob Catley a Rob Rock. Na \"The Metal Opera Part II\" Sammet hojně využil sborové refrény, které se následně staly jedním z poznávacích znaků jeho hudby.\n\nObě alba byla hudebními kritiky hodnocena kladně a jsou považována za jeden z vrcholů Avantasie, sám Sammet je označil za „něco výjimečného“. Celé nahrávání pro něj ovšem znamenalo spousty stresových situací, kdy se dle vlastních slov dostal „až na hranice svých možností“, a to hlavně z důvodu náročnosti organizování tak velkého projektu s tak málo zkušenostmi. Právě proto už dále neměl chuť se do podobného projektu znovu pouštět. Ostatní členové Edguy Sammeta od začátku plně podporovali a dle Dirka Sauera, kytaristy této skupiny, získali Edguy díky hostům působícím v Avantasii hodně nových fanoušků.\n\nPřestože byl Sammet rozhodnut v projektu nepokračovat a plně se věnovat Edguy, nakonec se rozhodl nahrát další desku. K tomu ho dovedly prosby fanoušků a přátel, kteří ho přesvědčovali, že již má mnohem více zkušeností než při nahrávání prvních dvou alb. Sammet měl zároveň k dispozici mnohem více peněz a finančně ho zajišťovalo vydavatelství Nuclear Blast. Na jeho rozhodnutí měl také obrovský vliv Sascha Paeth, bez kterého by dle Sammeta žádné pokračování Avantasie nebylo. Právě Paeth, německý producent a zvukový technik, se postaral o kompletní organizaci, takže se Sammet mohl věnovat pouze hudbě. Myšlenkou Sammeta ovšem nebylo natočit pokračování předchozích alb, nýbrž album pro jeho vlastní potěšení. Deska \"The Scarecrow\" tak spojuje hard rock, speed metal, klasický heavy metal či rock – Sammetovy v té době oblíbené hudební žánry. Deska textově referovala o autorových pocitech a jeho duši, jednalo se o Sammetovu „vnitřní zpověď“.\n\nNa nahrávání alba se podílelo trojčlenné jádro Tobias Sammet (zpěv, basová kytara), Sascha Paeth (kytary) a Eric Singer (bicí souprava). Jelikož chtěli dosáhnout vysoké technické úrovně zvuku bicích, zamluvili si na týden drahé německé studio, které slouží pouze pro nahrávání tohoto nástroje. Nahrávání ostatních částí skladeb probíhalo v Paethově studiu Gate Studio ve Wolfsburgu, někteří hosté dorazili osobně, jiný své party nahráli ve svých studiích. Jako hosté do nové Avantasie přijali pozvání zpěváci Roy Khan, Jørn Lande, Michael Kiske, Bob Catley, Amanda Somerville, Oliver Hartmann a Alice Cooper. Sám Sammet se snažil nezpívat jen jedním stylem, nýbrž zkoušel různé polohy a barvy hlasu. Některé kytarové party a sóla nahráli Henjo Richter, Kai Hansen a Rudolph Schenke a na klávesy hrál Michael Rodenberg. Vydání alba předcházely singly „Lost in Space Part I“ a „Lost in Space Part II,“ které se umístily na deváté pozici v německé hitparádě singlů. \"The Scarecrow\" nakonec vyšlo na začátku ledna roku 2008 a umístilo se mimo jiné na osmé příčce v německé hitparádě Media Control Charts a na desáté pozici v švédském žebříčku Sverigetopplistan.\n\nV rámci podpory desky se Sammet rozhodl s Avantasií odehrát pár koncertů na některých velkých festivalech, mezi nimiž byl i český Masters of Rock. Jádro kapely pro živá vystoupení tvořil Sammet, na kytary hráli Paeth a Hartmann, basy se ujal Robert Hunecke-Rizzo, postu klávesisty Rodenberg a za bicí usedl Felix Bohnke. Z hostujících zpěváků se koncertů zúčastnili Lande, Somerville, Catley, Claudy Yang a Andre Matos. Vystoupení na Masters of Rock a na Wacken Open Air bylo zaznamenáváno a později vydáno na DVD a CD pod názvem \"The Flying Opera\".\n\nJiž při nahrávání písní pro \"The Scarecrow\" měl Sammet dostatek složených skladeb, aby mohl vydal dvojalbum. Jelikož se ovšem toto album značně lišilo od prvních dvou desek Avantasie, nechtěl tím fanoušky zatěžovat a rozhodl se nechat tyto skladby pro další album. Opět se tedy jedná textově o příběhy, které jsou určitou autorovou osobní reflexí a jenž vychází z jeho zkušeností. Při nahrávání dalšího alba ale dostávali Sammet a Paeth nové nápady, takže se rozhodly udělat desky dvě; \"The Wicked Symphony\" a \"Angel of Babylon\". Jejich vydání se ovšem dlouho odkládalo, jednak z důvodu neustále přicházejících nových nápadů, jednak protože Sammet zároveň vystupoval na turné společně se svojí domovskou skupinou Edguy. Bubeník Eric Singer se zase nemohl nahrávání v jednu chvíli zúčastnit a jelikož Sammet a Paeth nemohli čekat, oslovili Alexe Holzwartha a Felixe Bohnkeho; bicí tedy nahrávali celkem tři hudebníci s odlišnými styly, což dle Sammeta přidalo desce „na atraktivitě“. Obě alba vyšla 3. dubna 2011 pod vydavatelstvím Nuclear Blast. Jako hostující zpěváci se na nich představili Lande, Kiske, Catley, Klaus Meine, Tim Owens, Cloudy Yang, Matos, Ralf Zdiarstek, Russell Allen a Jon Oliva. Na kytary hráli Hartmann, Paeth a Bruce Kulick, o orchestraci se postaral Rodenberg, který spolu s Jensem Johanssonem obsadil také post klávesisty.\n\nSamotné \"The Wicked Symphony\" se umístilo na druhém místě v německé hitparádě a na deváté pozici v rakouské Ö3 Austria Top 40. Boxset obsahující obě alba se dostal na sedmé místo ve švýcarském žebříčku Schweizer Hitparade. Místo vystupování na letních festivalech se tentokrát Sammet rozhodl se svým projektem uspořádat vlastní plnohodnotné koncertní turné, které čítalo celkem jedenáct vystoupení v některých evropských státech, přičemž každé trvalo téměř tři hodiny. Sestava hudebníků pro tuto koncertní sérii probíhající v prosinci roku 2010 zůstala až na dvě výjimky stejná jako při turné k \"The Scarecrow\"; Kiske nahradil Matose a Cloudy Yang se turné vůbec nezúčastnila.\n\nKe konci roku 2012 začali Sammet a Paeth pracovat na v pořadí šestém studiovém albu Avantasie. To dostalo název \"The Mystery of Time\" a vyšlo na jaře dalšího roku. Příběh byl tentokrát umístěn do Spojeného království v období viktoriánském a vyprávěl o mladém vědci Aaronovi Blackwellovi snažícím se zkoumat a vysvětlit souvislosti mezi Bohem, časem a vědou. Jako hostující zpěváci se na desce představili Joe Lynn Turner, Kiske, Biff Byford, Ronnie Atkins, Eric Martin, Catley a Cloudy Yang, na kytary kromě Paetha hráli Hartmann, Kulick a Arjen Lucassen, bicí nahrál Russell Gilbrook a o zvuk kláves se opět postaral Rodenberg. Na nahrávání se podílel také filmový orchestr Deutsches Filmorchester Babelsberg.\n\n\"The Mystery of Time\" se v první desítce evropských hitparád umístilo v Německu (2. místo), Švýcarsku (5. místo), Švédsku a Finsku (oba 9. místo). Avantasia se tentokrát vypravila na mnohem větší turné, než v předchozích dvou případech, a odehrála přes 30 vystoupení. Samostatné koncerty opět trvaly tři hodiny, na festivalech byl koncertní set zkrácen na dvě hodiny. V jádru kapely došlo k jedné změně, a to na postu baskytaristy; jelikož se Hunecke-Rizzo nemohl turné zúčastnit, na basu hrál André Neygenfind. Jako hostující zpěváci vystupovali Kiske, Martin, Somerville, Atkins, Thomas Rettke a Catley.\nJiž během práce na \"The Mystery of Time\" byl Sammet rozhodnut, že natočí také sequel k tomuto albu. Na nové desce začalo duo Sammet a Paeth pracovat prakticky ve chvíli, kdy první jmenovaný dokončil na začátku roku 2014 nahrávání alba \"\" (2014) skupiny Edguy první nahrávání proběhlo na přelomu října a listopadu téhož roku. Nová deska je hodně specifická zvukem klasického piana, které se objevuje ve většině písní; dle Sammeta „vyplňuje zvukovou díru mezi kytarami a multi-zvukovými klávesami“. Oproti předchozím nahrávkám se ale jedná o mnohem více metalové album, které je hudebně podobné prvním dvěma deskám, ač se nejedná o úplný návrat k původnímu speed metalu. Sammet totiž zároveň uplatňuje prvky, které použil na albech \"The Scarecrow\" a \"The Wicked Symphony\". Z hudebníků na desce hráli Paeth (kytary, basová kytara), Hartmann, Kulick (oba kytary), Rodenberg (klávesy, piano, orchestrace) a bicí nahrál Bohnke. Na zpěvu se kromě Sammeta podílelo dalších deset zpěváků; Lande, Atkins, Robert Manson, Dee Snider, Geoff Tate, Kiske, Herbie Langhans, Sharon den Adel, Marco Hietala a Catley. Album dostalo název \"Ghostlights\" a vyšlo v lednu roku 2016.\n\nDeska znamenala pro Avantasii historický úspěch v hitparádách, v první desítce se umístila celkem v devíti žebříčcích a kromě Evropy bodovala také v Severní Americe, konkrétně v hitparádách USA a Kanady zaměřujícími se na tvrdší hudbu. Z evropských zemí se mimo klasické státy jako jsou Německo, Švédsko, Švýcarsko a Rakousko \"Ghostlights\" umístilo také v Česku, konkrétně na druhé příčce dle hodnocení IFPI. Deska zaznamenala úspěch také v Japonsku, kde se dostala na jedenácté místo. S úvodní písní „Mystery of a Blood Red Rose“ se Avantasia pokusila dostat do soutěže Eurovision Song Contest 2016, skončila ovšem v německém kole na třetím místě a do mezinárodního kola nepostoupila.\n\nBěhem období od března do srpna 2016 proběhlo k podpoře \"Ghostlights\" po Evropě, Americe a Japonsku koncertní turné, během něhož Avantasia odehrála jak samostatné tříhodinové koncerty, tak také vystoupení na festivalech. V rámci samostatných koncertů vystoupila mimo jiné v Česku, kde ve vyprodaném pražském Foru Karlín své vystoupení zaznamenávala. Turné se kromě klasické sestavy Avantasie zúčastnili zpěváci Atkins, Catley, Kiske, Lande, Langhans, Martin a zpěvačka Somerville. Přestože během roku 2017 slavil Sammet se svými spoluhráči z Edguy 25 let od založení této skupiny a vystupoval po Evropě na jejím výročním turné, odehrál s Avantasií během léta tři vystoupení, z toho jedno na festivalu Wacken Open Air. Tohoto krátkého turné se nemohl zúčastnit Michael Kiske, naopak na něm vystupoval Geoff Tate.\n\nPo skončení turné s Edguy Sammet potvrdil, že pracuje na novém albu Avantasie. Německý skladatel se v průběhu roku 2016 totiž dostal do situace, kdy „musel vyskočit“ z rozjetého vlaku hudebního průmyslu. Dle jeho slov totiž všichni lidé kolem něj věděli, co by měl dělat a pro jakou ze svých kapel by měl skládat hudbu. Sammet se tedy rozhodl nedělat vůbec nic, „zatáhl za ruční brzdu“ a pustil se do stavby vlastního hudebního studia, ve kterém si pak začal skládat hudbu. Ta původně byla zamýšlená jako sólové album, nakonec z ní ale vzešel nový materiál pro Avanatasii. Velkou inspirací pro Sammeta byla anglická kultura, velká část skládání proběhla v Londýně a Birminghamu. Velký vliv na něj měla též literatura, převážně pak knížky Edgara Allana Poa nebo Williama Somerseta Maughama.\n\nAlbum příběhově nenavazuje na předchozí dvě desky, nýbrž začíná novou kapitolu. V té každá píseň na albu obsahuje jeden „psychologický příběh“ o „jedinci, kterému se nedaří najít místo v záři světel a všeho líbivého“. Tento jedinec pak dle Sammeta nachází únik ve světě temnoty a získává tam odpovědi, „které mu běžný svět nebyl schopen dát“. Sammet pro album vytvořil „monstrum inspirované vlastními pocity“, které reflektuje jeho vnitřní rozpoložení při psaní desky.\n\nDeska dostala název \"Moonglow\" a její vydání proběhlo v únoru roku 2019, přičemž na uvedení v březnu navázalo „světové koncertní turné“. Jako hudebníci se na desce kromě Sammeta již tradičně podíleli Sascha Paeth, Oliver Hartmann (oba kytara), Michael Rodenberg (klávesy) a Felix Bohnke (bicí), mezi hostujícími zpěváky jsou Mille Petrozza, Candice Night, Martin, Lande, Catley, Kiske, Atkins, Hansi Kürsch a Langhans. Album se propracovalo do některých hudebních žebříčků prodejnosti. První místo obsadilo v pro Sammeta domácím Německu, třetí skončilo ve Švýcarsku a čtvrté v Rakousku. V první desítce se pak objevilo ještě ve Švédsku, Španělsku, Skotsku a též v Česku. Na pátou pozici se pak deska dostala v americké a kanadské hitparádě zaměřené na rockovou hudbu.\n\nPrvní dvě alba vydaná na začátku 21. století, \"The Metal Opera\" a \"The Metal Opera Part II\" byla hudebně čistou kombinací power metalu a speed metalu, jedinou výjimku tvořily balady, které byly hrány v pomalejším tempu a převážně za doprovodu klavíru. Když Sammet v roce 2006 celý projekt obnovoval, rozhodl se nenavazovat na hudební styl prvních dvou desek a napsal album \"The Scarecrow\", které kombinuje jeho oblíbené žánry; kromě speed metalu a power metalu se zde tedy objevily i hardrockové a rockové písně či irské motivy. Kontrast k rychlým písním s tvrdými kytarovými riffy tvoří pomalejší rockové písně, které se místy blíží až k pop rocku. Právě v období alb \"The Scarecrow\", \"The Wicked Symphony\" a \"Angel of Babylon\" totiž Sammet celkově své skladby zpomaloval a hudebně se přikláněl právě k rocku, což ovlivnilo také celkový zvuk poslední zmiňované desky, kde se objevily rockově laděné kytary. Tohoto stylu se Sammet držel i na dalším albu, \"The Mystery of Time\" (2013), zároveň se ale textově navrátil ke konceptu prvních dvou alb; k jednomu ustálenému příběhu. Na tomto albu, které se nahrávalo s živým symfonickým orchestrem, jsou často využity Hammondovy varhany. Deska \"Ghostlights\" vydaná o tři roky později pokračovala v příběhu svého předchůdce, kladla ovšem mnohem větší důraz na metalový zvuk a tvrdost kytar. Zároveň se ale na desce objevily prvky, které Sammet uplatňoval na svých předchozích albech, což dle skladatelova názoru ukazuje, „jak variabilní může Avantasia být“.\n\nAvantasia má některé hudební prvky společné se Sammetovou další kapelou Edguy, přičemž se jedná hlavně o sbory. Velké rozdíly jsou ovšem v textech; zatímco u Edguy se jedná spíše o písně s humorným podtextem a vtipnými vsuvkami, v Avantasii Sammet píše skladby buď zapadající do konceptuálního příběhu či texty myšlené jako jeho vlastní zpověď. Druhá možnost je ovšem psaná za pomoci různých metafor a alegorií.\n\n\n\n"}
{"id": "299059", "url": "https://cs.wikipedia.org/wiki?curid=299059", "title": "Glenn Danzig", "text": "Glenn Danzig\n\nGlenn Danzig, vlastním jménem Glenn Allen Anzalone (* 23. června 1955 New Jersey) je americký hudebník a skladatel známý díky působení ve skupinách The Misfits (1977-1983), Samhain (1983-1987) a Danzig (1987-dosud). Krom hudebního působení vlastní společnost Verotik vydávající komiksy orientované pro dospělé publikum, přičemž se osobně podílí na tvorbě mnohých publikací.\n\nZa dlouhé roky hudebního působení ovlivnil mnoho významných hudebních skupin jako např. Metallica (originál „\"Die, Die My Darling\"“ napsal Glenn Danzig pro The Misfits), Guns N' Roses, AFI, The 69 Eyes, HIM, Type O Negative a Cradle of Filth (převzali „\"Death Comes Ripping\"“ od The Misfits a „\"Halloween 2\"“ od Samhain).\n\nJe proslulý rozsahem svého hlasu. Často bývá přirovnáván k lidem jako Elvis Presley, Jim Morrison a Howlin' Wolf.\n\nV jeho písních se vyskytuje především hororová, gore, mystická, erotická a náboženská tematika.\n\n"}
{"id": "299060", "url": "https://cs.wikipedia.org/wiki?curid=299060", "title": "Klíčení", "text": "Klíčení\n\nSlovo klíčení má více biologických významů:\n\n"}
{"id": "299067", "url": "https://cs.wikipedia.org/wiki?curid=299067", "title": "Drôme", "text": "Drôme\n\n\nDrôme je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "299068", "url": "https://cs.wikipedia.org/wiki?curid=299068", "title": "Feldkirch", "text": "Feldkirch\n\nFeldkirch je rakouské okresní město ve spolkové zemi Vorarlbersko. Leží v nadmořské výšce 458 m, 14 km severovýchodně od hlavního města Lichtenštejnska Vaduzu. Žije zde obyvatel. Je druhým největším městem Vorarlberska.\nFeldkirch je nejzápadnější obcí Rakouska. Je sídlem mnoha institucí. Mezi jinými je zde zemský soud, finanční ředitelství, hospodářská komora Vorarlberska, dělnická komora Vorarlberska, velká zemská nemocnice, zemská konzervatoř a zemský geodetický úřad. Od roku 1968 je město ve Feldkirchské diecézi a je sídlem biskupství. Od roku 2007 je ve Feldkirchenu Vysoká škola pedagogická Vorarlberska.\n\nNěkolik kilometrů severně od dnešního správního území města je sídliště z dob římských \"ecclesia sancti Petri ad Campos\", kostel svatého Petra v poli (v dnešním Rankweilu). V 9. století vznikl další kostel v poli, zasvěcený svaté Petronile (dnes kaple svaté Petronily a Martina). Název „Feldkirichun“ v „Rätischen Reichsurbar“ – seznam držitelů území od roku 842 n. l. – odvozuje se název od tohoto kostela v poli a přenesl se na starou část města Feldkirchu.\n\nNázev Feldkirchu („\"Veldkiricha\"“, „\"Veldkirchia\"“ a podobný pravopis) byl pak použitý pro blízké Vorarlbersko a pro vznikající velkou osadu na úpatí hory pod hrabětem Hugö von Montfort (šlechtický rod Montfortů), postavili strážní hrad Schattenburg a původní Feldkirch se postupně rozšiřoval a nazýval se Altenstadt.\n\nV roce 1218 je již Feldkirch v dokumentech nazývaný jako město. Poslední hrabě Feldkirchské větve rodu Montfortů, Rudolf IV. (+ 1390) byl mnoho let kanovník v proboštském dómu v Churu a teprve později byl povolán k vládě nad panstvím. V roce 1375 prodal město a panství vévodovi Leopoldu III. Habsburskému (1351-1386), který se v roce 1379 stal ve Feldkirchenu místodržícím.\n\nObchod s Itálií a Německem přinášel městu blahobyt. Řemeslníci dosáhli takové moci, že se v roce 1405 odvážili k povstání proti bohatým měšťanům. Bohatství města bylo tehdy důležitým předpokladem pro kulturní rozvoj. Bylo dost peněz k založení latinské školy v roce 1399.\n\nHabsburkové spravovali střídavě dnešní Vorarlbersko, Tyrolsko a Přední Rakousy (Freiburg im Breisgau). V pozdním středověku, v době Appenzellerkriege (1405–1429), mezi Habsburky spojenými s opatstvím Sankt Gallen a poddanými Appenzellerny vytvořilo se novodobé státní území. Příznačné na tom jsou rozdílné spolky měst a stavů, panství Feldkirch s dvorem v Altstätten, Berneck a Marbach, s městem St. Gallen i s lidmi v „Eschnerbergu“ (dnešní Schellenberg). V roce 1405 si město Feldkirch založilo vlastní, podle vnuceného vzoru „Bund ob dem See\", nejdůležitější spolek v té době. Do tohoto spolku rychle vstupovali Bludenz, Rankweil, Sennwald, Gaster a Toggenburg a další. Odvážné vojenské podnikání proti vládě Habsburků (Tyrolsko, Allgäu, Thurgau) bylo krátkozraké a vedlo k pádu mnoha šlechtických hradů. Dne 13. ledna 1408 spolek Bregenz však podlehl habsburským rytířům.\n\nV roce 1925 se zvětšilo správní území města po připojení obcí Levis, Altenstadt, Gisingen, Nofels, Tosters a Tisis.\n\nDne 1. října 1943 byl Feldkirch cílem spojeneckého náletu. Bombardovací svaz letectva Spojených států měl určený cíl bombardovat „Messerschmitt-Werk u Augsburgu, ale z důvodu špatného počasí cíl nenalezli a náhradním místem náletu se stal Feldkirch. Zasažena byla vojenská nemocnice v městské čtvrti Tisis a počet obětí přesáhl stovku. Nehledě na příchod francouzských vojsk ke konci války bylo bombardování Feldkirchu jediným větším bojem ve druhé světové válce.\n\nV roce 1869 zde žilo 6186 obyvatel, 1890 8039, 1910 11 830, 1934 12 909, 1951 15 115, 1971 21 751, 1991 26 730, 2001 28 607, 2008 30 373 a ke dni 1. dubna 2009 mělo město 30 659 obyvatel.\n\nOd založení \"\"Velkého Feldkirchu\"\" je město rozděleno na sedm obvodů \"(podílů, frakcí)\", kde je v každém zvolen zastupitel, který se stává členem městského zastupitelstva. Tito zástupci přiměřeně odpovídají politické skutečnosti, to má ale jen malý význam. Rozdělení obvodů:\n\n\nFeldkirch je sídlem okresního velitelství spolkové policie Rakouska, v místě sídlí policejní inspekce Feldkirchen a „zemská policejní škola“. Mimoto ve Feldkirchu je dislokovaná stanice zvláštní rakouské protiteroristické jednotky „Cobra“. Město zaměstnává vlastní městskou policii s dvaceti policisty, kteří mají služebnu v budově radnice. Mimo to jsou ještě dva kontroloři parkování ve městě.\n\nVe Felkirchu má své zastoupení dělnická komora a všeobecný odborový svaz a také hospodářská komora.\n\nÚzemí města Feldkirch patří od raného středověku spolu s jihem dnešního Vorarlbersku k diecézi churské, sever Vorarlberska k diecézi kostnické a severovýchod k diecézi augsburské. Za císaře Josefa II. (1741–1790) měla Vídeň na diecéze jen malý vliv. V roce 1816 diecéze churská a 1819 diecéze kostnická musela odstoupit části území ve Vorarlbersku na diecézi Brixenské v jižních Tyrolích. V městě Feldkirch je federální vikariát a generální vikář je také světícím biskupem.\n\nGotický farní kostel svatého Mikuláše byl povýšen na katedrálu a dnes se jmenuje „Katedrála svatého Mikuláše\".\n\nZemský soud ve Feldkirchu je pro celé území Vorarlberska. Je to jediná země v Rakousku, kde v hlavním městě není zemský soud. Je to však jen odvolací soud pro krajské soudy v Bregenz, Bezau, Dornbirn, Feldkirch, Bludenz a Montafon. Odvolací instancí pro rozhodnutí zemského soudu ve Feldkirchu je vrchní zemský soud v Innsbrucku.\n\nBudovu zemského soudu postavil secesní rakouský architekt Ernst Dittrich (1868-1948) v letech 1903-1905. Vedle velmi vysoké kvality této stavby je porotní soudní síň zvlášť kvalitnější.\n\nDaňový a celní koordinační spolkový finanční úřad sídlí ve Feldkirchu. Jeho působnost se vztahuje na celou spolkovou zemi. Budova stojí naproti zemského soudu a byla navržena stejným architektem. Vážnost stavebního stylu Ernsta Dittricha je ještě více ovlivněna vídeňskou secesí. Zvláštní vzájemný vztah k Josefa Maria Olbricha (1867–1908) je naprosto totožný, protože oba pocházejí z Vídně.\n\nZemská konzervatoř se nachází v tzv. jubilejní stavbě na levé straně řeky Illeru. Nejdříve v budově sídlilo soukromé jezuitské gymnázium. Impozantní stavba byla postavena v letech 1900-1901 řádem, který do Feldkirchu přišel již v roce 1649. V roce 1938 bylo gymnázium nacisty uzavřeno a byla zde zřízena říšská finanční škola a později vojenská nemocnice. V roce 1946 se opět zahájily přednášky a škola přetrvala do roku 1979. Od roku 1977 budovu využívá Vorarlberská zemská konzervatoř, do dneška vychovala na 400 hudebníků.\n\nFeldkirch je nejlépe zachovalé město ve Vorarlbersku. Město je zahrnuto mezi „\"Malá historická města\"“.\n\nUlicemi se táhne zámecký příkop, jelení příkop. Náměstí svatého Leonharda charakterizují dřívější vývoj ve 13. století. Městské hradby ohrazují především „Neustadt“. Byly postaveny kolem roku 1500, několikrát zničeny a po roce 1826 chátrají.\n\nPokud byl Feldkirch ohrazen městskými hradbami, mohlo se do města dostat jen čtyřmi branami. Městské brány se nazývali: „Bregenzertor“ nebo „Nikolaustor“, „Bludenzertor“ nebo „Schultor“, „Mühletor“ nebo „Sautor“ a „Churertor“ nebo „Salztor“. Poslední dvě brány jsou zachovány ještě dnes, další dvě byly v počátku 19. století odstraněny.\n\nHrad byl do roku 1390 rodným sídlem hrabat von Montfort. První stavební etapa začala kolem roku 1230 pod Hugem I. von Montfort, zakladatelem města Feldkirch. Za hraběte Friedricha von Toggenburg (1416–1436) a pod místodržitelem Hansem von Königsegg byl v 15. století přestavěn a dokončen. Po zrušení místodržitelství byl hrad několikrát vydražen a roku 1813 měl být dokonce zastaven. Od roku 1825 je Schattenburg v držení města Feldkirch, které hrad získalo za 833 zlatých. Hrad Schattenburg sloužil jako kasárna a později jako chudobinec. Ke spásnému oživení hradu došlo v roce 1912 založením muzea a domova pro „sdružení Feldkirch a okolí“. Přízemí je využito pro hospodářství hradu, v poschodí je provozováno vlastivědné muzeum, které ročně navštíví asi 25 000 návštěvníků.\n\nDům v Schlossergasse č.8 po městském požáru 1697 v současné podobě nechal postavit v barokním slohu jako kancelářskou budovu kníže Jan Adam I. Andreas z Lichtenštejnu (1657-1712). Nějakou dobu dům vlastnil Christian Getzner (1782-1848) . Od roku 1848 dům vlastnila rodina \"Tschavoll\" a od jejich dědiců v roce 1967 získalo město. Dnes je budova využívaná jako městský archiv a knihovna.\n\n\n„Altenstadt“\n\n„Gisingen“\n\n„Nofels“\n\nMěšťané Feldkirchu v 19. století vybudovali několik reprezentativních obytných budov, které jsou ještě dnes v soukromém vlastnictví. Vily stavěli v ulici „Reichsstraße“ a především v území mezi „Bärenkreuzungem“ a nádražím.\n\nPo přesídlení „Schubertiady“ do Schwarzenbergu byl vytvořen tzv. „Feldkirchský festival“. Každoročně pod jiným mottem se pořádají divadelní představení, koncerty a jiné kulturní akce.\n\nOd \"Bloomsday\" 1994 se pořádá v nádražní hale zvláštní čtení z díla irského spisovatele se zdůrazněním na spojitost s rodem Montfortů a městem. Při pohraniční kontrole ve Feldkirchu byl Joyce považován za špiona a skoro zatčený. To dalo podnět ke čtení jeho románu „Ulysses“ v nádražní hale. V létě 1932 vydavatelský pár Marie a Eugene Jolasovi znovu navštívili Joyce v „Montfortstadtu, v Hotelu Löwen“, kde přechodně bydlel a pracoval.\n\nŠiroká veřejnost se seznamuje s životem a dílem Jamese Joyce (1882-1941). Literaturu tu oživuje Andreas Weigel, kulturní kroužek umístil v nádražní hale a v hotelu pamětní desku. Dne 16. června 2004 oslavilo město desetiletou historii rozprav.\n\nFestivalový spolek nabízí každé léto v červenci a srpnu šestitýdenní koncerty.\n\nKaždoročně počátkem adventu se koná v centru trh, který přes den je vánočním trhem a večer je pak pro starší posezení u svařeného vína.\n\nPo více než 20 let trvá opakující se festival, na který se sejdou kejklíři z celé Evropy do Feldkirchu a předvádějí středověké různé pokrmy, výrobky a hry té doby. Obdobným podnikem je také „Montfortspektakel“.\n\nVinné trhy „Vinobile“ měly v roce 2007 desáté výročí. Pořádají se v domě Montfortů a jsou významné pro západní část Rakouska.\n\nV červnu je daleko za zemskou hranici oblíbený svátek vína ve trhové ulici. Byl zavedený v roce 1967 a říkalo se mu z počátku „Wachauer Weinfest“. Gastronomické podniky na konci týdně zde prezentují různé vinné speciality.\n\nOd roku 2001 dechové kapely z Feldkirchu a okolí koncertují ve vnitřním městě a koncertním sále.\n\nSilvestr se oslavuje ohňostrojem, proto město výjimečně nedodržuje uzavírací hodiny. V domě Montfotů se od října do března konají každý týden bály různých spolků a škol. Jejich pořádání je zveřejňováno na vývěsných tabulích.\n\nCeloročně se na tržišti prodávají zemědělské produkty od rolníků z okolních obcí. Na jaře 2008 se ve Feldkirchu promítalo 22 filmů s James Bondem.\n\nFeldkirch má od roku 1993 městskou autobusovou dopravu s osmi linkami, do všech městských částí a do Frastanz. Na konci týdne a před svátky noční autobusové linky jezdí do horního Porýní a také do dalších měst Vorarlberska. Po všechny dny v týdnu jsou v provozu až do 3 hodin autotaxi na zavolání.\n\nZ železniční stanice Feldkirch jedou osobní vlaky „Vorarlbergbahn“ ve směru na Innsbruck a dále na Vídeň. Na této dráze je také na severu města zastávka Feldkirch Amberg. Feldkirch má železniční spojení ve směru na Buchs, přes Schaan (v Lichtenštejnsku) a také je důležitý spoj do Curychu. (Další zastávky ve městě: Altenstadt, Gisingen, Tisis.) Denně je spojení z Feldkirchu na Vídeň, Villach a Štýrský Hradec. Železniční stanice slouží i pro nákladní dopravu.\n\nFeldkirch je připojeno na dálnici „Rheintal/Walgau Autobahn“ (A14) a na jih od Bludenz „Arlberg Schnellstraße“ (S16) a do Tyrol.\n\nJako většina měst trpí i Feldkirch vysokým objemem přepravy. V roce 2007 byly obyvatelům předloženy varianty průjezdu městem. Z původních dvanácti silničních variant se zjistilo. že nejlepší řešení projektu je se čtyřmi tunely. Jsou předloženy další možnosti k diskuzi. Náklady jsou rozpočtovány na 132 a 143 miliony €.\n\nKe dni 15. května 2001 bylo zde 1464 firem – z toho 8 větších s více než 200 zaměstnanci – ve Feldkirchu je 13 146 zaměstnanců.\n\nFeldkirch je kolébkou rakouského fotbalu. V roce 1874 angličtí studenti jezuitského pedagogického ústavu přinesli do Rakouska fotbal. Významný je klub ledního hokeje. Od roku 1998 hraje Erste Bank evropskou ligu. Baseballový tým „Cardinals Feldkirch“ hraje spolkovou ligu.\n\n\n\n\n"}
{"id": "299072", "url": "https://cs.wikipedia.org/wiki?curid=299072", "title": "Eure (departement)", "text": "Eure (departement)\n\n\n"}
{"id": "299074", "url": "https://cs.wikipedia.org/wiki?curid=299074", "title": "Acrux", "text": "Acrux\n\nAcrux (α Cru/α Crucis/Alfa Crucis) je nejjasnější hvězda souhvězdí Jižního kříže. S hvězdnou velikostí 0,77 je dvacátou nejjasnější hvězdou na nočním nebi. Acrux je násobná hvězda vzdálená 321 světelných let od Země. Pouze dvě části, α1 a α2, jsou rozeznatelné vizuálně, protože je na obloze dělí čtyři vteřiny.\n"}
{"id": "299079", "url": "https://cs.wikipedia.org/wiki?curid=299079", "title": "Československé komorní duo", "text": "Československé komorní duo\n\nČeskoslovenské komorní duo je český komorní hudební soubor.\n\nČeskoslovenské komorní duo tvoří český houslista Pavel Burdych a slovenská pianistka Zuzana Berešová. Na hudební scéně působí od roku 2004 a patří k nejlepším souborům komorní hudby v Česku a na Slovensku. Duo zaměřuje svoji interpretační činnost na tvorbu českých a slovenských skladatelů 19. - 21. Století. \n\nV pozici rezidenčního souboru diplomatických misí České a Slovenské republiky, při oslavách 100. výročí vzniku Československé republiky a 25. výročí vzniku České a Slovenské republiky v roce 2018, představilo duo své interpretační mistrovství publiku nejen v metropolích na evropském kontinentě (Atény, Bern, Budapešť, Bukurešť, Dublin, Kišiněv, Lisabon, Nikósie, Podgorica, Riga, Řím, Stockholm, Varšava, Vilnius) ale i v Asii (Tchaj-pej, Peking, Jakarta) Americe (Havana, Brasilia) a Africe (Káhira, Nairobi). V roce 2018 umělci nastudovali na objednávku festivalu Forfest Czech Republic program \"Slovenské a české skladatelky v Československu\" ze skladeb Vítězslavy Kaprálové, Ivany Loudové, Sylvie Bodorové, Iris Szeghy a Viery Janárčekové. V roce 2017 prezentovali tvorbu českých skladatelů Antonína Dvořáka, Bedřicha Smetany a Leoše Janáčka na koncertním turné v Číně (Beijing, Shanghai, Jiaxing, Hangzhou, Qingdao, Jinan, Dezhou, Shijiazhuang, Dalian, Foshan, Jiangmen, Pingxiang). V roce 2016 natočili dva kompaktní disky, první s hudbou slovenského skladatele Ladislava Kupkoviče a druhý s koncertními valčíky významného rodáka z Bardějova Bély Kélera. V roce 2014 se připojili k projektu Rok české hudby, který zakončili koncertem v Centru Bohuslava Martinů v Poličce. V roce 2013 byli Berešová s Burdychem přizváni k realizaci hudebního projektu \"Karol Elbert - neznámý známý.\" V roce 2012 se věnovali nedožitým 80. narozeninám Ilji Zeljenky. Ve stejném roce vyšlo v edici Českého rozhlasu jejich debutové CD se skladbami českých a slovenských autorů Antonín Dvořáka, Petra Machajdíka a Mikuláše Schneidra-Trnavského. V roce 2011 prezentovali v rámci jubilea Mikuláše Schneidra-Trnavského (130 let) jeho tvorbu na turné po Jižní Koreji s vrcholným koncertem v Soulu. Na českých pódiích připomínali posluchačům 170 let od narození Antonína Dvořáka. V roce 2008 připravili ve spolupráci s Hudebním centrem v Bratislavě k \"Století Eugena Suchoně\" 18 koncertů z jeho tvorby.\n\nNarozen 31. července 1978 v Náchodě. V letech 1984–1994 navštěvoval Základní uměleckou školu v Červeném Kostelci. V rozvíjení svého houslového talentu pokračoval v letech 1994–2000 na Konzervatoři Pardubice u Anny Reinišové. V roce 2005 absolvoval na Janáčkově akademii múzických umění v Brně, kde od roku 2000 studoval hru na housle pod vedením prof. Bohumila Smejkala. Svoji profesní dráhu započal jako člen Komorní filharmonie Pardubice (1999–2010). Od roku 2014 je uměleckým ředitelem Společnosti Bély Kélera.\n\nNarozena 23. února 1980 v Pavlovcech nad Uhom. Studovala hru na klavír na konzervatoři v Košicích, na Vysoké škole múzických umění v Bratislavě (2000–2003, titul: Bc.) u Stanislava Zamborského a na Janáčkově akademii múzických umění v Brně (2003–2005, titul: MgA.) u Jiřího Skovajsy a Jaroslava Smýkala. V roce 2016 pod vedením prof. Ireny Medňanské obhájila na Katedře hudební výchovy Pedagogické fakulty Univerzity Palackého v Olomouci disertační práci Interpret a mladé publikum v kontextu esteticko-recepční zkušenosti na počátku 21. století (titul: Ph.D.). \n\n\n\n"}
{"id": "299081", "url": "https://cs.wikipedia.org/wiki?curid=299081", "title": "Arbuskulární mykorhiza", "text": "Arbuskulární mykorhiza\n\nArbuskulární mykorhiza (AM, vezikulo-arbuskulární m.) je typ endomykorhizy, při níž houba (z oddělení \"Glomeromycota\") proniká buňkami kůry kořene cévnatých rostlin. Charakteristickým rysem AM jsou unikátní struktury v buňkách, zejména arbuskuly a vezikuly.\n\nZ ekologického hlediska se jedná o jednoznačně oboustranně výhodný, tzv. mutualistický svazek. Houba dodává rostlině minerální látky z půdy (např. fosfor, stopové prvky), rostlina vyživuje houbu organickými látkami, které sama vyrábí fotosyntézou.\n\nVědci se dnes přiklání k tomu, že arbuskulární mykorhiza hrála zásadní roli v přestupu rostlin na souš a v evoluci cévnatých rostlin.\n\nArbuskulární mykorhiza je nejčastějším druhem mykorhizy a současně nejčastějším druhem symbiózy vyšších rostlin. AM se vyskytuje přibližně u 80% všech recentních botanických čeledí cévnatých rostlin.\n\nVelké pokroky ve výzkumu fyziologie a ekologie arbuskulární mykorhizy v posledních 40 letech vedly k poznání rozlišných rolí AM v ekosystému. Tyto poznatky jsou aplikovatelné v ochraně přírody i v zemědělství.\n\n"}
{"id": "299090", "url": "https://cs.wikipedia.org/wiki?curid=299090", "title": "Beastie Boys", "text": "Beastie Boys\n\nBeastie Boys je tříčlenná americká hiphopová skupina založená roku 1981 v New Yorku.\n\nZačínali jako hardcorová skupina s názvem Young And The Useless. V roce 1982 spatřilo světlo světa jejich první EP \"Polly Wog Stew\". Postupem času se výrazněji přiklánějí k rapu a s tím souvisí i příchod koncertního spoluhráče a později i jejich producenta – DJ Double RR (vl. jménem Rick Rubin). Po podpisu smlouvy s Def Jam Recordings (1984) doprovázejí na americkém turné zpěvačku Madonnu. Teprve v té době se ustálilo složení souboru do současné podoby.\n\nJejich debutová deska \"Licensed to Ill\" z roku 1986 je vůbec první rapovou nahrávkou na čele amerického žebříčku. Album se prodávalo po stotisících – bylo 9x platinové. Druhý počin s názvem \"Paul's Boutique\" produkovaný Dust Brothers komerčně propadl, avšak v pozdějších letech byl doceněn jak kritiky, tak fanoušky. Následující desky byly velmi úspěšné a povětšinou obsazovaly přední příčky amerických i světových hitparád.\n\nOficiálním DJ´em skupiny byl původně André „Doctor Dré“ Brown, kterého později natrvalo nahradil Hurricane. V roce 1998 zaujal post DJ´e skupiny Mixmaster Mike.\n\nV osmdesátých letech se objevili i v několika filmech, např. \"Krush Grove\" (1985).\n\nDne 4. května 2012 zemřel Adam Yauch (MCA).\n\n\n\n\n\n<br>Část historie převzata z www.hudebniskupiny.cz\n"}
{"id": "299099", "url": "https://cs.wikipedia.org/wiki?curid=299099", "title": "Dust Brothers (producenti)", "text": "Dust Brothers (producenti)\n\nDust Brothers je dvojice hudebních producentů z Los Angeles, kterou tvoří Michael Simpson (E.Z. Mike) a John King (King Gizmo). \n\nV začátcích se věnovali DJingu a moderovali vlastní pořad „King Gizmo & E.Z. Mike's Big Beat Showcase“ v tamějším rádiu. V roce 1989 se producentsky podíleli na velmi úspěšné desce Tone Loca \"Loc'ed after Dark\" (2. místo v Billboard Hot 100) a dvou písních Younga MC z debutové desky \"Stone Cold Rhymin\". Proslavili se především produkováním alba \"Paul's Boutique\" pro Beastie Boys a \"Odelay\" pro Becka, dále spoluprací se skupinou Linkin Park (píseň „With You“).\n\n\n\n"}
{"id": "299103", "url": "https://cs.wikipedia.org/wiki?curid=299103", "title": "Reálné opce", "text": "Reálné opce\n\nReálné opce (někdy Metoda reálných opcí) je jednou z nejnovějších, komplexních a aktivních metod oceňování investic a společností, jedná se o oceňování za rizika (stochastický proces) a flexibility (možnost manažerských zásahů v době trvání projektu nebo firmy). Liší se od pasivních metod u nichž se aktivní zásahy neuvažují. Aktívními zásahy může být rozšíření výroby, zúžení výroby, dočasné přerušení výroby, zastavení výroby apod.\n\nPředmětem oceňování jsou reálná aktiva, například podnik nebo projekt. U metody reálných opcí se využívá aparát a metoda oceňování finančních opcí. Z hlediska metody výpočtu se rozlišuje:\n\nZ hlediska koncepce výpočtu lze aplikovat: arbitrážní model, martingale přístup, replikační strategii, hedgingovou strategii.\n\nZ pohledu podnikohospodářské praxe je přínosem, že jsou zvažovány aktivní zásahy, které mají hodnotu:\n\nMetoda reálných opcí s pozitivní aktivní hodnotou je využitelná především v prostředí s vysokou volatilitou a velkou flexibilitou. Tedy rozšiřuje se soubor efektivních investic, neboť investice, které jsou nevýhodné při pasivní strategii mohou být výhodné při aktivní strategii.\n\nTento příklad ukazuje jednoduchou aplikaci reálné opce, kdy zpoždění investice (v tomto případě například o jeden rok) může mít výrazný vliv na celkové riziko této investice.\n\nFirma má možnost investice do nové továrny. Může investovat tento nebo až další rok. Pokud bude firma investovat dříve, zajistí si i dřívější příjmy z investice. Pokud však bude vyčkávat umožní jí to získat větší přehled o vývoji ekonomiky a může jí to pomoci zabránit ztrátám.\n\nPokud investuje v tomto roce, diskontované peněžní příjmy se zvýší o 5 miliónů €. Pokud rok vyčká, získá 6 mil. s pravděpodobností 66,66% a 3 milióny € s pravděpodobností 33,34%. Za předpokladu sazby 10% budoucí diskontované budou peněžní příjmy v současné hodnotě 5,45 miliónů a 2,73 miliónů. Investiční náklady činí 4 milóny €. Pokud firma investuje příští rok, současná hodnota investičních nákladů činí 3,63 miliónů €.\n\nV souladu s pravidlem čisté současné hodnoty investic by firma měla letos investovat, protože diskontní peněžní toky (5 mil.) jsou vyšší než investiční náklady (4 milóny) o 1 milión €.Přesto, pokud firma čeká na příští rok, investuje pouze v případě, že diskontované peněžní příjmy neklesají. Pokud se diskontované peněžní příjmy sníží na 3 milióny €, pak investice již nejsou ziskové. Pokud se zvýší na 6 milionů €, firma bude investovat. Z toho vyplývá, že firma investuje příští rok s pravděpodobností 66,67% a pokud investuje, vydělá 5,45 - 3,63 miliónu €. Hodnota, kterou lze investovat v příštím roce, je tedy 1,21 miliónu €. Vzhledem k tomu, že hodnota investice v příštím roce přesáhne hodnotu, kterou lze investovat v letošním roce, by firma měla počkat na další informace, aby zabránila ztrátám.\n\nPříklad ukazuje, jak může čistá současná hodnota vést firmu k zbytečnému riziku, což by mohlo být zabráněno oceňováním reálných opcí.\n"}
{"id": "299107", "url": "https://cs.wikipedia.org/wiki?curid=299107", "title": "Gerard Philips", "text": "Gerard Philips\n\nGerard Philips (9. října 1858, Zaltbommel - 25. ledna 1942, Den Haag) byl nizozemský fyzik, podnikatel a průmyslník. \n\nGerard byl nejstarším synem průmyslníka a bankéře Frederika Philipse a Marie (Betsy) Heyligers. Studoval v Zaltbommelu a pokračoval v Arnhemu. V roce 1876 odešel na \"Polytechnische School\" do Delftu, kde promoval v roce 1883 jako strojní inženýr.\n\nGerard Philips založil 15. května 1891 v Eindhovenu společnost NV Philips' Gloeilampenfabrieken a v letech 1891 až 1922 působil jako její ředitel. Jeho bratr Anton Philips do společnosti vstoupil jako společník v roce 1895. Firma se zpočátku věnovala výrobě žárovek a drobných elektrospotřebičů.\n\nByl vzdáleným bratrancem Karla Marxe a strýcem Fritse Philipse.\n"}
{"id": "299115", "url": "https://cs.wikipedia.org/wiki?curid=299115", "title": "Seznam představitelů Francouzské Polynésie", "text": "Seznam představitelů Francouzské Polynésie\n\nV čele Francouzské Polynésie za dobu její historie stáli:\n\n"}
{"id": "299118", "url": "https://cs.wikipedia.org/wiki?curid=299118", "title": "Seznam prezidentů Francouzské Polynésie", "text": "Seznam prezidentů Francouzské Polynésie\n\nToto je seznam prezidentů Francouzské Polynésie.\n\n"}
{"id": "299121", "url": "https://cs.wikipedia.org/wiki?curid=299121", "title": "Lampa", "text": "Lampa\n\nSlovo lampa může znamenat:\n\n\n\n\n\n"}
{"id": "299128", "url": "https://cs.wikipedia.org/wiki?curid=299128", "title": "Kavkazské jazyky", "text": "Kavkazské jazyky\n\nKavkazské jazyky jsou skupina jazyků, kterými se mluví na Kavkazu. Dříve byly víceméně z praktických důvodů uváděny jako jediná jazyková rodina, jedná se však o tzv. jazykový svaz, tj. skupinu jazyků, které nemají společný původ, vzájemnou dlouhodobou blízkostí jsou však výrazně ovlivněny.\n\nV současné době převládá mezi jazykovědci názor, že se jedná o tři vzájemně nepříbuzné jazykové rodiny: severozápadokavkazské jazyky, severovýchodokavkazské jazyky (některými jazykovědci bývají tyto dvě rodiny spojovány do jediné rodiny severokavkazských jazyků, nicméně tento názor je spíše menšinový) a jihokavkazské jazyky (samostatnost této rodiny zpochybňována obvykle nebývá).\n\n"}
{"id": "299129", "url": "https://cs.wikipedia.org/wiki?curid=299129", "title": "Severokavkazské jazyky", "text": "Severokavkazské jazyky\n\nSeverokavkazské jazyky předpokládanou jazykovou rodinou kavkazských jazyků, kterou by mohly tvořit rodiny severozápadokavkazská a severovýchodokavkazská spolu se zaniklými jazyky churitsko-urartejskými.\n\nSpekuluje se o příbuznosti s baskičtinou, sinotibetskými jazyky, jenisejskými jazyky, případně jazyky na-dené, s nimiž by mohly severokavkazské jazyky tvořit kmen (též makrorodinu) tzv. dené-kavkazských jazyků, tento názor však není obecně přijímán.\n\n\n"}
{"id": "299130", "url": "https://cs.wikipedia.org/wiki?curid=299130", "title": "Severozápadokavkazské jazyky", "text": "Severozápadokavkazské jazyky\n\nSeverozápadokavkazské jazyky (někdy též pontské, západokavkazské) jsou rodinou převážně méně rozšířených jazyků severozápadního Kavkazu. Tyto jazyky bývají tradičně řazeny do kavkazských jazyků, což je tzv. jazykový svaz - to znamená, že není spolehlivě doložen jejich společný původ, nicméně byly ve svém vývoji vzájemně významně ovlivněny.\n\nPříbuznost s dalšími jazykovými rodinami je nicméně sporná. Nejčastěji bývá přijímána příbuznost s jazyky severovýchodokavkazskými - ačkoliv tato není spolehlivě doložena. Uvažuje se o rodině severokavkazské, kterou by mohly tvořit právě zmíněné jazyky, případně i o příbuznosti s baskičtinou, sinotibetskými jazyky, případně jazyky na-dené, s kterýmižto skupinami by mohly severovýchodokavkazské jazyky tvořit širokou rodinu tzv. dené-kavkazských jazyků.\n\n\n"}
{"id": "299131", "url": "https://cs.wikipedia.org/wiki?curid=299131", "title": "Rachel Bilsonová", "text": "Rachel Bilsonová\n\nRachel Sarah Bilsonová (* 25. srpen 1981 Los Angeles, Kalifornie) je americká herečka. Svůj televizní debut si odbyla v roce 2003 a v témže roce začal i seriál \"O.C.\", ve kterém ztvárnila jednu z hlavních rolí Summer Robertsové. Od roku 2011 se objevuje v hlavní roli dr. Zoe Hartové v seriálu \"Doktorka z Dixie\".\n\nNarodila se v Los Angeles sexuální terapeutce Janice a židovskému scenáristovi, producentovi a režisérovi Dannymu Bilsonovi. Její rodiče se rozvedli a otec se pak znovu oženil v roce 1997 a se svou druhou ženou má Racheliny nevlastní sestry Hattie a Rosemary. Během dospívání měla Rachel rebelské období až do dopravní nehody, po které byla několik dní v bezvědomí. Podle jejích slov ji tato nehoda změnila a zastavila ji před dalšími průšvihy.\n\nHrát začala v reklamách. Objevila se mimo jiné v několika epizodách seriálu \"Buffy, přemožitelka upírů\", dokonce si zahrála i v jedné epizodě jednoho z nejlepších sitcomů všech dob - \"Jak jsem poznal vaši matku\". Krátce po roli v \"Buffy, přemožitelka upírů\" se stala hvězdou seriálu \"O.C.\". Její postava Summer Robertsové se měla objevit jen v několika epizodách, ale protože si ji oblíbili diváci, tak ji tvůrci v seriálu nechali. Získala několik cen v kategoriích nejvíce sexy herečka, nejlepší televizní herečka (drama) a nejlepší chemie na obrazovce (vyhrála společně s Adamem Brodym).\n\nJejí první filmová role byla v romantické komedii \"Poslední polibek\" (2006). Později téhož roku Bilsonová dostala roli v thrilleru \"Jumper\" (2008), kde si zahrála po boku Haydena Christensena a Samuela L. Jacksona. V roce 2009 se objevila v romantickém dramatu \"New Yorku, miluji Tě!\" vedle hvězd Natalie Portmanové, Haydena Christensena, Orlanda Blooma, Andyho Garcii a Ethana Hawkea a \"Waiting for Forever\".\n\nV roce 2011 získala hlavní roli v seriálu \"Doktorka z Dixie\". Seriál byl zrušen v roce 2015 po čtyřech sériích. V roce 2017 si zahrála vedlejší roli v seriálu \"Nashville\". V listopadu 2017 bylo oznámeno, že si zahraje v připravovaném dramatickém seriálu stanice ABC \"Take Two\". V seriálu hrála roli Elly, bývalé herečky, která hrála roli detektiva v televizním seriálu a natočila tak více jak 200 dílů. Elle se dá dohromady se soukromým vyšetřovatelem Eddiem (hraje Eddie Cibrian) a společně začnou řešit různé případy. Seriál byl odvysílání první řady v listopadu 2018 zrušen.\n\nBilsonová začala během natáčení seriálu \"O.C.\" chodit s představitelem Setha Cohena, Adamem Brodym. V roce 2006 se rozešli. V březnu 2007 začala randit s kanadským hercem Haydenem Christensenem, se kterým se seznámila při natáčení filmu \"Jumper\". Pár se zasnoubil v prosinci 2008, ale v srpnu 2010 své zasnoubení zrušil.O tři měsíce později se k sobě vrátili a dne 29. října 2014 se jim narodila dcera Briar Rose Christensen. Bilson a Christensen se rozešli v září roku 2017.\n\n"}
{"id": "299132", "url": "https://cs.wikipedia.org/wiki?curid=299132", "title": "Kartvelské jazyky", "text": "Kartvelské jazyky\n\nKartvelské jazyky jsou rodina kavkazských jazyků. Předpokládá se, že se severokavkazskými jazyky nemají společné kořeny, dlouhodobou vzájemnou blízkostí jsou ovšem ovlivněny – jedná se o tzv. jazykový svaz.\n\nJazyky kartvelské rodiny nemají žádné blízké příbuzné a žádná z dosavadních teorií o vzdálenější spojitosti není obecně přijímána, ačkoliv spojitost byla hledána například s indoevropskými a afroasijskými v tzv. nostratické jazykové velkorodině (ruský lingvista Vladislav Markovič Illič-Svityč).\n\n\n"}
{"id": "299133", "url": "https://cs.wikipedia.org/wiki?curid=299133", "title": "Severovýchodokavkazské jazyky", "text": "Severovýchodokavkazské jazyky\n\nSeverovýchodokavkazké (někdy též dagestánské, kaspiské či východokavkazské) jazyky jsou rodinou převážně méně rozšířených jazyků severovýchodního Kavkazu. Tyto jazyky bývají tradičně řazeny do kavkazských jazyků, což je tzv. jazykový svaz - to znamená, že není spolehlivě doložen jejich společný původ, nicméně byly ve svém vývoji vzájemně významně ovlivněny.\n\nPříbuznost s dalšími jazykovými rodinami je nicméně sporná. Obecně bývá přijímána příbuznost s vymřelou skupinou churitsko-uraratských jazyků a vzdáleněji s jazyky severozápadokavkazskými - ačkoliv tato není spolehlivě doložena. Uvažuje se o rodině severokavkazské, kterou by mohly tvořit právě zmíněné jazyky, případně i o příbuznosti s baskičtinou, sinotibetskámi jazyky, případně jazyky na-dené, s kterýmižto skupinami by mohly severovýchodokavkazské jazyky tvořit širokou rodinu tzv. dené-kavkazských jazyků.\n\n\n\n\n\n\n\n\n"}
{"id": "299136", "url": "https://cs.wikipedia.org/wiki?curid=299136", "title": "Eure-et-Loir", "text": "Eure-et-Loir\n\nEure-et-Loir je francouzský departement ležící v regionu Centre-Val de Loire. Je pojmenovaný podle řek Eure a Loir.\n\n\n\n\n"}
{"id": "299140", "url": "https://cs.wikipedia.org/wiki?curid=299140", "title": "Punktace", "text": "Punktace\n\nPunktace bylo označení pro plán o 11 bodech (německy \"Punkte\") z roku 1890 snažící se o česko-německé vyrovnání. Dohodla se na nich vídeňská vláda, konzervativní i „ústavověrná“ šlechta, němečtí liberálové a staročeši. Čeští vyjednavači je označovali za rozumný kompromis, zatímco Němci je slavili jako vytyčení hranic dalšího českého vývoje a tedy i své vítězství. mladočeši, kteří k jednání o plánu nebyli přizváni, prohlásili punktace za nepřijatelnou snahu o rozdělení českých zemí na dvojjazyčnou oblast a čistě německou oblast. Rozladění českojazyčného prostředí vedlo k drtivé prohře staročechů ve volbách roku 1891 a k jejich odchodu z politické scény. Z celého punktačního ujednání byly uplatněny jen některé body, základní smysl však realizován nebyl.\n\nBody punktace:\n\n"}
{"id": "299142", "url": "https://cs.wikipedia.org/wiki?curid=299142", "title": "Jason Momoa", "text": "Jason Momoa\n\nJoseph Jason Namakaeha Momoa (* 1. srpen 1979, Honolulu, Havaj) je americký herec, model, režisér a producent. Známý je především svoji rolí khala Droga v seriálu \"Hra o trůny\", Ronona Dexe v seriálu \"\" nebo jako Jason Ioane z \"Pobřežní hlídky\". Byl též obsazen jako Aquaman do filmu \"Liga spravedlnosti\". Jeho režisérský debut přišel v roce 2014, kdy natočil snímek \"Cesta do Palomy\", v němž ale krom postu režiséra zastával i pozici scenáristy a hlavního hrdiny.\n\nJason Momoa se narodil roku 1979 v Honolulu jako jediné dítě fotografky Coni a jejího manžela, malíře Josepha Momoi. Vychovávala ho ale pouze matka a to ve městě Norwalk v Iowě. Otec Joseph je Havajec, zatímco matka Coni je německo-irsko-indiánského původu. Po dokončení střední školy pokračoval Jason Momoa ve studiích na vysoké škole v oboru mořské biologie. Později ale přestoupil na Coloradskou státní univerzitu, kde se věnoval biologii divokých zvířat, ani jednu školu nedokončil − před absolvováním se odstěhoval na Havajské ostrovy.\n\nV roce 2005 se seznámil s americkou herečkou Lisou Bonetovou, načež spolu pár začal chodit. 23. července 2007 se jim narodila dcera pojmenovaná Lola Iolani Momoa a 15. prosince 2008 pak syn Nakoa-Wolf Manakauapo Namakaeha Momoa. Lisa je exmanželka Lennyho Kravitze, se kterým má dceru Zoë, známou herečku z filmů \"Divergence\" nebo například minisérii \"Sedmilhářky\". Ačkoliv se mylně uvádělo, že se Bonetová za Momou vdala již roku 2007, svatba proběhla až v říjnu 2017. Obřad byl tajný a odehrál se v Topanze v Kalifornii, účastnili se ho kromě Zoë Kravitzové i Michael Fassbender nebo Alicia Vikander.\n\n15. listopadu 2008 si zranil tvář od skla, což si vyžádalo asi 140 stehů. Jizva je patrná především nad levým okem.\n\nKvůli natáčení \"Hvězdné brány: Atlantida\" se začal věnovat bojovým uměním, která pak využil i ve filmu \"Barbar Conan\". Od roku 2017 cvičí brazilské jiu-jitsu.\n\nJasona Momoa začínal jako model v roce 1998, kdy ho k tomu povzbudil módní návrhář Takeo Kobayashi. Již o rok později získal ocenění „Hawaii's Model of the Year“ a uváděl Miss Teen Hawaii. Právě roku 1999 získal i svoji první roli: postavu Jasona Ioana v \"Pobřežní hlídce\". Tu ztvárnil až do roku 2001. Další z jeho významnějších rolí přišla v podobě televizního seriálu \"\", kde hrál postavu Ronona Dexe. Typické pro jeho postavu byly těžké dredy, které si ale Momoa nechal během natáčení páté série ostříhat, načež musel nosit paruky.\n\nRoku 2004 byl obsazen do filmu \"Rodinka na tripu\", v roce 2011 hrál hlavní postavu ve fantasy akčním filmu \"Barbar Conan\". Také tehdy získal roli khala Droga v seriálu od HBO \"Hra o trůny\", vytvořeném podle knižní série spisovatele George R. R. Martina. Ačkoliv jeho postava vystupovala v seriálu pouze první sérii, byl mezi diváky populární. O rok později si zahrál po boku Sylvestra Stallona ve snímku \"Jedna mezi oči\". V červnu roku 2014 bylo oznámeno, že ve filmu \"\" obsadí roli Aquamana. Roku 2018 měl premiéru samostatný film \"Aquaman\".\n\n"}
{"id": "299144", "url": "https://cs.wikipedia.org/wiki?curid=299144", "title": "Rothschildové", "text": "Rothschildové\n\nRothschildové jsou dynastie židovských finančníků původem z Německa. V průběhu doby byli a jsou činní v mnoha ekonomických a hospodářských oblastech, mimo jiné v investičním bankovnictví a vinařství. Tento rod německých Aškenázyů původem z Frankfurtu nad Mohanem, v 18. století rozšířili své aktivity po celé Evropě a některým z nich byly uděleny rakouské a britské šlechtické tituly.\n\nZakladatelem dynastie Rothschildů je Mayer Amschel Rothschild (původním jménem Mayer Amschel Bauer, 23. února 1744 Frankfurt nad Mohanem – 19. září 1812 tamtéž). Zkušenosti ve finančnictví získal u bankovní rodiny Oppenheimů v Hannoveru. Po smrti svého otce Mosese Amschela Bauera zdědil jeho obchod ve frankfurtském ghettu a přejmenoval se na Mayer Amsel Rothschild, podle červeného štítu, který visel před otcovým domem. Postupem času se stal velice vlivným a bohatým finančníkem, zvláště díky výnosným obchodům a transakcím a také díky tomu, že se stal správcem obrovského majetku lantkraběte Viléma I. Hesenského.\n\nMayer Amsel Rothschild se 29. srpna 1770 oženil s Gutele Schnapperovou (1753 – 1849), měli spolu pět synů a pět dcer. Své finanční impérium rozšířil za hranice Německa tím, že syny poslal do pěti měst v různých evropských zemích, aby tam začali podnikat (Frankfurt nad Mohanem, Vídeň, Londýn, Neapol a Paříž). V případě nepříznivé situace v jedné zemi si měli bratři navzájem pomáhat, což se opravdu dělo, po celou dobu jejich života úzce spolupracovali; každý ve své nové vlasti založil novou větev rodu. Rodinné bohatství mělo dále být zachováváno prostřednictvím dohodnutých svateb mezi bratranci z prvního nebo druhého kolene, hlava rodiny měla zůstat ve Frankfurtu. V roce 2005 byl Mayer Amsel Rothschild označen časopisem Forbes jako sedmý nejvlivnější podnikatel všech dob a jako „zakladatel mezinárodního finančnictví“.\n\n\n\n\n\nVšichni bratři byli 29. září 1822 uvedeni Rakouskem do šlechtického stavu a směli uvádět titul \"Freiherr\" – svobodný pán.\n\n\nDesetiletí po smrti Mayera Amsela Rothschilda se stali Rothschildové nejvýznamnějšími bankéři Evropy, významně přispěli industrializaci Evropy a financovali mimo jiné železnice nebo stavbu Suezského kanálu. Pomocí zvláštního systému půjček učinili francouzskou vládu závislou na jejich (Rothschildovských viz Jan van Helsing \"Tajné společnosti \") vlastních bankách, které vlastnili. Rothschildové také našli zalíbení ve sběratelství cenných předmětů a filantropii.\n\nV letech 1874–1889 byla na zakázku Ferdinanda von Rothschild vystavěna rezidence Rothschildů v anglickém Buckinghamshire: Waddesdon Manor, kde se nachází archiv přes 15 000 lahví vín z rothschildovských vinic. James de Rothschild postavil mezi lety 1855–1859 zámek Ferrières en Brie, na konci 19. století postavil Nathaniel Meyer von Rothschild Schloss Rothschild v Dolním Rakousku.\n\nRothschildové jsou dodnes velice činní ve vinařství. Nathaniel, třetí syn Nathana, získal v roce 1853 Château Mouton-Rothschild u Bordeaux, James de Rothschild získal v roce 1868, krátce před svou smrtí, renomovanou vinici Château Lafite Rothschild. Edmond James de Rothschild se stal v roce 1873 vlastníkem Château Clarke a podporoval výstavbu dalších vinic, mimo jiné i u prvních novodobých židovských osadníků v Palestině.\n\nRothschildové byli přívrženci vzniku samostatného židovského státu, Edmond James de Rothschild byl patronem prvních novodobých židovských osad v Palestině. Balfourova deklarace, ve které se britská vláda vyjádřila pro založení židovské domoviny v Palestině, byla adresována předsedovi britské sionistické organizace Walteru Rothschildovi, druhému baronu Rothschildovi.\n\nPříběhy rodu Rothschildů byly ztvárněny v řadě děl, např. v hollywoodském filmu \"The house of Rothschild\" z roku 1934 nebo v muzikálu \"The Rothschilds\" z roku 1970. Za německého nacistického režimu byli Rothschildové v propagandistickém filmu Der ewige Jude (Věčný žid) dáváni jako příklad sílícího vlivu a nečestnosti židovského obyvatelstva.\n\nVe Francii je jméno Rothschild asociováno s extrémním bohatstvím, znamená velice okázalý způsob života; stejně tak jako v Izraeli, kde je rozšířené pořekadlo \"„kdybych byl Rothschild“\".\n\nDíky svému obrovskému bohatství a vlivu Rothschildové figurují v množství antisemitských a konspiračních teorií.\n\nAmerický spisovatel Ezra Pound je při svých rádiových vstupech z Itálie za druhé světové války obvinil z toho, že prostřednictvím bankovních domů zapříčinili obě světové války, aby po nich následně profitovali z půjček centrálním bankám zdevastovaných zemí. Pound měl být po válce souzen za zradu, byl ale prohlášen neschopným předstoupit před soud a dalších třináct let strávil v sanatoriu pro duševně nemocné.\n\nRothschildové se objevují v teoriích Iluminátů jako jedna ze třinácti dynastií, které vládnou světu, nebo v teorii Nový světový řád (New World Order), kde spolu s Rockefellery, DuPonty, Vanderbilty a členy rodu Bushů jsou jediní praví vládci světového dění.\n\nRothschildové dnes vlastní velké množství podniků a institucí, z nichž jsou nejvýznamnější tyto:\n\nV roce 2003 se spojily francouzské a britské banky vlastněné Rothschildy pod společný holding \"Concordia BV\", s ředitelem Davidem René de Rothschild. Dodnes funguje institut \"N. M. Rothschild & Sons\", který se specializuje na poradenství při akvizicích (v této oblasti je ve Spojeném království druhý nejvýznamnější). V roce 2006 měl zisk před zdaněním 83,2 milionů GBP a aktiva ve výši 5,5 miliard GBP.\n\nJamesův potomek, Edmond Adolphe de Rothschild (1926 – 1997) založil \"LFC Rothschild Group\" se sídlem v Ženevě, která zahrnuje některé další podniky Rothschildů; specializuje se na asset management a soukromé bankovnictví, stejně tak jako na vinařství, luxusní hotelnictví a jachtařské závody. LFC Rothschild Group v současnosti předsedá Benjamin Rothschild, syn Edmonda Adolpha.\n\nJakob Rothschild, čtvrtý baron Rothschild je vlastníkem \"IT Capital Partners\", v současnosti největšího investičníhu trustu ve Spojeném království.\n"}
{"id": "299145", "url": "https://cs.wikipedia.org/wiki?curid=299145", "title": "Vladimír Sís (režisér)", "text": "Vladimír Sís (režisér)\n\nVladimír Sís (7. července 1925 Brno – 7. září 2001 Praha) byl český scenárista a režisér.\n\nDo povědomí českých filmových diváků se zapsal především jako režisér legendárního filmového přepisu původní divadelní hry Divadla na provázku \"Balada pro banditu\" s Miroslavem Donutilem a Ivou Bittovou v hlavních rolích a jako režisér dvou hudebních filmů inspirovaných hrami divadla Semafor \"Jonáš a Melicharová\" a \"Jonáš II. aneb Jak je důležité míti Melicharovou\" s Jiřím Suchým a Jitkou Molavcovou v hlavních rolích.\n\nJednalo se o filmaře, který začínal pracovat ve Zlíně u Bati. Po absolutoriu uměleckoprůmyslové školy začínal ve Zlíně v tamních trikových studiích, později působil jako významný český dokumentarista nejprve v Brně, později v Československém armádním filmu, posléze v Československé televizi. Natočil celou řadu dokumentárních snímků v Číně, Tibetu, Indonésii, Řecku i jinde, dokumentární filmy tvořily hlavní těžiště jeho filmové tvorby. Svých dokumentaristických schopností a zkušeností ale uměl velmi dobře využít právě pro filmové přepisy dramatických děl či hudebně dramatických divadelních žánrů. V mnoha jeho hraných filmech používal postupy známé z dokumentaristické praxe, často zde používal různé filmové triky a dotáčky, vytvořil i několik významných střihových filmů.\n\nJe otcem spisovatele, ilustrátora a grafika Petra Síse.\n\n\n\n\n"}
{"id": "299147", "url": "https://cs.wikipedia.org/wiki?curid=299147", "title": "Egyptština", "text": "Egyptština\n\nEgyptština je afro-asijský jazyk příbuzný nejvíce s berberskými jazyky, semitskými jazyky a jazykem bedža, který patří mezi jazyky hamitské. Stará egyptština se proto řadí do semito-hamitské jazykové skupiny. Jazyk se používal až do pátého století našeho letopočtu ve formě démotštiny a až do pozdního 17. století ve formě koptštiny. Koptština se užívá do dnešní doby jako liturgický jazyk koptských církví. Nejstarší psané záznamy egyptského jazyka se datují do doby 3200 př. n. l., což dělá z egyptštiny jeden z nejstarších zaznamenaných jazyků. Tyto záznamy jsou ve formě 150 tabulek nalezených ve vykopávkách v Abydu v předdynastické hrobce U-j datované do období Nakáda III.\n\nEgyptština se jako živý jazyk během staletí vyvíjel a proto se dnes rozlišuje šest hlavních vývojových fází:\n\n\nZa doby Ptolemaiovců a později v Římské době se používala ke komunikaci také řečtina.\n\nStará egyptština byla používána pouze na území samotného Egypta. Podrobená území si svůj jazyk zachovala. Núbie si svůj jazyk udržela, i když vládnoucí vrstvy egyptsky znaly. V době samostatné Núbijské říše však převzaly hieroglyfické egyptské písmo, z něhož později vytvořili vlastní kurzívní písmo zvané merojské.\n\nEgyptština byla ve své psané formě zachycována takzvaným Hieroglyfickým písmem, které tvoří neobyčejně komplexní písemný systém sestávající ze stovek znaků. Původní hypotézy, že se jedná o čistě obrázkové (idiomatické) písmo, byly roku 1822 definitivně vyvráceny na základě výzkumu, který prováděl Jean-François Champollion. Původ písma však zjevně obrázkový byl. Později znaky převzaly i roli fonetickou, vyjadřující tak hlásky a slabiky (odvozené z původního významu znaku), jimiž bylo možno tvořit a skládat další slova, ačkoliv bylo možno znaky použít i v původním idiomatickém významu.\n\nHieroglyfický systém byl ale taktéž velice složitý pro zápis (preciznost vykreslení znaků), což vedlo k vytvoření paralelních zjednodušených forem písma z hieroglyfů odvozených, které však původní písmo nevytlačily, ale souběžně koexistovaly až do zániku civilizace. Hieroglyfické (v překladu posvátné) písmo bylo dále využíváno pro texty na chrámech, v hrobkách a na stélách, hieratické (v překladu kněžské) písmo sloužilo k zápisům náboženských textů na papyrus a démotické (v překladu lidové) písmo sloužilo k běžným záznamům každodenního života a jeho znalost i užívání bylo nejrozšířenější.\n\nSpolu s příchodem řečtiny do Egypta přišla i řecká abeceda, které se později občas začala používat i pro zápis domácího jazyka. Když se pak dominantním náboženstvím stalo křesťanství, původní písemný systém byl zavržen jako pohanský (egyptský výraz pro hieroglyfy znamenal \"písmo bohů\") a jazyk byl dále zapisován jen pomocí řeckých znaků a jen šest symbolů z démotického písma bylo zachováno pro hlásky, které v sobě řečtina (a tudíž ani abeceda) na rozdíl od egyptštiny neměla.\n\nVe starověkém Egyptě se nezapisovaly samohlásky, ale pouze souhlásky. Proto se například slovo krásný přepisuje jako nfr. Existují rekonstrukce některých slov, která jsme schopni vysledovat například z pozdějších fázích egyptštiny, kde se již samohlásky zapisovaly. Například tedy slovo egyptština (r n kmt) se mohlo vyslovovat ve staré egyptštině [ɾaʀ nij ˈkuːmat]. Mnohem přesvědčivěji jsme však schopni zjistit výslovnost souhlásek (viz niže).\n\n/l/ nemá žádný fonetický znak v hieroglyfech, proto je zapisován jako /n/ nebo /r/. \n\nVe střední egyptštině se znaky /s/ a /z/ sloučily a byly zaměňovány. Také se v jistých případech začalo /j/ vyslovovat /ʔ/, například na začátku slov (jwn - /jaˈwin/ > /ʔaˈwin/ \"barva\").\n\nNárodním jazykem novodobého Egypta je egyptská arabština, která postupně nahradila koptskou egyptštinu, koptštinu, v období po dobytí Egypta Araby a následné islamizaci (po roce 622 a v druhé vlně od roku 1261) a původní koptština nejpozději od 17. století přežívá již jen jako liturgický jazyk koptského křesťanství. Rodilí mluvčí jiných arabsky mluvících zemí jsou schopni se v Egyptě domluvit, ale egyptskou verzi arabštiny lze spíše považovat za její svérázný dialekt, který se v mnohém liší, jak výrazy pro používaná slova, tak často i výslovností, přičemž u některých slov a výrazů lze vysledovat vliv koptštiny.\n\n\n\n\n\nDalší knižní informace jsou dostupné na Glyphs and Grammars\n"}
{"id": "299151", "url": "https://cs.wikipedia.org/wiki?curid=299151", "title": "Melinda Clarke", "text": "Melinda Clarke\n\nMelinda Patrice Clarke (24. duben 1969 Dana Point, Kalifornie) je americká herečka. Nejvíce se proslavila rolemi v seriálech \"Tak jde čas\", \"O.C.\", \"Kriminálka Las Vegas\", \"Nikita\" a \"Dallas\".\n\nNarodila se herci Johnu Clarkovi a baletce Patricii Lewis. Má bratra Joshuu a měla sestru Heidi, která zemřela v roce 1995 kvůli zhoubnému nádoru na srdci.\n\nObjevila se v nekonečné soap opeře \"Tak jde čas\", kde hrál její otec. Další rolí byl seriál \"Soldier of Fortune, Inc.\" V menších rolích se objevila např. v seriálech \"Xena\", \"Firefly\", \"Čarodějky\", \"Kriminálka Las Vegas\" (tam se jednou objevila i spolu s Kelly Rowan, se kterou později hrála v \"O.C.\"), \"Show Jerryho Seinfelda\". Její asi největší rolí byla Julie Cooperová-Nicholová v seriálu \"O.C.\" Její postava měla být původně pouze v několika dílech, ale díky dobrým ohlasům diváků se stala jednou z hlavních postav. Objevila se také v seriálech \"Vincentův svět\" a \"Ďáblův sluha\". V roce 2010 se objevila v seriálu stanice The CW \"Upíří deníky\" jako Kelly Donovan. Během let 2010–2013 hrála roli Amandy v seriálu \"Nikita\".\n\n"}
{"id": "299153", "url": "https://cs.wikipedia.org/wiki?curid=299153", "title": "Berlínský kongres", "text": "Berlínský kongres\n\nBerlínský kongres byl mezinárodním setkáním svolaným k vyřešení Velké východní krize z let 1877-1878.\n\nSchůzka trvala jeden měsíc od 13. června do 13. července 1878. Hlavním cílem byla snaha revidovat Sanstefanskou mírovou smlouvu, která ukončila rusko-tureckou válku. Předsedajícím kongresu byl hostitel Otto von Bismarck, vedle něhož ke stolu zasedli rakousko-uherský ministr zahraničí Gyula Andrássy, ruský kancléř Alexandr Gorčakov, britský ministerský předseda Benjamin Disraeli se svým ministrem zahraničí Robertem Salisburym, dále pak francouzský ministr zahraničí William Waddington a také zástupci Osmanské říše a Itálie.\n\nJednání byla poměrně komplikovaná. Velká Británie se v obecných otázkách nakonec dokázala dohodnout s Ruskem, což obě velmoci stvrdily \"Londýnským protokolem\" z 30. května 1878. Přesto se při pozdějších rozhovorech Rusové snažili zříci svých závazků. Britská diplomacie byla však podporována Rakousko-Uherskem na základě tajné bilaterální dohody z 9. června 1878.\n\nKonečná formulace \"závěrečného protokolu\" Berlínského kongresu byla považována za ruskou porážku, i když právě Rusové získali mnohem víc, než od samotné války očekávali.\nRusko si mohlo ponechat své asijské zisky a celou Besarábii. Kongres také uznal nezávislost Srbska, Černé Hory a Rumunska, tedy právě těch tří států, které zvětšily své území na úkor Turecka. Podobný teritoriální zisk kongres přiznal i Řecku, ale k naplnění této části protokolu došlo až v roce 1881. Srbské území však bylo zvětšeno jen nepatrně; Srbská delegace měla během jednání především velkou obavu z uznání velkého Bulharska, které by zahrnulo i některé ryze srbské oblasti např. v území Pirotu.\n\nKardinálním rozdílem závěrečného aktu od Sanstefanské mírové smlouvy byla pasáž, která nepodpořila vznik „Velkého Bulharska“. Bulharské území bylo rozděleno na vlastní Bulharské knížectví na severu, poloautonomní Východní Rumélii, kde byl Turky jmenovaný guvernér, ovšem vyznáním křesťan, a zbylou část jihu přímo spravovalo Turecko. Rakousko-Uhersko získalo možnost legální okupace Bosny a Hercegoviny, kterou v roce 1908 anektovalo, stejnou příležitost získala i Velká Británie vůči Kypru.\n\nI přes menší balkánské roztržky v dalších letech 1885 a 1897 (sjednocení Bulharska a Východní Rumélie) byl Berlínský kongres jednoznačně stabilizačním momentem evropského kontinentu na více než dalších 30 let.\n\n"}
{"id": "299154", "url": "https://cs.wikipedia.org/wiki?curid=299154", "title": "Hvězdoš", "text": "Hvězdoš\n\nHvězdoš (\"Callitriche\") je rod z třídy vyšších dvouděložných rostlin (\"Rosopsida\"), tradičně řazený do čeledi hvězdošovité (\"Callitrichaceae\"), podle výsledků molekulární systematiky nově řazen do čeledi jitrocelovité (\"Plantaginaceae\").\n\nJedná se o nepříliš velký rod vodních a bahenních rostlin. Většina druhů je obojživelná (schopná růst ve vodě i na vlhkém substrátu) a je pro ně charakteristická pozoruhodná morfologická plasticita - jeden a ten samý druh může v závislosti na vodním stavu a podmínkách prostředí vytvářet několik zcela odlišných ekologických forem.\n\nVědecký název \"Callitriche\" má původ v řeckém callos thrix (krásné vlasy) - evokuje tak vzhled hustých závojů dlouhých lodyh, jež hvězdoše často vytváří v tekoucích vodách (podobný je lidový název žabí vlas). Český název hvězdoš vznikl podle plovoucích listových růžic připomínajících malé hvězdičky, které se tvoří na hladině vody.\n\nAnglicky water-starwort, německy der Wasserstern, francouzsky callitriche, rusky bolotnik, nizozemsky sterrenkroos.\n\nJednoleté nebo víceleté byliny, jednodomé (výjimka - dvoudomý novozélandský taxon \"Callitriche petriei subsp. petriei\"), vodní nebo na vlhkém substrátu (terestricky) rostoucí, většinou obojživelné (tzn. schopné růst ve vodním prostředí i terestricky), některé druhy obligátně submerzní (ponořené) nebo obligátně terestrické.\n\nRostliny ve dně kořenující. Lodyhy niťovité, zpravidla větvené, lysé nebo (častěji) s roztroušenými několikabuněčnými štítkovitými chlupy. Vodní formy s lodyhami prodlouženými, vytvářející plovoucí růžice listů nebo (méně často) zcela ponořené. U terestrických forem lodyha zkrácená, plazivá nebo vystoupavá.\n\nListy vstřícné, bez palistů, krátce řapíkaté až přisedlé nebo na bázi navzájem srostlé, úzce čárkovité, kopisťovité nebo široce eliptické, 1-7žilné, jednoduché, celokrajné.\n\nKvěty jednopohlavné, redukované, bez květních obalů, podepřeny dvěma poloměsíčitými blanitými listenci (někdy chybí nebo záhy opadavé), jednotlivé nebo vzácně v paždí listu po dvou, ponořené (méně často) nebo nad hladinou (v paždí listů plovoucích růžic a terestrických forem).\n\nSamčí květy s 1 terminální tyčinkou, nitky niťovité, po puknutí prašníku se prodlužující, prašníky ledvinovité, pylová zrna trojjaderná, kulovitá, vzácně elipsoidní, u obligátně ponořených druhů s redukovanou exinou.\n\nSamičí květy s jedním semeníkem ze 2 plodolistů se 2 nitkovitými čnělkami, zpočátku dvoupouzdrým. Blizny prodloužené, často papilnaté. V každém pouzdře semeníku 2 jednoobalná, visutá, anatropní (obrácená) vajíčka. Po oplození se semeník druhotnými přehrádkami dělí na 4 části.\n\nPlody (tvrdky) přisedlé nebo stopkaté, ze stran smáčklé, v obrysu okrouhlé nebo obvejčité, poltící se ve 4 jednosemenné díly, merikarpia. Vnější hrany merikarpií často kýlnaté nebo křídlaté. Semena fazolovitá nebo ledvinovitá, s celulárním endospermem.\n\nRod je tradičně členěn do dvou sekcí, molekulární systematika toto členění až na výjimky potvrzuje.\nObligátně terestrické druhy (v Evropě se nevyskytující) byly vyčleňovány do samostatné sekce Microcallitriche., ta však není molekulárními výzkumy podporována.\nPro evropské taxony bylo používáno také nehierarchické členění podle základních chromozomových čísel.:\n\nV rodu se vyskytuje pozoruhodná škála různých opylovacích a reprodukčních mechanismů, což kontrastuje s obvykle dosti podobnou morfologií jednotlivých druhů.\n\nU hvězdošů se uplatňuje anemogamie a hydrogamie (buď epihydrogamie - pyl plave na hladině, nebo hypohydrogamie - opylení pod vodou; hypohydrogamie je u dvouděložných rostlin vzácná, kromě hvězdošů je přítomná pouze u rodu růžkatec (\"Ceratophyllum\"). Hvězdoš je pak vůbec jediným rodem mezi rostlinami, kde je známa jak anemogamie, tak hypohydrogamie. Mohl by tak představovat zajímavý modelový systém pro studium evoluce opylování.\n\nNapříč rodem existuje silná tendence ke geitonogamii (tzn. opylení jiným květem téže rostliny). Cizosprášení je nicméně taky možné, i když nepřevažující, u hvězdoše podzimního (\"Callitriche hermaphroditica\") bylo prokázáno i pod vodou. U některých druhů (tzv. \"contacters\") se tyčinka po dozrání ohýbá nazpět a dotýká se jedné z blizen v protilehlém paždí listu. Tyto druhy jsou tedy obligátně geitonogamní. Příkladem může být např. hvězdoš háčkatý (\"Callitriche hamulata\") kterému tento způsob reprodukce umožňuje úspěšné opylování i v poměrně prudce tekoucích vodách.\n\nU sedmi druhů hvězdošů (např. hvězdoš jarní - \"Callitriche palustris\") je znám unikátní způsob způsob samoopylení - tzv. vnitřní geitonogamie. V tomto případě klíčí pylová láčka už v prašníku a prorůstá nitkou a vegetativními pletivy až do semeníku v protilehlém paždí listu nebo v sousední uzlině. Do semeníku prorůstá láčka od báze. Květy bývají velmi redukované, prašník se neotevírá a tvoří velmi málo pylu.\n\nU severoamerických druhů \"Callitriche marginata\" a \"Callitriche nuttallii\" se vyskytuje geokarpie - plody dozrávají pod zemí.\n\nTak jako u jiných vodních rostlin je u hvězdošů obecné vegetativní rozmnožování pomocí úlomků lodyh. Hvězdoše netvoří žádné speciální vegetativní útvary určené k přezimování (jako např. turiony), v příznivých podmínkách však mohou přezimovat pod vodní hladinou.\n\nKříženci jsou u hvězdošů velmi vzácní, nikdy nejsou plodní, obvykle žijí pouze krátkodobě na společných lokalitách rodičů. Jediným známým hybridem, který je schopný přežívat řadu let mimo populace rodičů, je \"Callitriche platycarpa × cophocarpa\" (\"Callitriche × vigens\" Martinsson).\n\nRod hvězdoš zahrnuje cca 40-60 druhů rozšířených po celém světě včetně polárních oblastí. Vyskytuje se ve stojatých i tekoucích vodách, sladkých i brakických, též terestricky na vlhkých substrátech (některé druhy obligátně). Velmi často na stanovištích s kolísající vodní hladinou, kde tvoří v závislosti na stavu vodního sloupce morfologicky odlišné formy. V Evropě s jistotou 11 původních druhů, zejména ze Středomoří udávány také další taxony často problematické hodnoty. V ČR 6 druhů.\n\nHvězdoše patří k taxonomicky obtížným skupinám rostlin kvůli obrovské morfologické variabilitě vegetativních částí v závislosti na vodním stavu, redukci a minuciéznosti květů a plodů, na kterých jsou nejdůležitější determinační znaky, situaci u některých druhů komplikuje také častá sterilita.\n\nK nejdůležitějším determinačním znakům patří:\n\n\n\n\n\n\n\n\n\n\n\n\n\n \n"}
{"id": "299155", "url": "https://cs.wikipedia.org/wiki?curid=299155", "title": "Alan Dale", "text": "Alan Dale\n\nAlan Dale (* 6. květen 1947, Dunedin, Nový Zéland) je novozélandský herec, který se objevil i v mnoha australských a amerických pořadech.\n\nPoprvé se stal známým díky australskému seriálu \"The Young Doctors\", kde hrál Dr. Johna Forresta. V letech 1985-1993 hrál v další australské telenovele \"Neighbours\". Dale se pak přestěhoval do Los Angeles a hrál většinou menší role v mnoha seriálech. Hlavní role si zahrál v seriálech \"O.C.\" (Caleb Nichol) a \"Ugly Betty\" (americká verze kolumbijské Ošklivky Betty, české \"Ošklivky Katky\"). Zajímavostí je, že všechny jeho hlavní role - Caleb Nichol (\"O.C.\"), Bradford Meade (\"Ošklivka Betty\") a Jim Robinson (\"Neighbours\") zemřely na infarkt.\n\n"}
{"id": "299156", "url": "https://cs.wikipedia.org/wiki?curid=299156", "title": "Petr Sís", "text": "Petr Sís\n\nPetr Sís (též Peter Sís; * 11. května 1949 Brno) je mezinárodně uznávaný autor knih pro děti, ilustrátor, grafik a tvůrce animovaných filmů českého původu. \n\nNarodil se v Brně jako syn režiséra Vladimíra Síse, vyrůstal v Praze. \n\nNa konci 60. let podobně jako mnoho jeho vrstevníků propadl západnímu rock and rollu, nechal si narůst dlouhé vlasy a s přáteli založil bigbeatovou kapelu. O něco později se stal jedním z prvních československých DJs. Jako hudební publicista pořídil řadu rozhovorů s hvězdami tehdejší angloamerické hudební scény a v roce 1969 uváděl pražský koncert skupiny The Beach Boys. Vedle toho svými ilustracemi pravidelně přispíval do časopisů, maloval obaly na hudební desky a filmové plakáty. Studoval na The Royal College of Art v Londýně a pražské VŠUP, kterou v roce 1974 absolvoval animovaným videoklipem k písni kapely Blue Effect nazvaným \"Mimikry\".\n\nV roce 1980 Sísův krátký animovaný film \"Hlavy \"získal hlavní cenu na filmovém festivalu v tehdejším západním Berlíně. O dva roky později na základě nabídky výboru olympijských her v Los Angeles natočit animovanou sportovní znělku na téma veslování získal povolení vycestovat do USA. Když se státy východního bloku rozhodly letní olympijské hry bojkotovat, dostal příkaz okamžitě se vrátit do ČSSR. Sís v té době pracoval na videoklipu ke skladbě Boba Dylana \"You Gotta Serve Somebody\" určenému pro tehdy začínající MTV, proto termín návratu oddaloval, až se jeho pobyt v zahraničí stal pro československé úřady nelegálním. V roce 1984 se přestěhoval na americké východní pobřeží, kde žije a pracuje dodnes. O čtyři roky později získal americké občanství.\n\nJe autorem pětadvaceti knih pro děti a mládež a k dalším přibližně šedesáti knihám vytvořil ilustrace. Také natočil řadu animovaných filmů a věnuje se filmovému plakátu, výtvarným objektům i nástěnným malbám. Je autorem mozaiky v newyorském metru či obří tapiserie na letištích v Praze a v Dublinu.\n\nSpolu s rodinou žije v New Yorku.\n\n\nČesky vydalo nakladatelství Labyrint (v edici pro malé čtenáře Raketa) tyto knihy:\n\nZa svou tvorbu získal mnohá ocenění po celém světě – od Zlatého medvěda na Filmovém festivalu v Berlíně (1980 za krátký animovaný film \"Hlavy\") až po Ragazzi Award na Mezinárodním veletrhu dětské knihy v Boloni (2004 za \"Strom života\" a 2008 za \"Zeď\"). Sedmkrát obdržel Cenu The New York Times za nejkrásnější ilustrovanou knihu roku. Několikrát získal rovněž ocenění Americké knihovnické asociace \"Caldecott Honor\" (1996 za \"Starry Messenger\", 1998 za \"Tibet \"a 2007 za \"Zeď\"). \"Zeď \"byla oceněna rovněž americkou \"Robert Silbert Medal\" (2008) a v České republice získala cenu Magnesia Litera (2008). V roce 1999 získala kniha \"Tibet \"rovněž \"Deutscher Jugendbuchpreis. \"Roku 2012 byla Petru Sísovi za celoživotní tvorbu udělena Cenu Hanse Christiana Andersena, nejprestižnější ocenění v oblasti dětské literatury.\n\nV roce 2016 získal cenu Gratias Agit za šíření dobrého jména České republiky ve světě.\n\nPetr Sís je rovněž držitelem prestižního McArthurova stipenda za rok 2003.\n\n1. 2 x 101 knih. Nejlepší a nejvlivnější knihy pro děti a mládež. Praha, Albatros 2013. Interpretace knihy Petra Síse: Madlenka (Pavel Mandys) a Tibet. Tajemství červené (Jana Čeňková)\n"}
{"id": "299157", "url": "https://cs.wikipedia.org/wiki?curid=299157", "title": "Col du Tourmalet", "text": "Col du Tourmalet\n\nCol du Tourmalet (2114 m n. m.) je průsmyk v centrální části Pyrenejí, v departementu Midi-Pyrénées ve Francii.\n\nPrůsmyk leží mezi zimním střediskem La Mongie a vesnicí Luz-Saint-Sauveur. \n\nNázev Tourmalet pochází z názvu místního druhu sýra.\n\nZápadní část stoupání, která začíná v Luz-Saint-Sauveur, je dlouhá 19 km. Převýšení je 1404 m (to je průměrně 7,4% stoupání s maximem 10,2 % poblíž vrcholu). \n\nZ druhé strany je začátek stoupání v Sainte-Marie-de-Campan, má délku 17,2 km a převýšení 1268 m (to je průměrně 7,4% stoupání s maximem 10,0 %).\n\nCol du Tourmalet patří mezi nejčastější a nejobtížnější části cyklistického závodu Tour de France. Poprvé byl zařazen do trasy závodu v roce 1910. První závodník, který projel touto vrchařskou prémií, byl Octave Lapize.\n\nOd roku 1947 do roku 2012 se jel závod přes Tourmalet 51krát, v letech 1974 a 2010 dokonce ve dvou po sobě jdoucích etapách, přičemž na vrcholu stoupání byl v obou těchto ročnících cíl jedné z etap.\n\nNa vrcholku Col du Tourmalet je umístěn památník Jacquese Goddeta, ředitele Tour de France v letech 1936 až 1987.\n\n"}
{"id": "299158", "url": "https://cs.wikipedia.org/wiki?curid=299158", "title": "Tate Donovan", "text": "Tate Donovan\n\nTate Buckley Donovan (25. září 1963 New York) je americký herec a režisér.\n\nNarodil se jako nejmladší ze sedmi dětí Eileen a J. Timothymu Donovanovým. Už během dospívání začal hrát. Hrál postavu Joshuy, přítele Rachel Greenové v seriálu \"Přátelé\", s jejíž představitelkou Jennifer Aniston byl zasnoubený. Objevil se v seriálech \"Ten, kdo tě chrání\", \"Mister Sterling\", \"Exposed\" a jako Jimmy Cooper v \"O.C.\"\n\nByl zasnouben se Sandrou Bullock a Jennifer Aniston. Chodil také s Lauren Graham. Oženil se s Corinne Kingsbury.\n\n"}
{"id": "299159", "url": "https://cs.wikipedia.org/wiki?curid=299159", "title": "Willa Hollandová", "text": "Willa Hollandová\n\nWilla Joanna Chance Hollandová (* 18. června 1991, Los Angeles, Kalifornie, USA), zkráceně nepřechýleně Willa Holland, je americká herečka známá zejména rolemi Kaitlinn Cooperové v seriálu \"O.C.\", Agnes Andrewsové v seriálu \"Super drbna\" či They Queenové v seriálu \"Arrow\".\n\nNarodila se v Los Angeles kameramanovi Keithu Hollandovi a herečce Darnell Gregorio-De Palma. Má dvě sestry Briannu a Piper. Počátek dětství prožila v Londýně.\n\nK herectví se dostala díky Stevenu Spielbergovi, který její matce při návštěvě řekl, že ji má dát před kameru. Nejdříve se ale stala modelkou. Pak natočila mnoho reklam. Úspěch jí přinesla role Kaitlin Cooperové, rebelské „malé“ sestřičky Marrisy Cooperové (Mischa Bartonová) v seriálu \"O.C.\", který již předtím sledovala.\n\nV únoru roku 2012 získala roli v seriálu stanice The CW \"Arrow\". V seriálu se objevovala po dobu šesti řad. V dubnu 2012 měl premiéru film \"Tygří oči\", ve kterém si zahrála roli Davey Wexler.\n\n"}
{"id": "299163", "url": "https://cs.wikipedia.org/wiki?curid=299163", "title": "Povinnost", "text": "Povinnost\n\nPovinnost označuje to, co člověk má nebo musí udělat (resp. dát, nedělat nebo strpět),\nCicero k tomu dodává ještě povinnosti, které plynou každému z toho, že je člověkem. Povinnost se často chápe jen jako něco nepříjemného, což je ovšem způsobeno tím, že u příjemných činností se o povinnostech nehovoří. Teorií povinnosti se zabývá deontologie.\n\nOd odpovědnosti se povinnost liší zejména tím, že platí bezpodmínečně, bez ohledu na účel.\n\nDodržování daného slova se už v archaických společnostech pokládá za věc pro společnost zcela zásadní, základ každého práva. „Co se řeklo, má se také stát“ (\"fit quod dicitur\"). Povinnost ze smlouvy, ať už psané nebo nepsané, si člověk ukládá sám tím, že smlouvu uzavřel, a znamená zároveň oprávnění druhé strany dlužnou povinnost vymáhat.\n\nPovinnost mravní či ze svědomí sice nelze soudně vymáhat, přesto však se jí člověk obvykle cítí vázán, ať už proto, že ji sám uznává, anebo jen proto, že cítí tlak okolní společnosti. Ve starých akefalních společnostech, které neměly žádnou ústřední autoritu (panovníka, vládu a pod.) ani donucovací prostředky, byla mravní povinnost to jediné, co vedlo k dodržování daného slova a k plnění závazků.\n\nZvláštní druh mravní povinnosti jsou tzv. čestné povinnosti, například povinnost zaplatit dluh ze hry nebo prohrané sázky, které měly kdysi přednost před jinými závazky. Také povinnost podílet se na obraně státu se často označuje jako čestná povinnost, je však dnes stanovena zákonem (všeobecná branná povinnost) a je tedy povinností právní.\n\nPodle I. Kanta je dokonce jednání mravně záslužné „jen tehdy, je-li vedeno povinností, ať přichází odkudkoli“. Kant tím patrně polemizoval s britskými moralisty (Hume, Hutcheson), kteří morálku odvozovali od mravního citu, nicméně je to nebezpečné podřízení vlastního svědomí vnější autoritě, podle Hegela „prázdný formalismus“.\n\nVšechna náboženství – na rozdíl od teorií a světových názorů – ukládají povinnosti, jimiž má člověk projevovat úctu a vděčnost Bohu nebo božstvům. Mohou se týkat jednání vyloženě náboženských, jako je účast na obřadech, modlitby a oběti, ale zejména v monoteistických náboženstvích se týkají i jednání vůči druhým lidem. Příkladem může být biblické Desatero (Ex 20, 1-17), dvě přikázání Ježíšova (Mt 22,37-40) nebo v Koránu povinnost pečovat o rodiče (Súra 46,15). Katolická církev připomíná kromě toho povinnost „bratrsky napomenout“ člověka, který dělá něco špatného, povinnost předávat život nebo povinnost „pěstovat vědomí daru a úkolu“.\n\nTaké stavovské a profesní povinnosti jsou původně povinnosti mravní, které se však později často stávají povinnostmi právními. Mezi stavovské povinnosti patřila povinnost dospělých postarat se o staré rodiče, povinnost pomstít křivdu na příbuzných, povinnost loajality vazala k jeho lennímu pánovi nebo povinnost šlechtice hájit svoji čest. Tato povinnost, mimořádně rozvinutá například u japonských samurajů, pak přešla i na armádní důstojníky vůbec. Za profesní povinnosti pokládáme i dnes mlčenlivost advokáta nebo duchovního, povinnosti lékaře vůči pacientům a podobně.\n\nPrávní povinnosti jsou ty, jež ukládají zákony a jejichž plnění vymáhá společenská autorita případnými sankcemi. Také zde zpravidla platí zásada, že oprávnění jednoho odpovídá povinnost druhého. „Vymezit práva jedné strany a přitom neuložit povinnosti druhé straně odporuje základnímu principu práva.“ V moderních společnostech se občanům smějí povinnosti ukládat pouze zákonem, to znamená rozhodnutím zákonodárné a ne pouze výkonné moci, a protože povinnost znamená omezení svobody, musí se každá ukládaná povinnost poměřovat principem lidských práv.\n\nV běžné řeči se občanskou povinností míní zodpovědnost vůči společnosti, např. jít k volbám; jako protiváha občanských práv. Tento pojem je však použit i v zákoně, např. Zákoníku práce, kdy vystupuje \"výkon občanské povinnosti\" (jako svědka, tlumočníka, nebo při poskytování pomoci při úrazech, živelných pohromách apod.) jako možná překážka v práci.\n\nManželská povinnost je lidové humorné označení pro manželský pohlavní styk.\n\n\n\n"}
{"id": "299164", "url": "https://cs.wikipedia.org/wiki?curid=299164", "title": "Muzeum Bojkovska", "text": "Muzeum Bojkovska\n\nMuzeum Bojkovska se nachází v centru města Bojkovice na ulici Palackého, kam se přestěhovalo ze zámku Nového Světlova. V květnu 2011 otevřelo první část nových expozic.\n\nVedle nejstarších dějin, které jsou zastoupeny prostřednictvím nálezů místních amatérských archeologů Karla Neckaře, Bohumila Diatela a Josefa Juračky se mohou návštěvníci těšit na další čtyři tematické okruhy. Velmi významně jsou zastoupeny cechy, řemesla a živnosti, jimž jsou věnovány dvě expoziční místnosti. Ústředním tématem je soukenictví, jehož tradice spadá v Bojkovicích již do 16. století a zvěrokleštičství, které představovalo významný zdroj mnoha obyvatel Bojkovska. \n\nSoudní pravomoc Bojkovic, jejíž počátky spadají do závěru 15. století, připomíná druhý tematický okruh. Zde mezi největší zajímavosti patří zvon z bojkovské radnice pocházející z roku 1669, či obecní buben užívaný od závěru 18. století do roku 1945. Velkou část expoziční plochy zaujímá také ukázka interiéru sednice oddělená od hospodářské části působivou instalací domovní zdi. Zatím poslední prezentované téma představuje místnost věnovaná sakrální tematice. Mezi nejzajímavější exponáty patří dřevořezby madon s konce 15. století, obrazy světců, či liturgické předměty. Působivou atmosféru navozují okenní vitráže, dochované ze zámku Nový Světlov.\n\nV průběhu roku 2012 bude návštěvníkům zpřístupněn druhá část expozic, zaměřená na novější dějiny. Zachytí 20. století na Bojkovsku, bytový interiér 50. let a historickou školní třídu z téže doby. Významnou část bude tvořit také expozice k dějinám spolkové činnosti na Bojkovsku.\nSbírkový fond či fond odborné knihovny je možno po předchozí domluvě studovat v badatelně muzea.\n\nMuzeum je otevřeno v úterý, čtvrtek a o víkendech od 9.00 do 12.00 a od 12.30 do 17.00\nNávštěva mimo otevírací dobu je možná po předchozí domluvě.\n\nMuzeum kraje Bojkovského (později Krajinské muzeum v Bojkovicích) pod správou Musejního spolku. Prvním správcem muzea byl učitel Alois Jašek, který se také značnou měrou zasloužil o jeho vznik. Sbírky našly své umístění v budově měšťanské školy.\n\nProvoz muzea zajišťuje městečko Bojkovice. Správkyní jmenována Marie Jašková, manželka Aloise Jaška, která také společně s dobrovolníky zajistila přestěhování muzea do prostor tzv. Světlovského důchodu.\n\nVlastivědné muzeum v Bojkovicích součástí Okresního muzea v Uherském Brodě. Správou muzea pověřen od roku 1955 Oldřich Slabiňák.\n\nSprávcem muzea nadále zůstává Oldřich Slabiňák. Muzeum se přestěhovalo do prostor zámku Nového Světlova a v roce 1960 zde byla otevřena stálá expozice Život lidu na Bojkovsku. V 70. letech zřízena příspěvková organizace ONV Uherské Hradiště \"Zámek Nový Světlov a muzeum\". Funkci ředitele vykonává Antonín Slabiňák.\n\nMuzeum součástí Slováckého muzea v Uherském Hradišti. V souvislosti s ukončením generální rekonstrukce zámku instalována expozice Život lidu na Bojkovsku a Moravských Kopanicích.\n\nPéči o sbírky převzalo opět město Bojkovice. Správkyní muzea Jana Slabiňáková. V roce 1995 se expozice stěhuje do menších prostor v rámci Nového Světlova a vzniká nová stálá expozice, která zde byla instalována do roku 2008.\n\nSprávkyní vedoucí Odboru kultury a školství Marie Špiritová.\n\nSprávkyní muzea Bc. Petra Stojaspalová. V roce 2008 stěhování depozitářů do nových prostor na ulici Palackého. Demontáž expozice na Novém Světlově z důvodu jeho rekonstrukce.\n\nMuzeum zřízeno jako příspěvková organizace města se sídlem na ulici Palackého.\n"}
{"id": "299165", "url": "https://cs.wikipedia.org/wiki?curid=299165", "title": "Zpěvy páteční", "text": "Zpěvy páteční\n\nZpěvy páteční jsou poslední básnickou sbírkou Jana Nerudy. Vznikaly zřejmě v posledním desetiletí autorova života a zůstaly nedokončeny. Poprvé vyšly až po Nerudově smrti v roce 1896, kdy je k vydání připravil básník Jaroslav Vrchlický, avšak některé jednotlivé básně vyšly prokazatelně mnohem dříve.\n\nSbírka obsahuje 10 lyrických básní s národnostní a vlasteneckou tematikou. S patosem v nich autor vytváří obraz trpícího národa, tvrdého zápasu za jeho existenci i naděje na lepší budoucnost, o kterou je třeba bojovat v duchu odkazu slavných předků. Jednotlivé básně jsou psány jako žalozpěvy nebo hymny.\n\nOslavná hymna na tehdejší český prapor tvořený červeným a bílým pruhem. Autor oslavuje krásu vlajícího praporu, spojení barev přirovnává ke krvi a vroucí bílé pěně, nebo ke sněhové návěji pokropené krví, k barvě života a barvě smrti. Pak připodobňuje prapor k národu a jeho proměnlivému osudu. Nakonec vyzývá barvy praporu, aby vedly jako světla národ bojem i mírem.\n\nBáseň zaměřená na protiklady postihující český národ a vyzývající k jednotě národů. Neruda přemýšlí nad dvěma obrazy za výkladní skříní – „Ecce homo“ a „Když na lid český padla persekuce“. První ukazuje Boha a jeho učení, druhý ty, kteří vraždí v jeho jménu. Přemýšlí nad touto nesrovnalostí a klade si otázku, zda to tak bude vždy. Hledá odpověď vzpomínkou na mládí, kdy se domníval, že každý národ to se svobodou a bratrstvím myslí stejně, ale teď ví, že to byla jen „bludná náhoda“. Končí konstatování, že nikdo nepronesl trpčí slovo než „Ecce homo“.\n\nV této básni se autor vyjadřuje o svém vřelém vztahu k českému národu. Nevadí mu, že malému a chudému národu se ve světě každý vyhýbá, on jej přesto miluje jako dívčici a nehledí přitom na drobné nedostatky. Nenechá se strhnout názory některých lidí, ale věří své matce, která jej naučila lásce k vlastnímu národu. Nikoho jiného nechce milovat v širém světě a zatímco matku přežil a drží si její památku národ by nepřežil, kdyby jej ztratil.\n\nHymna vyzývající k velkým činům celý národ, i když mu budou padat do cesty překážky. Vyzývá k novým činům v novém čase a přirovnává dávnou slávu k brázdě za korábem na moři a přitom vyzývá k napnutí plachet a pokračování dál. Chce umlčet hlasy hovořící o nepřízni doby, chce odstranit klímání u kormidla a nutí k okamžitému činu, protože „kdo chvíli stál, již stojí opodál“. Burcuje k činům celých mužů a i když nevíme co přinese budoucnost, je třeba využít všeho co máme k dalším vítězstvím. Každý jsme součástí národa, který společně držíme pohromadě, a každý nemáme znát odpočinku a máme se mít stále k činu.\n\n"}
{"id": "299169", "url": "https://cs.wikipedia.org/wiki?curid=299169", "title": "Giovanni Maria Butteri", "text": "Giovanni Maria Butteri\n\nGiovanni Maria Butteri, také známý jako Giovanmaria Butteri (1540, Florencie – 4. října 1606), byl italský manýristický malíř, aktivní ve Florencii.\n\nByl žákem Alloriho a Francesca Salviatiho. Spolupracoval na freskové výzdobě kláštera Santa Maria Novella. Další práce uchovávají kostely Santa Monica a San Barnaba ve Florencii, a také Civic Museum v Pratu. Podílel se také na výzdobě Studiola v Palazzo Vecchio plátnem \"Návštěva prince Francesca I. de'Medici ve Bortolo d'Alvisově sklárně.\" Norton Museum of Art´s vlastní jeho obraz \"Madona s dítětem na trůnu a svatými\" z roku 1586 (olej na dřevě, 229x158 cm).\n"}
{"id": "299170", "url": "https://cs.wikipedia.org/wiki?curid=299170", "title": "Mezinárodní horolezecký filmový festival", "text": "Mezinárodní horolezecký filmový festival\n\nMezinárodní horolezecký filmový festival je filmový festival, který se od roku 1981 s přestávkami koná v Teplicích nad Metují. V roce 2008 se uskutečnil jubilejní 25. ročník. Jedná se o soutěžní přehlídku filmů, tematicky zaměřenou zejména na horolezectví a další sporty v přírodě. Pořadatelem festivalu je radnice hostitelského města, festival je členem International Alliance for Mountain Film.\n\nFestival založil v roce 1981 horolezec a fotograf Miroslav Šmíd.\n\nPřihlášené filmy, jak od profesionálních tak amatérských tvůrců, musí tematicky odpovídat některé z těchto tří kategorií: horolezectví, sporty v horách, život v horách. Snímky do soutěže vybírá Výběrová komise, jmenovaná Festivalovou radou. Festivalová rada také jmenuje Mezinárodní odbornou porotu, která na samotném festivalu hodnotí nominované snímky. Členy poroty bývají zejména představitelé města, filmaři či významní horolezci. V současné době se udělují tři hlavní ocenění: Hlavní cena, Cena za nejlepší horolezecký film a Cena za nejlepší dokument. Porota může ještě udělit Zvláštní ocenění, dále je vyhlašována Cena města Teplice nad Metují a Cena diváka. Snímky se promítají v místním kině a přednáškovém sále základní školy.\n\n\n\n\n\n\n\n\n\n\nKromě soutěžních snímků jsou promítány nesoutěžní snímky, pořádány přednášky nebo výstavy fotografií. Doplňkem je i sportovní program, např. závody v lezení, slalomu na horských kolech či běhu. Večerní program na místním hřišti (v minulosti též koupališti) je věnován vystoupení rozličných hudebních skupin.\n\n\n"}
{"id": "299177", "url": "https://cs.wikipedia.org/wiki?curid=299177", "title": "Incantations", "text": "Incantations\n\nIncantations je čtvrté studiové album britského multiinstrumentalisty Mika Oldfielda, vyšlo koncem roku 1978 (viz 1978 v hudbě). Zároveň se jedná o první Oldfieldovo dvojalbum (CD verze se ale oproti původní LP verzi vešla na jeden kompaktní disk).\n\n\"Incantations\" tvoří čtyři rozsáhlé, převážně instrumentální kompozice, které se spíš než k rocku blíží ke klasické hudbě. Každá ze čtyř částí alba původně zabírala celou jednu stranu LP desky.\n\nVe druhé části \"Incantations\" je použita mírně upravená báseň \"Píseň o Hiawathovi\" od anglického básníka Henryho Longfellowa žijícího v 19. století. Slova čtvrté části \"Incantations\" pocházejí z \"Ódy na Cynthii\" ze hry \"Cynthia's Revels\" od renesančního dramatika a básníka Bena Jonsona.\n\nDvojalbum \"Incantations\" se v prosinci 1978 v Británii dostalo na 14. příčku v prodejnosti hudebních alb.\n\n\n\nZajímavostí je, že první CD edice \"Incantations\" z roku 1985 musela být, vzhledem k technickým omezením prvních kompaktních disků, zkrácena. To postihlo třetí část alba, která na tomto vydání měla délku 13:49.\n\nVšechny CD verze byly vydány dohromady na jednom kompaktním disku.\n\n\n"}
{"id": "299178", "url": "https://cs.wikipedia.org/wiki?curid=299178", "title": "Prosté motivy", "text": "Prosté motivy\n\nProsté motivy je sbírka lyrických básní od Jana Nerudy. Vznikala v letech 1879–1882. Jan Neruda ji vydal v roce 1883 a byla jeho poslední básnickou sbírkou, která vyšla za jeho života. Sbírka je považována za autorův intimní deník. Odráží se v ní jeho životní zkušenosti, aktuálně vzplanutá láska k mladičké Aničce Tiché i onemocnění, které mu ohlásilo blížící se stáří.\n\nSbírka obsahuje 51 básní, rozdělených do částí nazvaných podle ročních období: Jaro (15 básní), Léto (11), Podzim (11) a Zima (14). Básně nemají názvy, jsou pouze číslovány v rámci jednotlivých částí. Hlavními motivy básní jsou příroda, lidský život, láska a aktuální autorův osobní a citový život. Paralelně je zde zobrazováno roční období v přírodě, jemu odpovídající část lidského života:\n\nBásnická sbírka díky tomu působí celistvým dojmem, což je podpořeno i jednotným stylem všech básní. Autor v nich často používá zpřeházený slovosled nebo přímé řeči.\n\nPodrobnosti k vybraným básním:\n\nAutor s binoklem na očích a holí v ruce kráčí krajem a kouká se, co tropí jaro. Zjišťuje, že stejně jako před čtyřiceti lety zpívají ptáci, kvetou stromy, hoši se točí kolem děvčátek, zpívajících nové písně. Konstatuje, že vše jde dávným krokem – staří moudřejí každým rokem a mladí mají své písně, stejně jako jaro své květy.\n\nAutor sedí v zahradě plné žen a hemžících se dětí. Jedno dvouleté se k němu přitočí, chytne jej za nohu a on neví co dělat, tak si jej posadí na klín. Hladí mu vlásky, vzpomíná na dobu své první lásky a ptá se „Děťátko, máš mne rádo?“\n\nVychvaluje krásu letní bouřky, kdy se kraj ženil s oblohou. Vše začalo pochodem obláčků, nevěsta dostala šedý šlojíř a na černých mracích jela svatba, až se zdvihal prach. Pak zahrála muzika na hromy, lidé se dívají z oken a přejí: „Bůh žehnej kraji!“ Pak hledí za přešlou bouřkou jako za odcházející svatbou, po které zůstala osvěžená pole vonící jako chleba.\n\nAutor děkuje pánu Bohu, že nás vyhnal z ráje a že svět bez hříchu by nebyl tak „sličný“. Bez toho bychom se nemohli radovat z kyprých zjevů panen a těšit se z tisknutí dívky k sobě při tanci. Všichni díky tomu přišeptnou „že hřešit je ach tak hezké!“\n\nKrásný obraz krajiny, ve které Boubín kouří z dýmky a hledí se zalíbením na svoji rodinu: jeho ženuška mete sníh ze skalního úbočí, jejich synci si válí mlhové balvánky po řekách a dcerušky vaří lidem z mlh dešťovou polévku. Synci staví most z mlhy nad řekou, lidi tam kloužou a Boubín se tomu směje, že děti mají nápady, tak ať mamka na podporu mládí stvořeného pro radost jim přihodí kus mlhy.\n\nParalelně nahlíží na roční dobu v přírodě a na údobí lidského života. Nastal podzim s krátkým dnem a zhnědlým krajem a při vzpomínce na jaro neví, proč tu bylo. Těžko se snaží vzpomenout na jaro zpětným letem myšlenek. Cítí jen chladnoucí ztichlou tvář země a v duši si klade otázku „byl jsem mlád?“\n\nSmutná vzpomínka na dívku Marii, kterou znal jako malinkou, jak si stavěla stoličku k oknu a našpulenou pusinku tiskla na okno a vytvářela ledové květy. Pak ji jako velkou vidí odpočívat v rakvi, ale stále v ní vidí děťátko jako „čisťoučký ledový květ“.\n\nAutor teskní nad tím, že dál sune svoji loďku životem prázdnou, že nenašel dušičku, která by si k němu přisedla. Když zvedne její vesla z vody, vidí kapat něčí slzy. Když pohne kormidlem, vzniklé pruhy vody připomínají ruce, které se za ním natahují.\n\nPolemizuje o tom, kdy podtít starou vrbu na dvorku. Zda z jara, když zakvete, nebo v létě, kdy se hřeje na sluníčku, či v zimě, kdy spí a klade otázku, zda to bude cítit. Vychází z toho však srovnání, že starý strom i starý člověk mají málo spaní (takže by to cítila).\n\nPtají se navzájem vlnky, proč jedna druhou stíhá, ptají se navzájem dny, proč se jeden za druhým zdvíhá a ptají se navzájem bolesti proč obě si sednou do stejného hnízda. Bolesti si i odpoví, že kam jde jedna, jdou všechny.\n\n"}
{"id": "299183", "url": "https://cs.wikipedia.org/wiki?curid=299183", "title": "Mario Lanza", "text": "Mario Lanza\n\nMario Lanza, rodným jménem Alfredo Arnold Cocozza (31. ledna 1921 Filadelfie, Pensylvánie – 7. října 1959 Řím, Itálie) byl americký tenor a hollywoodská filmová hvězda. Užíval si slávy na konci čtyřicátých let a v letech padesátých. Jeho hlas mnozí považují za konkurenci hlasu Enrica Carusa, kterého Lanza hrál ve filmu z roku 1951 \"Velký Caruso\". Lanza byl schopný zpívat všechny hudební styly. Přestože kritici ne vždy chválili jeho velice emotivní styl, Lanza byl nesmírně populární a mnoho jeho nahrávek je oceňováno ještě dnes.\n\nNarodil se ve Filadelfii, ve státě Pensylvánie. Už jako malý se seznámil s operou, jeho talent začal být zřejmý, když mu bylo 16 let. Jeho otec, Antonio Cocozza, se narodil ve Filignanu v Itálii a přišel do Spojených států, když mu bylo 16. Mladý Cocozza začínal v místních operních představeních ve Filadelfii a později si ho všiml dirigent Sergej Alexandrovič Kusevickij, který mu poskytl plné stipendium na Berkshireském hudebním festivalu v Tanglewoodu v Massachusetts. Kusevickij později Lanzovi řekl, že „takový hlas, jaký máš ty, se slyší jednou za sto let“.\n\nJeho operní debut, Fenton v opeře Otta Nicolaie \"Die lustigen Weiber von Windsor\", byl v Tanglewoodu 7. srpna, 1942, po studiích s dirigenty Borisem Goldovskim a Leonardem Bernsteinem. Právě tady si Cocozza osvojil umělecké jméno Mario Lanza, což je mužská verze jména jeho matky. Představení mu získala kritický ohlas, například Noel Straus z \"The New York Times\" vychvaloval 21letého tenora, že se mu „málo dnešních tenorů vyrovná, co se týče kvality, vřelosti a mohutnosti hlasu“.\n\nJeho operní kariéra byla přerušena druhou světovou válkou, kdy byl povolán ke Zvláštní službě ve Vojenském letectvu USA. V té době se objevil ve válečných show \"On the Beam\" a \"Okřídlené vítězství\". Také účinkoval ve filmové verzi \"Okřídleného vítězství\" (i když jen jako člen sboru).\nKe své kariéře se vrátil v říjnu 1945 v rádiovém programu CBS \"Great Moments in Music\", kde zpíval celkem šestkrát vybrané ukázky z oper. Později studoval patnáct měsíců u Enrica Rosatiho a pak začal svoje turné 86 koncertů po Spojených státech, Kanadě a Mexiku mezi červencem 1947 a květnem 1948, spolu s Georgem Londonem a Frances Yeendovou. V dubnu 1948 zpíval s velkým diváckým úspěchem Pinkertona v Neworleanské opeře ve dvou představeních \"Madam Butterfly\" (dirigent Walter Herbert). Koncert v Hollywood Bowlu přilákal k Lanzovi pozornost Louise B. Mayera z MGM, který ho získal pro sedmiletou spolupráci s touto společností. To byl zlomový okamžik v pěvcově kariéře.\n\nSmlouva s MGM vyžadovala, aby se Lanza věnoval studiu půl roku, a zpočátku byl Lanza schopný zkombinovat svou filmovou kariéru s tou operní. V dubnu 1948 dvakrát s úspěchem zpíval Pinkertona v \"Madam Butterfly\" pro Neworleanskou operní společnost. Také pokračoval v koncertování, jak sólo, tak jako součást Tria Bel Canto s George Londonem a Frances Yeend. V květnu 1949 natočil své první komerční nahrávky s RCA Victor. Avšak jeho první dva filmy, ve kterých hrál hlavní roli, \"Půlnoční polibek\" a \"Přípitek na New Orleans\", byly velmi úspěšné, stejně jako jeho nahrávky, a Lanzova sláva dramaticky rostla.\n\nV roce 1951 Lanza ztělesnil Enrica Carusa ve filmu \"Velký Caruso\", který byl neuvěřitelně úspěšný. Zároveň, díky své popularitě, se stal Lanza terčem ostré kritiky od některých hudebních kritiků, včetně těch, kteří několik let předtím jeho výkony chválili.\n\nV roce 1952 MGM Lanzu propustilo poté, co nahrál písně pro film \"Princ student\". Důvod propuštění nejčastěji uváděný soudobým bulvárním tiskem byl, že kvůli svým často se vracejícím problémům s váhou se Lanza nevešel do kostýmů prince. Avšak Lanzovi životopisci Cesari a Mannering zjistili, že Lanza neměl v době začátku produkce filmu nadváhu a že to byly ve skutečnosti rozpory s režisérem Curtisem Bernhardtem ohledně Lanzova nazpívání jedné z písní, kvůli kterým Lanza odešel z placu. MGM odmítlo nahradit Bernhardta a následně byl film natočen s hercem Edmundem Purdomem, zpívajícím na Lanzův playback. Ironií je, že nakonec byl režisérem filmu Richard Thorpe, stejný muž, kterého Lanza žádal po MGM místo Bernhardta, a se kterým tenorista skvěle spolupracoval na \"Velkém Carusovi\".\n\nV depresi z propuštění a se značně podlomeným sebevědomím se Lanza na více než rok stáhl do ústraní, často hledaje útočiště v nezřízeném pití. V tomto období navíc Lanza málem zkrachoval. V důsledku špatných investic svého bývalého manažera a svého stylu utrácení nakonec dlužil bernímu úřadu okolo 250 000 dolarů na daních.\n\nK aktivní filmové kariéře se vrátil v roce 1955 filmem \"Serenáda.\" Avšak i přes silný hudební obsah film nebyl tak úspěšný, jako filmy předchozí. Lanza se poté v květnu 1957 přestěhoval do Říma v Itálii, kde pracoval na filmu \"Sedm pahorků římských\", a vrátil se k živému vystupování sérií koncertů po Británii, Irsku a Evropském kontinentu. I přesto, že ho opouštělo zdraví, což bylo důvodem rušení mnoha koncertů v tomto období, Lanza dál dostával nabídky na vystupování v opeře, koncerty a filmy.\n\nNa konci srpna 1958 Lanza nahrával několik árií v Římské opeře pro soundtrack filmu \"Poprvé\", který se nakonec ukázal být jeho posledním. Tady se setkal s uměleckým ředitelem Římské opery, Riccardem Vitalem, který mu prý nabídl roli Cania v \"Komediantech\" v sezóně 1960/61. Ve stejné době se však Lanzovo zdraví dál zhoršovalo. Tenor trpěl nejrůznějšími chorobami, včetně flebitidy a akutního vysokého krevního tlaku. Starý zvyk přejídání se a následného nárazového hubnutí, spolu s nezřízeným pitím, potíže ještě zhoršil. Následujícího roku, v dubnu 1959, Lanza prodělal menší infarkt, po kterém v srpnu následoval oboustranný zápal plic. Mario Lanza zemřel v říjnu téhož roku v Římě, ve věku 38 let, na plicní embolii. Jeho žena Betty se spolu s jejich čtyřmi děti přestěhovala zpět do Hollywoodu, ale pět měsíců na to pomocí barbiturátů spáchala sebevraždu. Marc, mladší z jejich dvou synů, zemřel v roce 1993 na infarkt ve věku 37 let.\n\nLanzova krátká kariéra zahrnovala operu, rádio, koncerty, nahrávky a filmy. Lanza byl první umělec u RCA Victor Red Seal, který obdržel zlatou desku. Byl také prvním umělcem, který prodal dva a půl miliónu alb. Inspiroval kariéry následující generace operních pěvců, včetně Plácida Dominga, Luciana Pavarottiho, Lea Nucciho a José Carrerase, stejně jako pěvců jiných žánrů, jako například Elvise Presleyho. V roce 1994 tenor José Carreras vzdal Lanzovi hold („Jestli jsem operní pěvec, je to díky Mariu Lanzovi“) celosvětovým turné.\n\n\n\n"}
{"id": "299186", "url": "https://cs.wikipedia.org/wiki?curid=299186", "title": "Zlata Adamovská", "text": "Zlata Adamovská\n\nZlata Adamovská (* 9. března 1959 Praha) je česká herečka a dabérka.\n\nK herectví se občas dostala již při studiích na Pražské konzervatoři, kterou absolvovala v roce 1980. Do pevného divadelního angažmá se dostala v MDP a mezi její první role patřilo ztvárnění Jitky ve filmu \"Běž, ať ti neuteče\".\n\nV televizních rolích ji bylo možné často spatřit na přelomu 70. a 80. let, na počátku 90. let se proslavila rolí zpěvačky Evy Adamové v seriálu \"Hříchy pro pátera Knoxe\". Do širšího povědomí televizních diváků se dostala také díky roli Běly Páleníkové v seriálu \"Ordinace v růžové zahradě\".\n\nOd roku 1990 je členkou souboru Divadla na Vinohradech, kde nyní účinkuje pouze jako host. Od roku 2009 se pravidelně objevuje v inscenacích Divadla Ungelt (např. Na útěku – premiéra 2009, Sklenice vody: 2012–4, Vzpomínky zůstanou – od 2011, V lese černém, hlubokém – od 2013).\n\nRovněž se věnuje dabingu, kde nejčastěji propůjčuje svůj hlas Meryl Streepové. V roce 2010 jí byla udělena Cena Františka Filipovského za nejlepší ženský herecký výkon v dabingu filmu \"Pochyby\". Podruhé cenu získala v roce 2015 za výkon ve filmu \"Olive Kitteringeová\", kde svůj hlas propůjčila herečce Frances McDormandové.\n\nJejím prvním manželem byl bývalý hudebník, manažer Vadim Petrov. Poté byla vdaná za spisovatele, moderátora, scenáristu a publicistu Radka Johna, se kterým má dvě děti: Barbaru a Petra. Od 28. června 2013 je jejím manželem herec a kolega Petr Štěpánek.\n\n\n\n\n"}
{"id": "299187", "url": "https://cs.wikipedia.org/wiki?curid=299187", "title": "Maddy Prior", "text": "Maddy Prior\n\nMaddy Prior, MBE (* 14. srpna 1947 Blackpool) je britská folková zpěvačka.\n\nJako teenager byla Priorová členem dua Mac & Maddy, které založila společně s Macem MacLeodem. V roce 1966 začala koncertovat s Timem Hartem, se kterým natočila dvě alba. V roce 1970 se oba stali zakládajícími členy skupiny Steeleye Span.\n\nOd konce 70. let vydává Priorová vlastní sólová alba. Také spolupracuje s mnoha dalšími hudebníky (např. Mike Oldfield, Wizz Jones, Frankie Armstrong, Jethro Tull)\n\nManželem Maddy Priorové je baskytarista, písničkář a producent Rick Kemp. Jejich dcera Rose Kemp je také hudebnicí.\n\n\n\n\n"}
{"id": "299192", "url": "https://cs.wikipedia.org/wiki?curid=299192", "title": "Městská autobusová doprava v Táboře", "text": "Městská autobusová doprava v Táboře\n\nZa počátek městské autobusové dopravy v Táboře je považován rok 1959, kdy byl oficiálně zahájen provoz táborské městské hromadné dopravy v rámci státního podniku ČSAD České Budějovice. Ve skutečnosti je však de facto provozována již od zhruba poloviny čtyřicátých let, byť tehdy ještě neměla status MHD a autobusy jezdily v režimu běžné linkové dopravy. Již od počátků existence byla ale základem celého systému páteřní trasa spojující tři sousední města: Tábor, Sezimovo Ústí a Planou nad Lužnicí. Do dnešních dnů zůstaly autobusy jediným prostředkem městské hromadné dopravy, přestože se na přelomu 80. a 90. let reálně připravovalo zavedení trolejbusové dopravy, k čemuž ale nedošlo. Provozovatelem městské hromadné dopravy je od roku 1998 společnost COMETT PLUS, spol. s r.o., což je nástupce původního dopravního závodu 208, krajského podniku ČSAD České Budějovice. COMETT PLUS provozuje také většinu příměstských a meziměstských linek v okolí Tábora, ale provoz MHD je v rámci podniku vyčleněn do samostatné divize a funguje víceméně nezávisle na ostatní autobusové dopravě.\n\nPokud se nepočítají koňské omnibusy vozící cestující z nádraží do místních hotelů a úvahy o elektrické tramvaji mezi nádražím a náměstím z počátků 20. století, tak první linky, které je možné označit jako městskou dopravu, jsou doloženy v poválečných letech, konkrétně v roce 1947 v jízdním řádu ČSD. Zde figurují autobusové linky s označením 3780: Závody MAS – Tábor – Náchod, 3787: Klokoty – Tábor – Stoklasná Lhota a 3788: Kotnov – Tábor – Zárybničná Lhota. Trasy těchto linek v zásadě tvoří základní kostru MHD platnou do dnešních dnů. Počátkem padesátých let se poprvé objevuje název „městská doprava“ spolu se zjednodušeným číslování linek čísly 1–4. Ale i tak se nadále jedná de iure jen o běžné linky ČSAD. Teprve od roku 1959 je celý systém povýšen na oficiální provoz městské hromadné dopravy. Zřejmě se tak stalo v souvislosti s rozvojem města, resp. celé aglomerace, tj. vznikem velkých výrobních podniků v Sezimově Ústí a Plané nad Lužnicí a zároveň výstavbou velkých sídlištních celků v Táboře. Tím pádem došlo k prudkému nárůstu počtu obyvatelstva a zvýšeným přepravním nárokům. MHD byla pak průběžně rozvíjena o další linky a spoje do okrajových částí města i přilehlých obcí. Na páteřní trase mezi Táborem a Sezimovým Ústím, resp. Planou nad Lužnicí zase docházelo s postupující výstavbou sídlišť k neustálému narůstání objemu dopravy a zvyšující se počet spojů si vynutil rozdělení do několika linek vedených v různých částech trasy. Největších výkonů dosahovala MHD v druhé polovině osmdesátých let a počátkem let devadesátých, kdy patřila mezi největší systémy MHD provozované podniky ČSAD. Na hlavní trase jezdily kloubové autobusy v krátkých intervalech a např. i díky systému MOC s předprodejem jízdenek mimo vozidla a nástupem všemi dveřmi snesla srovnání i s velkými městy. Tento vysoký kredit si MHD udržela dodnes, protože na rozdíl od mnoha jiných menších měst zde nedošlo k výraznému snížení výkonů ani rozsahu dopravy vlivem změny společenských a ekonomických poměrů po roce 1989. Důvodem je hlavně poměrně velká rozlehlost trojměstí a velké dopravní vzdálenosti, které svým způsobem nutí objednatele, tj. města, potažmo provozovatele, zajistit svým občanům určitý standard služby. V posledních letech je síť MHD spíše zahušťována než rozšiřována a MHD je zaváděna i do některých lokalit, kam dříve nejezdila. Toto se děje většinou úpravou trasy vybraných spojů v rámci stávajících linek.\n\nPrakticky od počátků MHD se zde několikrát uvažovalo o zavedení trolejbusů. Nejreálněji se jevil plán z druhé poloviny osmdesátých let, kdy byl vznik trolejbusového systému považován za rozhodnutou věc, a to i v souvislosti s výstavbou trolejbusového systému v jiném jihočeském městě – Českých Budějovicích. Po roce 1989 však byl projekt odložen, později ve změněných ekonomicko-společenských poměrech už nebyla vůle ho znovu prosadit a v roce 1995 tento záměr zamítlo zastupitelstvo města. Myšlenka však žila dále a např. v roce 2002 byla zpracována studie na zavedení hybridních trolejbusů, kdy se počítalo se zatrolejováním jen některých klíčových úseků. Mimo ně měly vozidla využívat hybridního pohonu a převzaly by tak dopravu na většině tras MHD. I tato studie však byla, i s poukazem na usnesení z roku 1995, zamítnuta. Dnes už se zavedení trolejbusové dopravy jeví jako nereálné a vývoj MHD bude nejspíše pokračovat zcela jinou cestou. Od roku 2006 jsou např. nově nakupovaná vozidla výhradně s pohonem na CNG.\n\nOd roku 2003 je MHD základem Integrovaného dopravního systému Táborska (IDS TA), ve kterém jsou dále zahrnuty příměstské linky Comettu Plus v obvodu MHD a vlaky Českých drah na železničních tratích č. 220 (v úseku Tábor – Tábor-Čápův Dvůr – Sezimovo Ústí – Planá nad Lužnicí), č. 201 (v úseku Tábor – Nasavrky) a č. 202 (v úseku Tábor – Horky u Tábora – Slapy). Od 1. ledna 2003 byl IDS zaveden v první etapě pouze na trase Tábor – Sezimovo Ústí – Planá nad Lužnicí, od 1. ledna 2004 pak byl rozšířen na příměstské autobusové linky a vlakové spoje v celém obvodu MHD, pouze trať č. 201 byla začleněna až později. Integrace však spočívá pouze v uznávání předplatních jízdenek MHD i v příměstských autobusech a vlacích a jejím účelem je spíše rozšíření možností pro pravidelné cestující. S dalším plošným ani tarifním rozvojem IDS se však nepočítá a v budoucnu bude spíše nahrazen případným krajským IDS.\n\nMěstské autobusy v Táboře jezdí na celkem 15 linkách, označených poměrně netradičně, a sice nesouvislou číselnou řadou 10–61. Číslo linky je vždy složeno ze dvou cifer, kdy první značí páteřní trasu (1–6) a druhá pak blíže určuje konkrétní linku. Linky se stejným počátečním číslem tak jedou vždy přibližně ve stejném směru a liší se jen v detailech, které odlišuje druhá cifra. Tím lze rozdělit trasy linek do šesti hlavních směrů:\nLicenční čísla linek jsou z řady 395xxx.\n\nNejrušnější provoz je na lince č. 10, kde je ve špičkách pracovních dnů pravidelný interval 10 minut a mimo špičku 15 minut. Nejezdí však večer a o víkendu má interval 60 minut. V těchto obdobích ji nahrazují linky č. 11, 13, 16 a 17, které jsou páteří celého systému a spojují téměř všechny významné instituce (úřady, nemocnice, školy,…) s centrem a nejhustěji obydlenými oblastmi. Na nich je souhrnný interval ve špičkách pracovních dnů průměrně 10 minut, mimo špičku, večer a o víkendech 15–20 minut. Zavedeny jsou zde také noční spoje, které jezdí na linkách č. 11 a 13 v souhrnném intervalu přibližně 60 minut od pátku do neděle a v ostatní dny s delší přestávkou mezi cca 0:30–2:30. Linky č. 12 a 14 slouží pro přímé spojení sídlišť s velkými podniky a jsou v provozu pouze ve špičkách pracovních dnů. Linka č. 50 slouží jako přímé rychlejší spojení do Sezimova Ústí a Plané nad Lužnicí a je provozována převážně ve špičkách pracovních dnů v intervalu přibližně 40–60 minut. Linky č. 20, 21, 30, 31 a 40 jsou vedeny do řídčeji osídlených okrajových částí města, místních částí a okolních obcí, a mají poměrně slabý provoz s dlouhými intervaly – ve špičkách cca 30 minut, mimo špičku 60 a více minut, případně jsou tvořeny jen jednotlivými spoji rozprostřenými do celého dne (č. 40) nebo naopak soustředěnými převážně do krátkého špičkového období (č. 31). Linky č. 60 a 61 jsou taktéž nazývány jako „vnitroměstské“ a slouží především obsluze středu města (včetně historického jádra) a přilehlých oblastí. Kromě toho jsou součástí MHD také jednotlivé školní a zvláštní (zaměstnanecké) spoje se specifickými trasami, ale formálně vedené pod některou z pravidelných linek, zpravidla tou, které se daný spoj nejvíce přibližuje.\n\nVšechny linky (kromě č. 12 a 14) se stýkají v centrálním uzlu Autobusové nádraží, které je zdaleka nejvytíženější zastávkou MHD a je přirozeným přestupním bodem nejen mezi linkami MHD ale i mezi železniční a linkovou autobusovou dopravou a výchozím bodem do obchodního centra města.\n\nNa linky jsou nasazovány převážně autobusy standardní délky, které jezdí na všech linkách, kromě č. 60, 61. Kloubové autobusy jsou nasazovány na převážnou většinu spojů na linkách č. 11, 13, 16 a 17 a na malou část spojů na lince č. 50. Na linkách č. 60 a 61 jezdí výhradně minibusy, protože jsou vedeny úzkými uličkami historického centra, kudy běžný autobus neprojede. Minibusy jsou primárně nasazovány také lince č. 40, kde jejich kapacita bohatě postačuje a v mimošpičkovém období zajišťují ze stejného důvodu také část spojů na linkách č. 20, 21, 30 a 31.\n\nNízkopodlažní autobusy už dnes tvoří převážnou část vozového parku a většina spojů MHD už je dnes bezbariérových. I tak jsou ale v jízdních řádech nadále označovány spoje, na nichž je nasazení nízkopodlažního autobusů garantováno.\n\nV provozu byly v nedávné době i linky č. 22 a č. 51. Ty ale měly charakter náhradní nebo dočasné dopravy a po ukončení výluk, kvůli kterým byly zavedeny, byly zrušeny, proto nejsou uvedeny v přehledu linek výše. Linka č. 22 existovala ovšem i v dávnější historii a později byla sloučena s linkou č. 20. Další zaniklou linkou je č. 18 která od roku 2005 do 29. února 2008 obsluhovala hypermarket Interspar. Stejný osud potkal také linku č. 15, která od roku 2004 zajížděla k hypermarketu Tesco a po zrušení této obsluhy k 1. listopadu 2014 byla zrušena, resp. spoje převedeny pod linku č. 10. Za zrušenou linku lze považovat také spoje označované písmenem X, které několikrát za den sloužily obsluze pečovatelských domů a čtvrti Maredův vrch, kam dříve běžná MHD nejezdila. Po zavedení pravidelných linek do těchto oblastí se pak tyto zvláštní spoje staly zbytečnými a zrušeny. Raritou byla linka označená písmenem K vytvořená speciálně pro nasazení kloubového autobusu Karosa ŠM 16,5.\n\nSkladba vozového parku MHD byla před rokem 1989 obdobná jako ve všech ostatních městech v republice v té době. Postupně zde jezdily vozy typu Škoda 706 RO, Škoda 706 RTO, Karosa ŠM 11, Karosa B 731 a Karosa B 732. Používání autobusových vleků v soupravách s vozy Škoda 706 není doloženo, ale nelze ho vyloučit. Co je však pro Tábor typické je nasazování kloubových autobusů, a to již od roku 1969, kdy sem byl dodán jeden kus raritního kloubového vozu typu Karosa ŠM 16,5 vyrobeného jen v nepočetné ověřovací sérii. Také později dodávané maďarské kloubové vozy typu Ikarus 280.08 se v Táboře objevily jako v jednom z prvních měst v Československu v roce 1975. Tvořily pak po více než třicet let typický kolorit táborské MHD a nakonec se tak Tábor stal vůbec posledním městem, kde byly z provozu vyřazeny.\n\nIkarusy 280.08 a Karosy B 731/732 tvořily základ vozového parku i po celá devadesátá léta a první roky 21. století, kdy už však byly postupně doplňovány dalšími typy autobusů. Byly to vozy Karosa B 741, Karosa B 832, Karosa B 932E, Karosa B 952/952E, Karosa B 961/961E a také modernizovaná verze Ikarusů – typ Ikarus 280.87.\n\nV roce 1998 byly dodány první nízkopodlažní autobusy typu Ikarus 412, o dva roky později i kloubová verze Ikarus 417 (jediný svého typu v ČR a první nízkopodlažní kloubový autobus v ČR). Následovaly nízkopodlažní typy Irisbus Citybus 12M, Irisbus Citybus 18M, Irisbus Citelis 12M, Irisbus Citelis 18M, SOR BN 12 a SOR BN 10,5.\n\nOd roku 2006 jsou nakupovány pouze vozy s pohonem na CNG typů Irisbus Citelis 12M CNG, Irisbus Citelis 18M CNG, Solaris Urbino 12 CNG, Solaris Urbino 18 CNG a SOR NBG 12 a nejnověji Iveco Urbanway 10,5M CNG, Iveco Urbanway 12 CNG a Iveco Urbanway 18M CNG.\n\nV roce 2011 byly pořízeny tři minibusy SKD Stratos LF33 CNG pro provoz na „vnitroměstské lince“, jeden z nich byl roku 2018 sešrotován. Později doplnil flotilu minibusů v roce 2014 vůz Rošero First FCLLII, v roce 2017 Rošero First FCLEI CNG a v roce 2018 Dekstra LF 38 CNG.\n\nSoučasný vozový park je tvořen 36 autobusy značek Irisbus, Iveco, Solaris, SOR, SKD, Rošero a Dekstra. Níže je uveden výčet vozů k 1. září 2019:\n\n\nAutobusy jsou deponovány v areálu dopravce v Chýnovské ulici.\n\nV pracovních dnech školního roku je vypravováno celkem 31 kurzů MHD, nejvíce se však současně v síti, a to v ranní špičce, vyskytuje 30 městských autobusů (+ jeden linkový vypomáhající na jediném posilovém spoji), protože „noční“ autobus vyjíždí až večer. Zpravidla 6–7 kurzů je obsazeno autobusy kloubovými, 2–3 kurzy naopak minibusy, zbytek autobusy standardní délky. Během školních prázdnin je výprava nižší o 4 vozy. O víkendu je do provozu nasazováno zpravidla 6 kloubových autobusů, 3 (+ 1 „noční“) standardní a 2 minibusy.\n\nDopravce COMETT PLUS vlastní také další autobusy příměstského nebo dálkového/zájezdového provedení, které ale až na výše zmíněnou výjimku nezajišťují provoz městské hromadné dopravy, na kterou jsou tak nasazovány výhradně vozy městského typu.\n\nV prodeji jsou jednotlivé papírové jízdenky s možností libovolného množství přestupů mezi všemi linkami MHD, jsou ale omezeny časově na 4, 8, 18 a 60 minut. V nabídce je také celodenní jízdenka na 24 hodin a jízdenka na 7 dní. Mezi 23. hodinou večer a pátou hodinou ráno je zaveden tzv. noční tarif, kdy je možné používat pouze jízdenku s platností 60 minut.\n\nZavedena je také možnost zakoupení elektronické jízdenky pomocí SMS zprávy nebo aplikace SEJF, která má platnost 70 minut.\n\nV nabídce jsou také nepřenosné časové jízdenky, a to na 15, 30, 90 a 365 dní. V prodeji je několik variant těchto jízdenek (základní, žákovská a důchodcovská) a dále jsou rozděleny s platností na pásma A, B nebo C (A – město Tábor bez okrajových částí, B – města Tábor a Sezimovo Ústí včetně okrajových částí, C – celá síť MHD). Možné je zakoupit jízdenku jen pro jednotlivá pásma a nebo kombinace AB, BC, ABC.\n\nJednotlivé i časové jízdenky se kupují v předprodeji mimo vozidlo (oficiální předprodejní místa Comettu, jízdenkové automaty nebo smluvní prodejci v trafikách apod.). Popřípadě je možné využít doplňkového prodeje jízdenek u řidiče, který ale prodává pouze jízdenku s platností 60 minut a s cenovou přirážkou.\n\nPůvodně jezdili ve všech vozech táborské MHD průvodčí. V roce 1975 byl zaveden samoobslužný provoz, ale průvodčími byly i nadále obsazovány kloubové vozy. Teprve v roce 1979 byl způsob odbavení sjednocen zavedením systému mechanického odbavování cestujících (MOC). Přestupný časový tarif a elektronické označovací strojky byly zavedeny koncem devadesátých let 20. století.\n\nK velkoměstskému charakteru MHD v Táboře přispívá i nástup do autobusů, který probíhá všemi dveřmi a kontrolu jízdenek neprovádí řidič, ale revizoři dopravce. Cestující s neoznačenou jízdenkou si ji uvnitř autobusu sám označí v označovacích strojcích, které jsou rozmístěny u všech dveří. Výjimku tvoří cestující, kteří si chtějí zakoupit jízdenku u řidiče, ti můžou nastoupit předními dveřmi, které jinak slouží pouze pro výstup.\n\nNástup pouze předními dveřmi a nákup, resp. kontrola jízdenek řidičem, ke kterému po roce 1989 přikročila většina menších, ale i některých větších měst, byl v Táboře zaveden pouze krátce počátkem devadesátých let. Vzhledem k velkým počtům cestujících však vnikaly na zastávkách neúměrně dlouhé prostoje, autobusy tak nabíraly velká zpoždění a proto bylo v krátké době opětovně přistoupeno k osvědčenému nástupu všemi dveřmi.\n\nSpecifikem táborské MHD je, že zde často jsou zastávky zpravidla označovány dopravní značkou určenou k označení konce zastávky, nikoliv značkou určenou pro označník zastávky. Dalším specifikem jsou poměrně dlouhé mezizastávkové úseky. Průměrné vzdálenosti mezi jednotlivými zastávkami jsou zde obvykle delší než ve většině jiných systému městské dopravy. Možná je to tím, že MHD je zde od počátku vlastně meziměstským systémem propojujícím tři samostatná města a nebyla tak chápána jako „pouliční dráha zastavující na každém rohu“. Jinak ale patří táborská MHD k „rozvinutým“ provozům, takže zastávky jsou pokud možno umísťovány do zálivů, kam může autobus zajet tak, aby neomezoval ostatní provoz, obvykle jsou také vybaveny čekárnou, kam se můžou cestující schovat před nepřízní počasí a konečné jsou zpravidla řešeny jako vratné smyčky, takže otočení autobusu je pro řidiče pohodlné a poskytují také prostor pro „odložení“ autobusu, tak aby nepřekážel. Na nejvyužívanějších konečných zastávkách Klokoty, točna a Sezimovo Ústí II., Kovosvit a také na Autobusovém nádraží mají také řidiči k dispozici odpočívárnu se sociálním zařízením. Na významných zastávkách na páteřní trase jsou rozmístěny jízdenkové automaty. Na autobusovém nádraží je pak na každém ze dvou stanovišť instalována rozměrná elektronická tabule zobrazující nejbližší aktualizované odjezdy spojů MHD.\n\nJízdní řády jsou provedeny v barevné grafické podobě jako zastávkové, s oddělenými sloupci pro pracovní dny, volné dny a prázdniny a pro cestující tudíž přehledné. Na každé zastávce jsou pak doplněny základními informacemi o tarifu a malým orientačním schématem sítě.\n\n\n\n"}
{"id": "299193", "url": "https://cs.wikipedia.org/wiki?curid=299193", "title": "Počajiv", "text": "Počajiv\n\nPočajiv (; / Počajuv; Počajev [pač’jajef] je malé město na Volyni v západní Ukrajině. Leží v Kremeneckém rajónu Ternopilské oblasti, historicky však spadá do regionu Volyň. Žije zde necelých 8 tisíc obyvatel. Autobusovými linkami je spojeno s Ternopilem, Kremencem a Radyvylovem.\n\nMěstečko je známé především díky slavnému poutnímu místu, Počajivské lávře.\n"}
{"id": "299196", "url": "https://cs.wikipedia.org/wiki?curid=299196", "title": "Jamie Cope", "text": "Jamie Cope\n\nJamie Cope (* 12. září 1985, Longton, Anglie) je od roku 2001 profesionální hráč snookeru. Nejvyššího breaku dosáhl v roce 2006 na Grand Prix a v roce 2008 na Shanghai Masters a to 147 bodů.\n\nNa turnajích vyhrál £160,800 (před sezónou 08/09).\n\n"}
{"id": "299197", "url": "https://cs.wikipedia.org/wiki?curid=299197", "title": "Nevşehir (provincie)", "text": "Nevşehir (provincie)\n\nProvincie Nevşehir je tureckou provincií, nachází se ve střední části Malé Asie. Rozloha provincie činí 5467 km², v roce 2006 zde žilo 310 344 obyvatel. Hlavním městem je Nevşehir. Provincie se někdy nazývá \"Cappadocia\" a je vyhledávaným místem turistů.\n\nProvincie se administrativně člení na 8 distriktů:\n\n Oficiální stránky provincie\n"}
{"id": "299198", "url": "https://cs.wikipedia.org/wiki?curid=299198", "title": "Karloman II. Francouzský", "text": "Karloman II. Francouzský\n\nKarloman II. Francouzský (866 – 12. prosince 884 Les Andelys) byl západofranský král z dynastie Karlovců. Vládl mezi lety 879 a 884. Do roku 882 byla Západofranská říše rozdělena, v severní části vládl Karlomanův bratr Ludvík. Karloman byl synem Ludvíka II. a jeho první manželky Ansgardy.\n\nČást šlechty jej, po smrti Karlomanova otce, prosazovala jako jediného krále. Nakonec ale byli zvoleni oba bratři (Ludvík III. a Karloman II.), kteří si vládu nad říší rozdělili. Ačkoliv existovaly pochybnosti o jejich legitimnosti (manželství jejich matky s Ludvíkem II. bylo anulováno), bratři získali všeobecné uznání a v březnu 880 si v Amiens rozdělili otcovu říši. Karloman II. tak obdržel jižní část státu, Burgundsko a Akvitánii.\n\nBoso z Provence, bratr Richildy, manželky císaře Karla II. Holého, odvolal svou věrnost oběma bratrům a byl zvolen králem Provence. Ludvík III. s Karlomanem II. proti němu vytáhli v létě 880 a obsadili Mâcon a severní část Bosova území. Své síly spojili s vojsky Karla III. Tlustého a od srpna do listopadu neúspěšně obléhali Vienne.\n\nV srpnu 882 se Karloman stal králem celé Západofranské říše poté, co jeho bratr Ludvík III. Francouzský zemřel bezdětný po pádu z koně. Situace království ale nebyla příliš dobrá, protože Vikingové pořádali neustále nájezdy a plenili pobřeží. A v Burgundsku vzniklo dokonce povstání feudálních pánů proti králi.\n\nKarloman II. zemřel bezdětný nešťastnou náhodou při lovu 12. prosince 884. Na západofranském trůně ho vystřídal bratranec jeho otce, císař Karel III. Tlustý, který tak na krátkou dobu opět spojil celou Franskou říši v jeden celek.\n\n"}
{"id": "299200", "url": "https://cs.wikipedia.org/wiki?curid=299200", "title": "Věra Křesadlová", "text": "Věra Křesadlová\n\nVěra Křesadlová (* 28. února 1944 Praha) je česká výtvarnice, herečka a zpěvačka, matka známých hereckých dvojčat Petra a Matěje Formanových. Je bývalou manželkou režiséra Miloše Formana a dlouholetou členkou Divadla Semafor.\n\nS Milošem Formanem se seznámila na jednom ze svých vystoupení, kdy na počátku šedesátých let vystupovala jako zpěvačka s amatérskou big-beatovou kapelou Crystal. Miloš Forman ji posléze na podkladě tohoto setkání obsadil do právě připravovaného filmu \"Konkurs\", což byl film o fiktivním konkursu do Divadla Semafor. Pro ni se ale nejednalo o konkurs fiktivní, nýbrž o skutečnost, protože na základě tohoto filmu získala místo v Divadle Semafor, kde působila od roku 1963 do roku 1989.\n\nPo Formanově odchodu do zahraničí žila se scenáristou a dramaturgem Janem V. Kratochvílem, se kterým má syna Radima.\n\n\n\n"}
{"id": "299206", "url": "https://cs.wikipedia.org/wiki?curid=299206", "title": "Alfa Romeo MiTo", "text": "Alfa Romeo MiTo\n\nAlfa Romeo MiTo (interní označení typ 955) je kompaktní hatchback italské automobilky Alfa Romeo, který se začal vyrábět v roce 2008. MiTo je konkurentem MINI, podobně zaměřené bude i chystané Audi A1. Ve výrobním programu MiTo naváže na třídveřový model 147, jehož nástupce by se měl vyrábět jen v pětidveřovém provedení. Avšak MiTo je proti 147 o 15 cm kratší a sdílí platformu s Fiatem Grande Punto, který je o třídu níž než 147. Design MiTo je inspirován supersportovním modelem 8C Competizione.\n\nJméno MiTo vzniklo jako zkratka názvů měst \"Milano\" (Milán) a \"Torino\" (Turín). Symbolicky je tak zdůrazněn původ auta – v Milánu sídlí Alfa Romeo, v Turínu pak mateřský koncern Fiat a zároveň se zde bude Mi.To vyrábět. Zároveň slovo \"mito\" znamená italsky mýtus.\n\nPůvodně předpokládaný název nového modelu byl \"Junior\", případně (analogicky k 8C Competizione) \"4C Junior\". – Junior bylo dříve tradiční označení základního modelu značky. Alfa Romeo vypsala soutěž o návrh jména. Favoritem byl i Junior, ale zvítězila možnost \"Furiosa\". \n\nAvšak definitivní volba padla na název Mi.To, který původně nebyl uvažovaný. Při oficiálním představení nakonec byla tečka z názvu vypuštěna.\n\nMiTo je prvním modelem Alfa Romeo, který je vybaven novým systémem Alfa DNA. Název je zkratkou tří režimů – Dynamic, Normal a All-Weather. Podle těchto režimů se přizpůsobují reakce motoru na plynový pedál a mění se nastavení stabilizačního systému. Motor 1.4 TB má v režimu Dynamic točivý moment 230 Nm, ve zbývajících 206 Nm.\n\nNabídku motorů tvoří přeplňovaný benzínový 1.4 TB a naftový 1.6 JTDM. Nejslabší motor 1.4 MPI má výkon nastavený na 58 kW, aby odpovídal italskému zákonu, který umožňuje čerstvým držitelům řidičského oprávnění řídit pouze auta s poměrem výkonu a hmotnosti do 50 kW/t. Všechny tři motory se dodávají se šestistupňovou manuální převodovkou.\n\nVerze GTA s přeplňovaným motorem 1.747 ccm o výkonu 169 kW, avizovaná na rok 2009, se vyrábět nikdy nezačala. \n\n"}
{"id": "299207", "url": "https://cs.wikipedia.org/wiki?curid=299207", "title": "Seznam tanců", "text": "Seznam tanců\n\n\n\nRůzné, které by se daly zařadit mezi společenské\n\nSkupinové nebo sólové tance\nSkupinové\n\nDělení podle doby vzniku:\n\nEtnické dělení tanců:\n\nDalší tance:\n"}
{"id": "299208", "url": "https://cs.wikipedia.org/wiki?curid=299208", "title": "Bod zvratu", "text": "Bod zvratu\n\nBod zvratu ( ) je takové množství produkce firmy, při kterém nevzniká žádný zisk ani ztráta. Dosahuje-li firma této produkce, pak se tržby rovnají nákladům.\n\nPři spuštění kolmice na horizontální osu procházející průsečíkem celkových nákladů a výnosů zjistíme, jaké minimální množství variabilního výstupu je nutné pro výsledný zisk rovný nule nebo větší než nula. Zvyšováním produkce Q od tohoto bodu dále budeme dosahovat vyšších zisků.\nVzorec pro výpočet bodu zvratu:\n\nQ = FN / (p-b)\n\nFN - fixní náklady\n\np - cena ks\n\nb - variabilní náklady na ks\n"}
{"id": "299212", "url": "https://cs.wikipedia.org/wiki?curid=299212", "title": "Meat House Chicago I.R.A.", "text": "Meat House Chicago I.R.A.\n\nMeat-House Chicago I.R.A. byla česká hardcoreová hudební skupina, která působila v 90. letech 20. století. Během své existence drobně měnila (zpravidla s vydáním nového alba) své jméno. Další varianty jména jsou následující: Mad-House Chicago I.R.A.A., Mad-Mouse Chicago I.R.A., Dead House Chicago I.R.A. Svá alba vydávala u brněnského vydavatelství Indies Records, její debut \"Steak!\" vydaný 1. ledna 1991 byl vůbec prvním albem této firmy.\n\nV čele kapely stál od jejího založení kytarista a zpěvák Petr Vyšohlíd, který měl v době jejího vzniku zkušenosti z art rockových V.V.B. a zejména z rapových Pirátů. Po rozpadu Pirátů v roce 1991 se Vyšohlíd začíná věnovat plně Meat House Chicago I.R.A., kteří v té době už souběžně fungují. Kromě Vyšohlída, který byl vždy výhradním autorem hudby, tvořili dále sestavu kapely baskytarista Karel Cypro a bubeník Libor Friedl. V období nahrávání alba \"Bio - Corridor Again\" v kapele působil ještě kytarista Jaroslav Friedl. Velmi důležitou součástí kapely byl také výtvarník Milan Langer. Ten byl autorem textů a výtvarné podoby obalů všech alb.\n\nMeat-House Chicago I.R.A. debutovali v roce 1991 albem \"Steak!\" na značce Indies Records. Album vyšlo ve formátu LP a CD. CD obsahuje 19 skladeb, na LP z kapacitních důvodů 4 skladby (Funk!, Luxusní boa, Hermafroditní stíny, Jsem tvůj kult) chybí. Další nahrávkou je v roce 1993 vydané EP \"Celtic Cellophane Boys\" se sedmi skladbami. Čtyři z těchto skladeb se objevily v lehce odlišných verzích na následujícím albu \"Cellophane\" (1993). Jsou zde k nalezení i skladby, které nebyly zařazeny na debut \"Steak!\" (Skeleton Dance) a album \"Cellophane\" (Erica Vagans). Dalším vydaným nosičem je desetiskladbové album \"Bio - Corridor Again\" (1995). Posledním počinem kapely je eponymní album \"Dead House Chicago I.R.A.\" (1997). To kromě 12 skladeb obsahuje datovou stopu s fotografiemi a videoklipy.\n\n\n"}
{"id": "299216", "url": "https://cs.wikipedia.org/wiki?curid=299216", "title": "William Schlumberger", "text": "William Schlumberger\n\nWilliam Schlumberger (1800–1837) byl evropský šachový mistr, narozen v Mylhúzách ve Francii. Část života se živil lekcemi šachu v pařížské kavárně \"Café de la Régence\" a mimo jiné učil hrát šachy také Pierra Charlese Fourniera de Saint-Amant, později jednoho z nejlepších šachistů své doby. Několik let po jeho smrti vyšlo najevo, že řídil údajný šachový automat Turek. Pro tuto práci si ho najal bavorský hudebník a vynálezce Johann Nepomuk Mälzel. Ve Spojených státech amerických, kam přicestoval z Paříže na Mälzelovo pozvání roku 1826, byl považován za nejsilnějšího tamějšího hráče. Zemřel roku 1837 na žlutou zimnici v průběhu Turkova turné na Kubě.\n\n\n"}
{"id": "299217", "url": "https://cs.wikipedia.org/wiki?curid=299217", "title": "Ivan Passer", "text": "Ivan Passer\n\nIvan Passer (10. července 1933 Praha – 9. ledna 2020 Reno, Nevada, USA) byl česko-americký filmový scenárista a režisér, v počátcích své filmové kariéry blízký spolupracovník režiséra Miloše Formana. Byl představitelem tzv. Nové vlny v československé kinematografii.\n\nIvan Passer se narodil v Praze a po válce studoval na gymnáziu v Poděbradech. V roce 1957 byl vyloučen z fakulty, kde studoval film. Pracoval pak v různých profesích jako slévač nebo zedník. Připravoval program Laterny magiky pro Expo 58. V bývalém Československu natočil svůj jediný samostatný celovečerní hraný film \"Intimní osvětlení\" z roku 1965, který bývá řazen mezi nejlepší československé filmy všech dob. Po invazi roku 1968 emigroval z Československa a své filmy natáčel v USA, mezi nejpozoruhodnější filmy natočené v USA patří film \"Cuttlerova cesta\" z roku 1981 a dále též snímek \"Stalin\" z roku 1992.\n\nV roce 2006 obdržel ocenění Český lev za svůj celoživotní umělecký přínos české kinematografii.\n\n\n\n\n"}
{"id": "299219", "url": "https://cs.wikipedia.org/wiki?curid=299219", "title": "Táborský", "text": "Táborský\n\nPříjmení Táborský nese více různých osob:\n\n\n"}
{"id": "299220", "url": "https://cs.wikipedia.org/wiki?curid=299220", "title": "Amaury VII. z Montfortu", "text": "Amaury VII. z Montfortu\n\nAmaury VII. z Montfortu (či také Amalrich nebo Aimery, 1195 - 1241, Otranto) byl hrabě z Montfortu, hrabě z Toulouse, vikomt z Albi, vikomt z Béziers a z Carcassonne.\n\nAmaury byl nejstarším synem hraběte Simona IV. z Montfortu a Alix z Montmorency a účastnil se společně se svým otcem křížové výpravy proti katarům. Roku 1218 byl jeho otec zabit kamenem z praku při obléhání Toulouse a Amaury byl těžce poraněn kuší hraběte z Comminges. Poté se dále snažil získat toulouské hrabství. Roku 1230 se Amaury stal konetáblem Francie. Roku 1239 se zúčastnil křížové výpravy, kde se dostal do zajetí a byl vězněn v Káhiře. Zemřel při návratu domů.\n\nZ manželství s Beatrix z Viennois uzavřeného roku 1214 v Carcassonne se Amaurymu narodil jeden syn a čtyři dcery.\n\n\n"}
{"id": "299224", "url": "https://cs.wikipedia.org/wiki?curid=299224", "title": "SWAT", "text": "SWAT\n\nSWAT (\"Special Weapons and Tactics\", česky \"speciální zbraně a taktiky\") je název zvláštních jednotek jednotlivých policejních oddělení v USA.\n\nMotto: \"s odvahou a rozumem\". Swat bojuje hlavně proti gangsterům a teroristům, také je volají do terénu i pěšáci, jezdí v obrněném voze.\n\nPrvní koncept jednotky lze hledat u policie ve městě Delano v Kalifornii, kde však jednotka měla spíše pořádkový charakter. Tohoto konceptu se však chopil důstojník John Nelson z \"Police Los Angeles\" (L.A.P.D. – Los Angeles Police Department), který jej rozvinul na celou řadu rizikových situací. Svůj koncept pojmenovaný Special Weapons and Tactics představil inspektoru Darrylu F. Gatesovi. Ten, jakožto vysoce postavený důstojník nový koncept přijal a podpořil. Na základě konceptu vznikla v roce 1967 v Los Angeles jednotka, která převzala název SWAT.\n\nPolicejní oddíly SWAT mají pravomoci řešit mnoho rizikových situací, např. zadržení velmi nebezpečné osoby. Jednotku zřizuje policejní oddělení, kterému jednotka podléhá. Jednotky obvykle nemívají pravomoci k zásahu na záchranu rukojmí – to obvykle provádí Hostage Rescue Team FBI (FBI HRT). Výjimkou je například právě tým SWATu LAPD, který tuto pravomoc má od roku 1983.\n\nVýzbroj se liší podle jednotlivých útvarů. Většinou se ve výzbrojí objevují samopaly HK MP5 ráže 9 mm Luger v různých provedeních. Dále karabina M4 ráže 5,56 × 45 mm NATO, nebo ráže 9 mm Luger. Brokovnice jsou různých značek, např Remington, Mossberg, Winchester, Benelli aj.\n\nOdstřelovači používají například zbraně Remington 700, a podle některých informací velké útvary i pušky ráže 50 Browning, jako je například samonabíjecí Barret M82.\n\nOsobními a tzv. sekundárními zbraněmi jsou různé druhy pistolí značek Glock, SIG Sauer, Springfield, 1911,M9 ráže 9mm atd. Ty jsou obvykle v pouzdrech připevněny na stehně, nikoliv u pasu. Důvodem je snazší a rychlejší vytáhnutí záložní zbraně.\n\nHlavní i záložní zbraně jsou také vybaveny baterkami, lasery a kolimátory.\n\nOddíly SWAT používají nepřeberné množství taktické výstroje. Mezi základní výstroj každého příslušníka patří kombinéza, taktická vesta, neprůstřelná vesta, helma, speciální brýle a pouta, která ale nejsou kovová.\nDále se používají různé nástroje na vyrážení dveří, pepřové spreje, speciální rozbušky na dezorientaci podezřelých a granáty obsahující například slzný plyn.\n\nV různých případech jednotky SWAT využívají i tzv. balistické štíty, různých délek. Jejich užití je rozličné, například krytí osoby vstupující do objektu při riziku ozbrojeného střetnutí nebo v jakýchkoli situacích, kdy zasahující jednotka nemůže využít jiné krytí.\n"}
{"id": "299225", "url": "https://cs.wikipedia.org/wiki?curid=299225", "title": "Nově industrializované země", "text": "Nově industrializované země\n\nNově industrializované země (NIZ) je označení používané pro skupinu rozvojových zemí, které ještě nedosáhly hospodářské úrovně zemí prvního světa, ale dosahují lepších makroekonomických výsledků než jiné státy třetího světa.\n\n\n\n"}
{"id": "299231", "url": "https://cs.wikipedia.org/wiki?curid=299231", "title": "SOR B 10,5", "text": "SOR B 10,5\n\nSOR B 10,5 je model českého městského standardního autobusu, který byl vyráběn společností SOR Libchavy v letech 2001–2006.\n\nModel SOR B 10,5 je dvounápravový s třídveřovou karoserií. Zadní náprava je hnací, motor a převodovka se nachází pod podlahou v zadní části vozu. Polosamonosná karoserie vozu je svařena z ocelových uzavřených profilů, zvenku je oplechovaná, zevnitř obložená plastovými deskami, vybrané spodní části jsou z nerezové oceli. Podlaha se nachází ve výšce 800 mm nad vozovkou. Přední náprava je značky SOR, zadní tuhá náprava je značky MERITOR.\n\nV České republice nebyl v době uvedení SORu B 10,5 žádný jiný autobus v téže kategorii a díky tomu se tento model objevil ve spoustě menších měst ČR (např. Jablonec nad Nisou nebo Uherské Hradiště). Ve verzi Ekobus (pohon zemním plynem) je v provozu například v Litoměřicích a v Lounech.\n\nV současnosti se vyrábí také odvozený model SOR BN 10,5, který je částečně nízkopodlažní a díky tomu je oproti svému předchůdci atraktivnější.\n\n"}
{"id": "299232", "url": "https://cs.wikipedia.org/wiki?curid=299232", "title": "Městské opevnění (Praha)", "text": "Městské opevnění (Praha)\n\nOpevnění Prahy bylo budováno nejprve samostatně kolem jednotlivých hradišť, obou hradů a pražských měst, ale ve společný systém se vyvíjelo již v době založení Nového Města v polovině 14. století, mnoho staletí před sloučením pražských měst do Královského hlavního města Prahy. Opevnění Starého Města ztratilo význam a postupně zaniklo již po vzniku Nového Města. V 17. a 18. století bylo v některých místech opevnění v barokním stylu dobudováno nebo zesíleno. Roku 1875 a v následujících letech bylo až na několik úseků a několik věží opevnění zbouráno.\n\nNa území dnešní Prahy byla již v předhistorické době opevněná hradiště Baba, Butovice, Hostivař, Podhoří, Šárka, Zámka či Závist.\n\nAreál Pražského hradu byl v dnešním rozsahu poprvé obehnán valovým opevněním kolem roku 900, čímž byl proměněn v hradiště. Ke konci 11. století za Vratislava II. bylo valově opevněné také druhé přemyslovské hradiště Vyšehrad, kam tento kníže korunovaný na prvního českého krále přenesl panovnické sídlo. Jeho syn Soběslav I. přesídlil zpět a roku 1135 na Pražském hradě zahájil výstavbu nových kamenných hradeb s bránami a věžemi, kterými sídlo získalo charakter skutečného hradu.\n\nK další etapě v dějinách opevňování Prahy došlo ve druhé třetině 13. století v pražském podhradí. Osídlená oblast na obou březích řeky s individuálně opevněnými objekty (např. Týn) se proměnilo ve dvojici vrcholně středověkých, mohutnými hradbami obehnaných královských měst. \n\nVe třicátých letech bylo jižně od hlavního tržiště (dnešní Staroměstského náměstí) nejdříve založeno správně samostatné Havelské město, které pak bylo spolu se starším osídlením Starého Města opevněno hradbami. Na levém břehu bylo roku 1257, rovněž na místě staršího osídlení, založeno Nové Město, dnešní Malá Strana. Její rozsah byl však menší, zejména na jihu, kde končila již maltézskou pevností při kostele Panny Marie pod řetězem poblíž Juditina mostu.\nK dalšímu, dosud největšímu rozvoji hradeb došlo zásluhou Karla IV. Na pravém břehu obklopil Staré Město obloukem Nového Města, které muselo být nově opevněno v délce několika kilometrů. Na jihu nově opevnil Vyšehrad, kterému díky korunovační ceremonii dodal nový význam, a jeho opevnění napojil na novoměstské hradby. Opevnění Starého Města oddělující Nové Město přes snahy o sjednocení zůstalo zachováno. Na levém břehu došlo postavením Hladové zdi k podstatnému rozšíření Malé Strany, jejíž součástí se tak trvale stala i část nezastavěného vrchu Petřína.\n\nRozvoj dělostřelectva na konci středověku si vyžádal úpravy opevnění. Např. severní opevnění Pražského hradu s typickými válcovými věžemi Mihulka a Daliborka z 2. poloviny 15. století.\n\nZcela nový, barokní systém opevnění byl kolem Prahy vybudován v letech 1653-1730. Je pro něj typické režné cihlové zdivo, zpevněné kamenným armováním, a pětiboké bastiony. Budovalo se zpravidla na volném prostoru před staršími hradbami, k výraznějšímu rozšíření opevnění došlo na severu, kde se nazývá Mariánské hradby. Nové opevnění tak vojensky sjednotilo Prahu v pevnostní město, ačkoli ke skutečnému sjednocení historických měst pod společnou správu došlo až roku 1784.\n\nVojenský význam nákladného barokního opevnění byl sporný díky možnosti ostřelování z okolních vrchů, jak se prokázalo již roku 1741 za válek o rakouské dědictví. Přesto Francouzi v době své okupace Prahy vynaložili značné náklady na jeho dobudování a zdokonalení. V 19. století brány sloužily pro kontrolu pohybu osob a zboží a hradby se staly cílem procházek pražanů. Průlom do hradeb si vyžádalo zřízení prvního nádraží uvnitř města v roce 1845. Otvory pro koleje byly opatřeny branami, na noc uzavíranými mříží. Ovšem již roku 1860 bylo rozhodnuto o zrušení hradeb a jejich podstatná část byla v následujících desetiletích odstraněna.\n\nDo dnešní doby se na levém břehu zachovala značná část gotických i barokních hradeb. Na pravém břehu je pozoruhodně zachováno opevnění Vyšehradu a nepřehlédnutelná je také zachovalá část středověkého opevnění Nového Města mezi Albertovem a parkem Folimanka. Prostor zbořených hradeb pochopitelně ihned našel nové využití a kde to šlo byl rychle zastavěn. Na některých místech podél bývalých hradeb dodnes vedou komunikace. Např. v linii hradebních příkopů Starého města vznikly bulváry Národní třída, 28. října, Na příkopě a Revoluční, V trase východní části novoměstské hradby vede severojižní magistrála.\n\nV 9. století, za Přemyslovců, byl Pražský hrad obehnán jednoduchými hliněnými valy, ty byly na západě zesíleny dřevěnými palisádami. Břetislav I. v polovině 11. století nechal vybudovat nový silný násep z hlíny, dřeva a kamene. Roku 1135 nechal Soběslav I. vybudovat románskou pevnostní zeď s několika branami.\n\nVyšehrad byl jako hradiště opevněn již od dob brzy po svém vzniku.\n\nV letech 1348–1350 bylo opevnění Vyšehradu napojeno na budované gotické opevnění Nového Města a při té příležitosti přebudováno a zesíleno. Vyšehrad obklopily gotické hradby s ochozem a cimbuřím, lemované v pravidelných 60m rozestupech asi 15 čtvercovými věžemi o rozměrech 7,5×7,5 m. Opevnění mělo dvě mohutné brány – Špičku (též Horní či Táborskou bránu) na straně pankrácké a Jeruzalémskou (Pražskou) na straně novoměstské. Zatímco Špička se dochovala hluboko do novověku a její malá část je ke spatření dodnes, Jeruzalémská brána vzala za své už za husitských válek, dnes je zazděna. Napodobeninou brány Špička je Petřínské bludiště.\n\nZačátkem třicetileté války byly dobudovány předsunuté sypané bastiony, po roce 1639 rohová hradba s dnešní Táborskou branou. V letech 1653–1727 byl Vyšehrad přestavěn v pevnost. Přitom byla zbourána horní část města a nadlouho byla vysídlena i kapitula. Součástí opevnění byly bastion č. 33 (sv. Bernarda) při napojení novoměstských hradeb na severní straně nad údolím Botiče, bastion č. 34 (sv. Pavla, též sv. Rocha) na východě směrem k Nuslím, bastion č. 35 (sv. Petra, též sv. Anežky) na jihovýchodě směrem k Pankráci a Podolí, bastion č. 36 (sv. Ludmily) na jihozápadě, neúplný bastion č. 37 (sv. Václava) na západě a bastion č. 38 (sv. Leopolda) na severozápadním rohu pevnosti.\n\nV areálu Vyšehradu se dochovaly tři novověké brány, Táborská (z roku 1653, původně Nová brána, raně barokní s renesančními rysy), Leopoldova (z let 1676–1678, někdy nazývána Francouzská) a empírová Chotkova (též nazývaná Cihelná, Nová, Hřbitovní, Pražská či Vojenská, na severozápadní straně, v místě bývalé Jeruzalémské brány, z let 1841–1842).\n\nOpevnění kolem Starého Města bylo již od posledních Přemyslovců. V letech 1235–1253 za Václava I. byly budovány hradby o délce 3,8 kilometru zhruba podél dnešních ulic Národní, Na příkopě a Revoluční, pak podél Vltavy Na Františku (podle některých zdrojů však v oblasti Františku bylo opevnění směrem k Vltavě přerušeno) a dnešní Valentinskou ulicí přes Křižovnické náměstí podél Vltavy zhruba k dnešní Akademii věd na Národní třídě. Ohrazeno bylo asi 1,4 km.\n\nHlavní hradba s ochozem a cimbuřím byla silná přes 2 metry a vysoká přes 10 metrů. Zevně navazoval 15 až 20 metrů široký parkán až k nižší parkánové zdi a za ní byl příkop o šířce 25 metrů a hloubce cca 6 metrů. Že by před příkopem byl val, nepodařilo se žádným výzkumem prokázat.]. Do parkánu v pravidelných vzdálenostech kolem 60 metrů zasahovaly čtyřboké kamenné obranné věže vysoké 15 metrů (celkem 16 věží). Dochovaly se tři obranné věže mezi Národní a Bartolomějskou ulicí.\n\nStaroměstské opevnění mělo 11 bran.\n\nKromě těchto bran bylo v hradbách i několik dalších forten pro pěší.\n\nPříkaz ke zboření staroměstských hradeb vydal Karel IV. kolem roku 1367, protože po celé délce se Starým Městem sousedilo Nové Město s vlastním opevněním. Podle některých zdrojů byl tehdy příkaz splněn, avšak podle všeho části opevnění přežily až do spojení pražských měst roku 1784. V pásu bývalých hradeb byly vybudovány domy. Hradební příkop v dnešní ulici Na příkopě byl definitivně zasypán až roku 1760. Tento název ulice se však definitivně ujal až v roce 1870.\n\nV letech 1383–1484 byl v blízkosti Horské brány (na místě dnešního Obecního domu) Králův dvůr, po dobu těchto sta let sídlo českých králů.\n\nHradby kolem Malé Strany byly budovány po roce 1257 za Přemysla Otakara II., kolem Hradčan v první polovině 14. století.\n\nMenší či Nové Město pražské čili dnešní Malá Strana na severu sousedila s valy Pražského hradu.\n\nOpevnění ze 13. století vedlo podél dnešní Nerudovy ulice. Uprostřed ní stála do roku 1711 Strahovská brána (zvaná též Černá nebo Hansturkovská). Touto branou vnikli roku 1611 do Prahy pasovští žoldnéři a Malou Stranu vyplenili. Opevnění se pak stáčelo kolem dnešních ulic Břetislavova a Tržiště. V místech křížení s Karmelitskou ulicí stála od roku 1257 gotická Oujezdská brána, která na čas přetrvala i pozdější rozšíření Malé Strany. Hradby pokračovaly k Juditinu mostu, kde byla brána mezi malostranskými mosteckými věžemi a kde se spojovaly s dřívějším opevněním biskupského dvora a komendy Maltézských rytířů. Újezd v té době k Malé Straně ještě nepatřil.\n\nNa východ od Pražského hradu vedly malostranské hradby od Černé věže k dnešní ulici Valdštejnské. Tam stála až do roku 1623 původní Písecká brána, vedoucí k osadě Na Písku na dnešním Klárově. Roku 1588 byla nahrazena novou Píseckou branou u tzv. Myší díry (Pod Bruskou).\n\nHladová zeď na Petříně byla budována v letech 1360–1362 pro posílení ochrany Pražského hradu a Malé Strany. Vedla po západním okraji Strahovského kláštera, kolem kostela svatého Vavřince na Petříně a z Petřína k Vltavě. Fakticky tak připojila Újezd a Strahov do pražského opevnění.\n\nMá výšku 6 metrů a sílu 2 metry. Ve výši 4 metry měla na vnitřní straně ochoz chráněný cimbuřím, dále měla střílny a asi 8 bastionů. V 17. a 18. století byla zdokonalována. Jeden z bastionů tvoří základ hlavní kopule Štefánikovy hvězdárny. Na konci hladová zdi stála zprvu Kartouzská neboli Újezdská brána, která byla přestavěna renesančně v roce 1551 a barokně koncem 17. století. V roce 1862 byla tato brána zazděna a nahrazena novou, větší, novogotickou branou se třemi otvory, která vydržela jen 30 let do zrušení hradeb (1891). Mnohé zbytky opevnění se dochovaly v suterénech domů.\n\nOpevnění Hradčan bylo vybudováno počátkem 14. století. Roku 1631 byly Hradčany rozšířeny o Strahov a Pohořelec a obklopily je tzv. Mariánské hradby.\n\nDochovaly se čtyři bašty. Z bašty sv. Máří Magdaleny na okraji Letenských sadů se v 19. století na praporkový pokyn z věže Klementina střílelo pražské poledne i oslavné salvy k narození habsburských potomků. Dnes na jejím místě stojí Kramářova vila. Bašty svatého Tomáše, svaté Ludmily a svatého Jiří jsou různě přestavěné či zastavěné, Na baště svatého Tomáše je i název dnešní ulice ve výběžku Letenských sadů, Na baště svatého Jiří název ulice západně od Písecké brány, Na baště svaté Ludmily východně od Písecké brány.\n\nV letech 1348–1350 nechal Karel IV. vybudovat gotické hradby, které na pravém břehu obsáhly Nové Město. Hradby Nového Města byly dlouhé 3430 metrů a zahrnuly plochu 3,6 km.\n\nHradby vedly od Vyšehradu ke Karlovu a dále ve stopě dnešní Severojižní magistrály, nynějšími ulicemi Sokolská, Mezibranská, Wilsonova až k Vltavě u Těšnova. Vlaky na Státní nádraží (nynější Masarykovo) zpočátku (od roku 1845) projížděly šesti novými branami v hradbách.\n\n\nV letech 1653–1730 byla Praha přestavěna v barokní pevnost s citadelou na Vyšehradě. Stavbu vedl generál Innocentio hrabě Conti. Na pravém břehu hradby postavil Carlo Lurago a na levém břehu Santino de Bossi. Byly přestavěny zanedbané hradby kolem celé Prahy, pouze v některých úsecích byly ponechány původní gotické hradby.\n\nOpevnění bylo zesíleno asi 20 baštami, pojmenovanými podle svatých patronů. Bašty byly očíslovány na levém břehu postupně od Újezda (I.) až k dnešní Strakově akademii pod Letnou (XX.). Novoměstské bašty měly čísla od XXI. (Těšnov) po XXXII. Citadela Vyšehrad měla 6 bastionů (XXXIII. až XXXVIII.) a dva nečíslované v předsunuté hradbě (po obou stranách od Táborské brány).\n\nBarokní Mariánské hradby (jmenovaly se podle kostelíka Panny Marie poblíž Bruské brány) vedly od Prašného mostu přes Pohořelec a Petřín k Vltavě, na druhou stranu směrem k Letné (u tzv. Letenského profilu). Dochovala se Písecká neboli Bruská brána (která byla mezi dřívějšími baštami sv. Jiří a sv. Ludmily). V roce 1860 bylo rozhodnuto o zrušení hradeb. Na západ od Písecké brány byly hradby zbourány v roce 1898 a na jejich místě byla roku 1900 vybudována kadetní škola (dnes Ministerstvo obrany). Východní část byla bourána od roku 1901.\n\n1. října 2009 začala ražba tunelového úseku Brusnice, jenž je součástí budovaného tunelového komplexu Blanka v těsné blízkosti hradeb v úseku mezi ulicí Myslbekova a Prašným mostem. Památková inspekce Ministerstva kultury ČR potvrdila, že zastavila údajný plán stavebníka na odstranění podstatné části lícové stěny bašty XIV. Pražský magistrát odmítl, že by tuto demolici plánoval.\n\n\nVětšina pražských bran byla opatřena vodním příkopem, zvedacími mosty a padacími železnými mřížemi. Barokní opevnění nemělo (s výjimkou Táborské brány) zvedací mosty, ale jen snadno odstranitelné dřevěné můstky.\n\nV branách se také vybíralo clo a obdobné poplatky. Na noc i na dobu válečného nebezpečí nebo při epidemii moru se brány zamykaly. Noční odjezd z města byl možný na zvláštní povolení. Za zvláštní poplatek bylo možné opozdilce vpustit do města malými vrátky.\n\nV delších mírových obdobích se opakovaně stávalo, že se části opevnění (bašty, parkány, příkopy) dostávaly do soukromých rukou a byly využívány k civilním účelům, například k bydlení či poskytování služeb, zatímco jiné části opevnění chátraly. Takovým obdobím byla například druhá polovina 15. století a celé 16. století. Poté krátce znovu po dekretu Marie Terezie z roku 1749, odkdy opevnění bylo sice zanedbáváno, ale přesto bylo několikrát využito k obraně (roku 1757 šestitýdenní ostřelování Prahy Prusy při sedmileté válce. Na začátku 19. století dvakrát při bojích s napoleonskými vojsky, jinak však od čtvrtiny 19. století přibývají stavební zásahy, které s vojenskou použitelností hradeb stále méně počítaly: nad Koňskou bránou byla roku 1827 zřízena rozsáhlá promenáda, některé brány pevnostního charakteru byly nahrazeny širšími a civilnějšími, výstavba Masarykova nádraží si vyžádala vybourání části hradeb a nahrazení šesticí bran v místě kolejí atd.\nNěkteré úseky opevnění zanikaly již ve středověku v souvislosti s rozšiřováním opevněného území. Na místě původních staroměstských i malostranských hradeb tak vznikaly pásy domů, v jejichž základech lze zbytky opevnění nalézt.\n\nPo dobytí Nového Města Francouzi v roce 1741 a jiných neúspěších opevnění odebrala Marie Terezie 30. dubna 1749 Praze status opevněného města. Přesto od té doby bylo opevnění ještě několikrát vystaveno vážnému obléhání. Roku 1818 byla Praha opět prohlášena pevností. V 19. století však jejich vojenský význam upadá a jsou využívány spíše pro vnitrostátní policejní kontrolu pohybu osob a zboží. Při revoluci roku 1848 byly tři věže upraveny pro útoky proti městu.\n\nO zrušení pražského opevnění bylo rozhodnuto 30. října 1866 bezprostředně po prohrané prusko-rakouské válce, protože městská opevnění se prokázala jako zastaralá a neúčinná. Nedostatky při různých obléháních bylo například neopevnění Letné a Vítkova, odkud mohlo být město ostřelováno, nepostavení plánované citadely na Petříně, nedostatečná nebo špatně vycvičená posádka atd. Opevnění bylo vojskem odprodáno městu Praze a od roku 1875 postupně likvidováno.\n\nRoku 1874 byl zbourán úsek mezi Poříčskou branou a ulicí Na Florenci, do roku 1876 novoměstské opevnění až ke Slepé bráně na dnešním náměstí I. P. Pavlova, do začátku 20. století se pokračovalo postupně v bourání směrem ke Karlovu. Na levém břehu byly před začátkem 20. století zbourány hradby mezi Strahovskou a Bruskou branou. Roku 1930 byla zbourána kasárna na Brusce.\n\nDochovaly se hradby na Vyšehradě, který předala vojenská správa městu v roce 1911, a v severním svahu Nuselského údolí mezi Novým Městem a Nuslemi. Souvislejší úseky se dochovaly od Strahova na Petřín.\n\nVe 20. století stát a město reagovaly na nové druhy rizik, jakými jsou letecké nálety a hrozba jaderného útoku. Před druhou světovou válkou byla k obraně Prahy vybudována tzv. Vnější obrana Prahy (VOP) neboli Pražská čára. V poválečné výstavbě byl kladen důraz na budování podzemních krytů, nejprve v rámci jednotlivých staveb, v 70. a 80. letech (počínaje trasou A) byl jako doprovodná akce při stavbě metra budován i tzv. ochranný systém metra, tedy jak výstavba speciálních jednoúčelových krytů, tak i vytváření podmínek pro využití provozních prostor k ochranným účelům. Po roce 1989 bylo udržování a budování tohoto systému postupně opouštěno, selhání některých prvků ochranného systému při povodních v roce 2002 a následné zatopení celé sítě metra v centrální oblasti města značně podlomilo i víru ve spolehlivost systému.\n\nPo roce 2002 se přenesl důraz na zajištění do té doby podceňované protipovodňové ochrany Prahy.\n\n\n"}
{"id": "299233", "url": "https://cs.wikipedia.org/wiki?curid=299233", "title": "Ilm (přítok Sály)", "text": "Ilm (přítok Sály)\n\nIlm je řeka ve spolkové zemi Durynsko v Německu. Je čtvrtou nejdelší durynskou řekou po Sále, Werre a Ustrutě. Délka řeky je 128,7 km. Plocha jejího povodí je 1042,7 km².\nVzniká soutokem tří potoků Freibach, Lengwitz a Taubach v Durynském lese, u obce Stützerbach, nacházejícím se jihozápadně od města Ilmenau v nadmořské výšce 575 m. Teče převážně severovýchodním směrem kopcovitou krajinou. Řeka má velice úzké povodí a tím i krátké přítoky, nepřesahující délky 20 km. Je to levostranný přítok\nřeky Sály, ústící do ní nedaleko města Bad Sulza v nadmořské výšce 120 m.\n\nPrůměrný průtok v ústí je 6,5 m³/s. Nejvyšších vodních stavů dosahuje na jaře a nejnižších v létě.\n\nNa řece je mnoho mlýnských a továrních hrází a slouží také k výrobě vodní energie. Leží na ní města Ilmenau, Langewiesen, Stadtilm, Kranichfeld, Bad Berka, Výmar, Apolda, Bad Sulza.\n\n"}
{"id": "299242", "url": "https://cs.wikipedia.org/wiki?curid=299242", "title": "Sunshine", "text": "Sunshine\n\nSunshine (zkráceně Suns nebo Sunz) je česká indie rocková hudební skupina založená roku 1994 v Táboře. Krátce po svém vzniku její členové odcestovali do USA, kde nahrávali desky a hojně koncertovali. Proslavili se divokým pojetím svých vystoupení. Zatímco v zahraničí jejich sláva rostla, v ČR byli velmi rozporuplnou skupinou. Snad pod každou zmínkou, která se o Sunshine objevila na internetu, se strhla plamenná diskuze jestli jsou to zrádci, hrdinové nebo co vlastně. Navzdory tomu patří mezi přední české kytarové skupiny. Mají za sebou stovky vystoupení, koncertovali v USA, Anglii, Německu, Francii, Rusku v letech 2003 a 2007 dokonce i v Japonsku. V roce 2006 předskakovali skupině Depeche Mode v Bratislavě.\n\nJako zlomová se jeví deska Dreamer (2007), na které se posunuli od elektro-punkového zvuku k čitelným kytarovým melodiím. Pilotní singl \"Top! Top! The Radio!\" si jen za první týden na jejich myspace profilu poslechlo přes tři tisíce lidí. Nejprodávanější český hudební časopis Filter vyhlásil Sunshine nejlepší českou kapelou roku 2007 a album Dreamer nejlepší deskou roku. Po úspěšných koncertních vystoupeních v Česku i v zahraničí, se Suns zavřeli na několik týdnů do berlínského studia, kde připravili velice taneční album s názvem MGKK Telepathy, jenž později vyšlo na labelu X Production. U kritiků si deska pro svoji elektronickou tvrdost moc příznivců nenašla, ale naopak u fanoušků deska bodovala, hlavně díky velmi energickým koncertům.\n\nPo dalších mnoha desítkách koncertů (mimo jiné i dvou účastích na Rock for People nebo na svých dvou \"tajných koncertech\" v Praze, si její dva členové Kay Buriánek a Tuzex vrhli na djžejskou dráhu s projektem Bounce! Bounce!, se kterou obrážejí česká i moravská města. Na začátku roku 2011 se kapela rozhodla natočit již v pořadí sedmou desku, tentokrát v trošku kytarovější podobě. Proto se vydala do pražského a následně také do berlínského studia, kde pod taktovkou producenta Dušana Neuwirtha a Bernda Burgdorfa natočila nové album s názvem Karmageddon, které vyšlo v květnu 2011 u labelu Sony Music.\n\nAčkoli vznikli v Táboře, kromě Amáka z tohoto města nikdo nepochází. Kay je ze Sezimova Ústí, Jirka ze Strakonic a Dan ze Soběslavi. V Táboře však všichni pracovali, konkrétně v obchodě s deskami Archys. Tehdy tříčlenní Sunshine (Kay, Dan, Márty) začali postupně koncertovat a vydávat na místním labelu Day After z Aše, který měl dobré jméno po celé Evropě. Zlom přišel v momentě, kdy se na koncertu v Německu potkali se šéfem amerického vydavatelství GSL Sonnym Kayem. Ten se rozhodl jejich první desku Hysterical Stereo Loops, Beasts And Bloody Lips licencovat do USA a v roce 1998 jim zajistil první americké turné společně s dalšími skupinmi z jeho labelu. Když jeli do Států podruhé, odehráli řadu koncertů i s At The Drive-In, z nichž se později stala jedna z nejuznávanějších kapel americké indie scény.\n\nNa podzim 2002 opouští kapelu basista Mátry, soubor oživují téměř o deset let mladší kytaristi Jiří a Amák. Začíná éra Moonshower and Razorblades. O Sunshine se tehdy psalo jako o \"nejslavnější české kapele, kterou v Česku nikdo nezná\". Zatímco v zahraničí měla velké jméno a střemhlav mířila mezi rockové hvězdy, domácími médii byla neustále bez ostychu opomíjena. Důkazem budiž fakt, že kapelu získala pro svůj label Custard Records Linda Perry, bezesporu jedna z nejvlivnějších osob americké pop music (produkovala např. singly Pink - Get The Party Started, Christina Aguilera - Beautiful a Gwen Stefani - What You´re Waiting For). Tato deska měla původně vyjít v USA i Anglii, ale nakonec se tak nestalo. Pro album se nepodařilo najít distribuci, nakonec vyšlo v Japonsku a v Česku, kde bylo velmi dobře přijato. \"Vampire's Dance Hall\" nebo závěrečná \"Riot of Misfits\", to je takový rock 'n' roll, že se vám zatmí před očima jako po ráně palcátem od Jana Žižky, psal server musiczone.cz a přidal nejvyšší hodnocení. Touto deskou dokázali, že ve srovnání s tuzemskou nezávislou scénou jsou přinejmenším výjimeční, ani ne pro to, kolik toho už dokázali, jako pro svou excentrickou image a hlavně špinavý, syrový a naprosto nekompromisní sound, jenž mimochodem zní světově. Mezi největší hity se zařadili písně s odkazy na Joy Division - \"Victim Is Another Name For Lover\" a \"What You've Got\", které má kapela dodnes ve svém koncertním repertoáru.\n\nDeska Dreamer následuje Moonshower and Razorblades z roku 2005 a i když se mnohé mění ve stylu či náladě skladeb, nasazení a styl práce zůstává. Album se natáčelo celé čtyři měsíce mezi Prahou, Londýnem a Los Angeles. K částečné spolupráci si znovu přizvali osvědčeného producenta Bernda Burgdorfa (mj. Pink, Green Day, Juliette and the Licks) a zjemňující vliv na finálním zvuku nahrávky sehrála i účast Jamese Cooka, frontmana britských elektro-rockových Nemo. Po elektro-punkovém extempore se Sunshine vracejí k jemnějším kytarovým melodiím, otevřeně se hlásí ke kapelám The Cure a Bloc Party.\n\nV dubnu 2007 následovalo turné \"Who Will Raise The Rabbits?\" po celé ČR doplněné dvěma vystoupeními v Bratislavě. Vydání alba Dreamer v Japonsku (na labelu Fabtone) podpořili Sunshine dvěma vydařenými koncerty v Tokyu, a to 1. listopadu v klubu Liquid Room, kde vystupují kapely jako Bloc Party, The Enemy či Nightwish, a o den později v klubu Sinjuku Marz. 16. listopadu odehráli koncert v neméně prestižním moskevském klubu Apelsin. Poté se přesunuli do Budapešti a koncertní rok 2007 zakončili 6. prosince v zaplněné Lucerně.\n\nZačátkem února 2008 se objevila zpráva, že singl \"Top! Top! The Radio!\" překonal na jejich MySpace profilu již sto tisíc poslechů, a zařadil se tak mezi nejposlouchanější skladby českých interpretů vůbec. Sunshine dominovali na cenách hudebního časopisu Filter - stali se českou kapelou roku a, oceněna byla i deska Dreamer. Ve hře stále mají i dvě nominace na hudební ceny Anděl vyhlašované Akademií populární hudby.\n\nZ kapely 'odešel' basák Amák, kterého nahradil Tuzex Christ, jež je znám z bývalé gothic-rockové skupiny Porno Cowboyové a též již dnes nefunkční indie-punkové kapely Scissorhands a Super Tuzex Bros.. Michal Šťastný bude i nadále spolupracovat s kapelou, ovšem spíš jako jakýsi 'producent' jejich dalších desek, chce totiž spíš vypomáhat ve studiu (a to nejen u SunZ) než koncertovat.\n\nSkupina zakončila nabitý rok 12. prosince 2008 koncertem v Děčíně, poté se z pódií nakrátko vytratili, aby se mohli věnovat i s nedávno přijatým Tuzexem přípravě nové desky, která vyjde u nezávislého hudebního vydavatelství X Production. Svým fanouškům poslali vánoční dárek, v podobě „tajného“ vystoupení v pražském klubu Chapeau Rouge (21. prosince 2008). Od nového roku poctivě sjíždějí kluby po celé ČR, na léto oznámili účast na osmnácti festivalech počínaje táborským Planet Festivalem. Nakonec v květnu 2009 vydali nové album MGKK Telepathy na brněnském labelu X Production.\n\nNa začátku roku 2011 se kapela zavřela na dva týdny do pražského a následně do berlínského studia, aby připravila novou desku, jejímž datem vydání je květen 2011. Na desce spolupracovala dvojice producentů - Dušan Neuwerth a Bernd Burgdorf. Deska vyšla na labelu Sony Music.\n\n\n\n\n\n"}
{"id": "299248", "url": "https://cs.wikipedia.org/wiki?curid=299248", "title": "František Vláčil", "text": "František Vláčil\n\nFrantišek Vláčil (19. února 1924 Český Těšín – 27. ledna 1999 Praha) byl český filmový režisér a scenárista. Jeho filmy \"Marketa Lazarová\" a \"Údolí včel\" jsou dnes filmovými odborníky považovány za vrcholná díla české kinematografie. Na MFF Karlovy Vary byl oceněn za přínos světové kinematografii.\n\nDětství strávil na severní Moravě a pak krátce studoval na UMPRUM v Praze. Poté přestoupil na obor dějiny umění a estetika na Filozofické fakultě Masarykovy univerzity v Brně. Studium ukončil v roce 1951. O film se zajímal již v průběhu studia a jako scenárista a režisér pracoval v brněnském studiu kresleného a loutkového filmu. Později nastoupil do nově zřízeného Studia populárně vědeckých a naučných filmů v Brně. Během povinné vojenské služby ve filmovém studiu Československého armádního filmu točil různé instruktážní a propagandistické snímky.\n\nNa Barrandově debutoval až v roce 1960 filmem \"Holubice\", kterým se zařadil mezi nejpozoruhodnější filmové tvůrce tzv. československé nové vlny 60. let 20. století. Film byl oceněn na MFF v Benátkách. Následovala historická balada Ďáblova past (1961). Největší ohlas mu ale přinesl dlouho připravovaný, dlouho natáčený a upravovaný film \"Marketa Lazarová\". Složitá historická filmová freska s tehdy debutující mladičkou slovenskou herečkou Magdou Vášáryovou v hlavní roli Markety. Jedná se o úchvatný psychologický film plný obrazových metafor. S Vláčilem na něm spolupracovali přední čeští výtvarníci jako tvůrci kostýmů a dekorací (Theodor Pištěk, Jan Koblasa). V anketě kritiků byl film Markéta Lazarová prohlášen za nejvýznamnější film století.\nFilm byl i na tehdejší poměry velice nákladný (jednalo se do té doby o vůbec nejdražší český film). Aby se část nákladů vrátila zpět, byl ve stejných kulisách a dekoracích natočen další historický film \"Údolí včel\" s Petrem Čepkem v hlavní roli. Čepek zazářil i v dalším barevném snímku \"Adelheid\".\n\nV období normalizace František Vláčil natočil několik krátkometrážních filmů, z nichž patrně vůbec nejpozoruhodnější je film \"Praha secesní\" z roku 1974. Něžně poetický byl i vánočně laděný dětský film \"Pověst o stříbrné jedli\".\nNásledoval smutný, tísnivý a psychologicky těžký příběh \"Dým bramborové natě\" s Rudolfem Hrušínským v hlavní roli. Zaujal i baladický příběh \"Stíny horkého léta\".\n\nVýrazný režisérský rukopis nese i biografický film o skladateli Antonínu Dvořákovi \"Koncert na konci léta\", natočený podle scénáře Zdeňka Mahlera. Velmi výrazné jsou i jeho poslední snímky \"Hadí jed\", \"Stín kapradiny\" a \"Mág\".\n\nV roce 1968 byl jmenován zasloužilým umělcem, roku 1988 národním umělcem.\n\nV roce 1994 obdržel ocenění Český lev za celoživotní umělecký přínos českému filmu. Působil také jako prezident České filmové a televizní akademie. Na Mezinárodním filmovém festivalu v Karlových Varech roku 1998 obdržel hlavní cenu za mimořádný umělecký přínos světové kinematografii.\n\nV roce 2013 získal in memoriam Cenu Ministerstva kultury za přínos v oblasti kinematografie a audiovize.\n\nFrantišek Vláčil byl bezesporu výjimečný a všemi múzami políbený filmař, nicméně jednalo se o vnitřně velmi rozpolcenou a složitou osobnost, které se nevyhýbaly deprese a velké problémy s alkoholem. Mnohé jeho snímky byly složitě dotvořeny jen díky podpoře jeho filmového štábu, přesto však zůstává jeho filmové dílo v celém kontextu české kinematografie zcela unikátní a naprosto mimořádné.\n\n\n\n\n"}
{"id": "299250", "url": "https://cs.wikipedia.org/wiki?curid=299250", "title": "Jindřich IV. z Rožmberka", "text": "Jindřich IV. z Rožmberka\n\nJindřich IV. z Rožmberka (1427 – 25. ledna 1457 Vídeň) byl nejstarší syn Oldřicha z Rožmberka a Kateřiny z Vartemberka. Dosáhl hodnosti vrchního hejtmana ve Slezsku.\n\nZa diplomatické jednání v otázce sňatku Kazimíra Jagellonského s Alžbětou Habsburskou získal funkci královského hejtmana ve Slezsku.\n\nJindřich ještě za otcova života roku 1451 převzal vládu nad rožmberskými državami. Počátkem roku 1453 si vzal za manželku Alžbětu ze Schaunbergu, s níž měl dceru Janu.\n\nPři vojenské výpravě proti Turkům se nakazil morem, jemuž 25. ledna 1457 ve věku třiceti let ve Vídni podlehl. Po něm se vlády ujal jeho nejmladší bratr Jan II. z Rožmberka (druhorozený bratr Jošt byl biskupem vratislavským).\n\n"}
{"id": "299254", "url": "https://cs.wikipedia.org/wiki?curid=299254", "title": "Flemingovo pravidlo levé ruky", "text": "Flemingovo pravidlo levé ruky\n\nFlemingovo pravidlo levé ruky používáme k určení směru magnetické síly, která působí na vodič v magnetickém poli. Je pojmenováno po J. A. Flemingovi.\n\n„Položíme-li otevřenou dlaň levé ruky na vodič, kterým protéká proud tak, aby prsty ukazovaly směr proudu a indukční čáry vstupovaly do dlaně, odtažený palec ukazuje směr síly, kterou působí magnetické pole na vodič.“ (viz obrázek) nebo:\n\n„Pokud prsty ukazují směr proudu a indukční čáry vnějšího magnetického pole vstupují do dlaně, pak palec ukazuje směr síly, kterou působí vnější magnetické pole na vodič s proudem.“\n\n"}
{"id": "299255", "url": "https://cs.wikipedia.org/wiki?curid=299255", "title": "Branko Crvenkovski", "text": "Branko Crvenkovski\n\nBranko Crvenkovski ( ) (* 12. října 1962 v Sarajevu) je bývalý prezident Severní Makedonie.\n\nMá technické vzdělání, v roce 1986 získal titul bakaláře informatiky a automatiky na Elektrotechnické fakultě Univerzity Sv. Cyrila a Metoděje ve Skopje.\n\nV roce 1990 byl při prvních pluralitních parlamentních volbách v SFRJ zvolen do Sobranje - parlamentu Makedonie. V dubnu 1991 se stal prvním předsedou SDSM, který vznikl jako následnická strana Svazu komunistů Makedonie.\n\nV letech 1992-1998 a 2002-2004 byl předsedou vlády Makedonie.\n\nV dubnu 2004 zvítězil v předčasných (po tragickém úmrtí Borise Trajkovskeho) makedonských prezidentských volbách (jeho protikandidátem byl Saško Kedev. Poté rezignoval na funkci premiéra a do úřadu prezidenta nastoupil 12. května 2004. V čele SDSM Crvenkovskeho nahradil Vlado Bučkovski.\n\nV prezidentských volbách roku 2009 se o prezidentský úřad již nehodlal ucházet a jeho nástupcem byl zvolen vládní kandidát Gjorgje Ivanov.\n"}
{"id": "299256", "url": "https://cs.wikipedia.org/wiki?curid=299256", "title": "Pavlíček", "text": "Pavlíček\n\nČeské příjmení Pavlíček znamená malý Pavel a nosí jej více různých osobností:\n\n\n"}
{"id": "299259", "url": "https://cs.wikipedia.org/wiki?curid=299259", "title": "Zdeněk Kunc", "text": "Zdeněk Kunc\n\nZdeněk Kunc (16. března 1908, Praha – 10. května 1985, tamtéž) byl český lékař, zakladatel československé a světové neurochirurgie, stejně jako Neurochirurgické kliniky Fakulty všeobecného lékařství UK a UVN v Praze.\n\nOd roku 1948 pracoval v Ústřední vojenské nemocnici v Praze - Střešovicích, kde zahájil neurochirurgické operace a později se stal zakladatelem první neurochirurgické kliniky v Československu. Je také autorem první československé učebnice neurochirurgie (1968). V roce 1954 se stal generálmajorem, v roce 1981 akademikem Československé akademie věd (ČSAV).\n\nZemřel na infarkt myokardu v roce 1985. Byl ženatý s pediatričkou docentkou Zdeňkou Kuncovou, se kterou měl čtyři děti.\n\nStal se předobrazem hlavního hrdiny románu neuroložky profesorky Valji Stýblové \"Skalpel, prosím\" (1981), který zfilmoval v roce 1985 režisér Jiří Svoboda.\n\n"}
{"id": "299262", "url": "https://cs.wikipedia.org/wiki?curid=299262", "title": "Městská autobusová doprava v Jihlavě", "text": "Městská autobusová doprava v Jihlavě\n\nSystém městské autobusové dopravy v Jihlavě svůj provoz zahájil v roce 1943. Již od svého počátku provozu byla autobusová doprava díky dominantnímu postavení elektrické trakce (nejprve tramvaje, po jejich zrušení trolejbusy) vytlačena na méně významné přepravní směry a tak je tomu dodnes. Provozovatelem sítě MHD je Dopravní podnik města Jihlavy a. s.\n\nAutobusy v Jihlavě jezdí na osmi denních linkách, nesoucích čísla 3, 4, 5, 6, 7, 8, 10 a 12 (licenční čísla linek začínají trojčíslím 765). Příčinou nápadné nesouvislosti číselné řady je změna linkového vedení v 90. letech, kdy byly sloučeny původní linky 1 + 2 do linky 12 a linky 3 + 6 do linky 36. Právě tyto linky jsou v jihlavské autobusové síti nejexponovanější – ve špičkách pracovních dnů jezdí přibližně 5x do hodiny, o víkendu cca 2x do hodiny. Linky 4, 5 a 7 jezdí v pracovních dnech cca po 60 minutách, o víkendu je tvoří několik nahodilých spojů (interval cca 120 min). Zbylé linky 8, 9 a 10 jezdí pouze několika málo spoji v pracovní dny.\n\nVšechny linky MHD, tedy i autobusové, se stýkají v hlavním přestupním bodě Masarykovo náměstí a kromě linek 5, 12 a 36 jsou tu ukončeny všechny autobusové linky.\n\nDne 1. října 2016 byly zavedeny dvě nové linky 31 a 32 vyjíždějící z Dopravního podniku a jedoucí do zastávky Bosch Diesel přes Březinky (linka 32) nebo přes S. K. Neumanna (likna 31). Linka 36 přečíslována na linku 3. Od dne 4. února 2019 jezdí linky 41 a 42 z Dopravního podniku přes Březinky (linka 42) nebo přes S. K. Neumanna (linka 41) na zastávku Swoboda-Stamping.\n\nAutobusový provoz v Jihlavě byl před nástupem dnešních vozů tvořen podobnými vozy jako jinde v republice, nejvýznamnější z nich byly Škoda 706 RO, Škoda 706 RTO, Karosa ŠM 11 a Ikarus 280. Dnes patří jihlavská autobusová doprava MHD k nejmodernějším v republice.\n\n\nV současné době jsou v provozu následující typy vozidel:\nDopravní podnik města Jihlavy vlastní také další autobusy zájezdového typu, které ale nezajišťují provoz městské hromadné dopravy a jsou využívány pouze příležitostně na zájezdy.\n\nOd 1. ledna 2013 platí nový tarif jízdného v Jihlavě.\n\nPapírové nepřestupní jízdenky se dělí na 2 skupiny. První je jízdenka na projetí max. 4 zastávkových úseků - cestující smí jet na tuto jízdenku pouze 4 zastávky \"(plnocenná - 10 Kč, zlevněná - 5 Kč)\". Druhou skupinou je jízdenka na 5 úseků a více - cestující smí jet až na konečnou zastávku bez omezení.\n\nPřestupní \"(časové)\" jízdenky se, stejně jako nepřestupní, dělí do dvou skupin - 60minutová \"(plnocenná - 20 Kč, zlevněná - 10 Kč)\" a 24hodinová \"(plnocenná - 50 Kč, zlevněná - 25 Kč)\".\n\nElektronická jízdenka - tzv. Jihlavská karta je určena především pro obyvatele Jihlavy. Nabízí jim levnější způsob cestování pomocí předplacené elektronické karty \"(max. 4 úseky - 8 Kč, zlevněná - 4 Kč; max. 8 úseků - 12 Kč, zlevněná - 6 Kč; 9 a více - 14 Kč, zlevněná - 7 Kč)\". Karta jde navíc dobít na dobíjecích automatech po celé Jihlavě, které mimo placení nabízí i bezplatný internet pro každého.\n\nV Jihlavě mohou cestující do každého prostředku nastupovat všemi dveřmi a kontrolu jízdenek neprovádí řidič, ale revizoři. Cestující s neoznačenou jízdenkou si ji uvnitř autobusu označí v označovacích strojcích, které jsou u všech dveří. Výjimku tvoří cestující, kteří mají v plánu zakoupit si jízdenku u řidiče (ti musí nastoupit předními dveřmi), anebo ti, kteří mají předem zakoupenou tzv. \"Jihlavskou kartu\" a to buď předplacenou, nebo dobíjecí.\n\nOd 1. července 2009 byl spuštěn nový odbavovací systém od firmy Mikroelektronika na bázi bezkontaktních čipových karet.\n\n\n\n"}
{"id": "299263", "url": "https://cs.wikipedia.org/wiki?curid=299263", "title": "Jiřina Šejbalová", "text": "Jiřina Šejbalová\n\nJiřina Šejbalová (17. září 1905 Smíchov – 23. srpna 1981 Praha) byla česká operní pěvkyně, herečka a divadelní pedagožka.\n\nPocházela z úřednické rodiny, nicméně oba rodiče byli velmi hudbymilovní a kulturně založení lidé. Po studiích na Pražské konzervatoři, kde studovala nejprve operní zpěv (1920–1925), teprve později i dramatický obor (1925–1927), nastoupila jako pěvkyně do operního souboru Státního divadla v Brně. Současně hostovala v pražském Národním divadle. V letech 1927 až 1928 si zahrála v avantgardním divadelním studiu Dada režiséra Jiřího Frejky. Od roku 1928 až do doby svého odchodu do důchodu v roce 1971 byla členkou činohry Národního divadla v Praze.\n\nVe filmu působila více než 50 let od roku 1929 až do roku 1980, zahrála si celou řadu pozoruhodných rolí, z nichž patrně nejznámější byla hlavní role ve filmu \"Vlčí jáma\" nebo o mnoho let pozdější film \"Zlatá svatba\".\n\nNa pražské HAMU vyučovala od roku 1967 jevištní řeč a hereckou výchovu, v roce 1968 byla jmenována profesorkou.\n\nMěla velmi charakteristický a nezaměnitelný hluboký hlas, jakož i osobitý civilní herecký projev. Byla velmi výraznou hereckou osobností. Pracovala rovněž v rozhlase, televizi a v dabingu.\n\nV roce 1958 jmenována zasloužilou umělkyní a v roce 1965 národní umělkyní.\n\n\n"}
{"id": "299264", "url": "https://cs.wikipedia.org/wiki?curid=299264", "title": "Amyklás", "text": "Amyklás\n\nAmyklás (řecky Ἀμύκλας, latinsky \"Amycles\") je v řecké mytologii spartský král. \n\nByl synem krále Lakedaimóna a jeho manželky Sparty. Jeho sourozenci byli Hímeros, Eurydika (není totožná s manželkou Orfeovou), Asiné a Kléodiké. Amyklás se oženil s Diomédé a měli spolu dva syny - starší byl Kynortás, který se ujal spartského trůnu po Amyklovi a mladší byl Hyakinthos, obdařený přízní boha Apollóna, který ho později nešťastnou náhodou zabil. \n\nKrál Amyklás založil poblíž Sparty město Amykly. Později se proslavily tím, že se staly rodištěm slavných bratří Kastora a Polydeuka a jejich sester Klytaimnéstry a krásné Heleny.\n\nJiný nositel jména Amyklás byl jeden ze sedmi synů Amfíóna a Niobé, kterého ušetřil rozlícený bůh Apollón. Smrti také unikla jako jediná jeho sestra Chlóris, kterou ušetřila mstící se bohyně Artemis. V jiné verzi mýtu o Niobé se však uvádí, že všech sedm synů a sedm dcer Niobiných neuniklo smrti. \n\n"}
{"id": "299268", "url": "https://cs.wikipedia.org/wiki?curid=299268", "title": "Gerhard Barkhorn", "text": "Gerhard Barkhorn\n\nGerhard „Gerd“ Barkhorn (20. května, 1919, Královec, Východní Prusko – 8. ledna, 1983) byl německý stíhací pilot a druhý nejúspěšnější stíhač všech dob po kolegovi Erichu Hartmannovi. Nalétal přes 1100 bojových letů a má potvrzeno 301 vítězství na východní frontě, kde sloužil u slavné Jagdgeschwader 52 spolu s Hartmannem a Rallem.\n\nDo Luftwaffe vstoupil roku 1937 jako kadet (\"fahnenjunker\") a pilotní výcvik začal v květnu 1938. Ten ukončil v roce 1939 a poté byl přeložen k JG 2. Prvních bojových letů se účastnil nad Belgií a Francií a poté nad Anglií, kde létal na stroji Messerschmitt Bf 109E a nad La Manchem byl dvakrát sestřelen. 1. srpna 1940 byl přidělen k JG 52, kde létal další nadějný pilot - Hans-Joachim Marseille.\n\nV roce 1941 byla JG 52 přemístěna na východ, aby se podílela na Operaci Barbarossa. Nedlouho na to, 2. července 1941, Backhorn sestřelil při své 120 misi první sovětský letoun, bombardér DB-3. Do listopadu si připsal desáté vítězství a 11. listopadu byl povýšen na nadporučíka (\"Oberleutnant\"). Úspěšně pokračoval i v následujícím roce, 21. května 1942 byl jmenován do funkce \"Staffelkapitän\" u 4./JG 52 a 19. července 1942 dosáhl status leteckého esa poté, co v průběhu jediného dne sestřelil se svým Bf 109F 6 sovětských letadel. V průběhu července se mu podařilo sestřelit 30 letadel. Do 19. prosince jeho skóre vzrostlo na 100 vzdušných vítězství. Mezi jinými je mu připisován sestřel Hrdiny Sovětského svazu, poručíka Vasiljeva. 11. ledna 1943 byly Barkhornovi k Rytířskému kříži uděleny Dubové listy. V lednu 1943 jeho jednotka přešla na stroje Bf 109G-6.\n\n1. září 1943 byl povýšen do hodnosti \"Hauptmann\" (kapitán)a pověřený vedením II./JG 52. 5. září v leteckých bojích sestřelil sovětské eso a hrdinu Sovětského svazu, N. F. Klepikova. II./JG 52 při těchto bojích ztratila eso Heinze Schmidta se 173 sestřely. 30. listopadu 1943 dosáhl Barkhorn 200 sestřelu.\n\nV březnu 1944 mu bylo uděleno třetí nejvyšší vyznamenání německých ozbrojených sil: Rytířský kříž s dubovými listy a meči za jeho 250 vzdušných vítězství. 31. května 1944 byl napaden stroji Airacobra, když si při útoku na sovětské bombardéry nevšiml jejich stíhací ochrany. Jeho Bf 109G-6 byl těžce poškozen a sám byl raněn do paže a nohy. S poškozeným strojem se mu podařilo přeletět za linii fronty a nouzově přistát na vlastním území. Jeho zranění si však vyžádala čtyřměsíční hospitalizaci.\n\nPřesto, že byl druhým nejúspěšnějším stíhacím pilotem Třetí říše, nebyly Barkhornovi nikdy k rytířským kříži uděleny diamanty ani poté, co 5. ledna 1945 dosáhl 300. sestřel.\n\n16. ledna byl převelen k Jagdgeschwader 6, vybavenou stroji Focke-Wulf Fw 190D. Tato jednotka měla za úkol ochranu říše. Sám si však raději ponechal také svůj Bf 109G. JG 6 byla sestavena z bývalých pilotů těžkých stíhaček Bf 110. Při střetech s americkým letectvem jednotka utrpěla těžké ztráty a Barkhorn musel pro silné fyzické a psychické vypětí, které vyžadovalo odpočinek, z postu jejího velitele odejít. Poté mu Adolf Galland nabídl místo u elitní Jagdverband 44, která měla proudové Messerschmitty Me 262. Na západní frontě se mu s nimi však létalo hůře a žádné další vítězství si už nepřipsal. 21. dubna 1945, letěl svou poslední misi, když se blížil k formaci bombardérů, motor jeho letounu začal hořet a Barkhorn byl donucen nouzově přistát. Když se blížil k letišti, byl ještě napaden několika Mustangy a lehce zraněn. Byl zajat a v září roku 1945 propuštěn.\n\nGerhard Barkhorn má potvrzeno 301 vítězství během 1104 bojových misí. Z toho sestřelil 110 stíhaček Jakovlev, 87 letounů LaGG, 21 Il-2 a 12 dvoumotorových středních bombardérů. Sestřelen byl devětkrát, jednou vyskočil za letu padákem a třikrát byl zraněn. \n\nBarkhorna po válce v květnu 1945 zajala vojska západních Spojenců. V průběhu roku však byl propuštěn. Od roku 1956 sloužil jako letec v západoněmecké Luftwaffe v jednotce JaboG 31 Boelcke do roku 1976, kdy odešel do důchodu.\n\n6. ledna 1983 během silného sněžení na dálnici blízko Kolína nad Rýnem měl Barkhorn při cestě autem spolu se svou ženou Christl autonehodu. Jeho manželka zahynula na místě, Barkhorn zemřel o dva dny později v nemocnici. Oba jsou pohřbeni v bavorském Tegernsee na Durnbachově vojenském hřbitově.\n\n\n"}
{"id": "299269", "url": "https://cs.wikipedia.org/wiki?curid=299269", "title": "Jiří Štěpnička", "text": "Jiří Štěpnička\n\nJiří Štěpnička, vlastním jménem Jiří Samec (* 16. dubna 1947, Londýn) je český herec.\n\nJe synem české herečky Jiřiny Štěpničkové (1912–1985) a profesora kreslení ze Strakonic Jana Samce (1917–1988) , za kterého se Jiřina Štěpničková provdala krátce před synovým narozením. Místem svého narození získal anglické občanství a při křtu dostal pět jmen podle svých kmotrů: Jiří Jan Jaroslav Martin Otto.. Po návratu rodiny do Československa byla Jiřina Štěpničková herecky odstavena a na základě podvrženého dopisu režiséra Františka Čápa se s tříletým synem v náručí pokusila o emigraci na Šumavě přechodem přes státní hranici, převaděč generál Hruška byl konfidentem Státní bezpečnosti, zadržel ji a byla odsouzena na 15 let. Byla vězněna až do amnestie deset let a syna vychovali prarodiče. Základní školu absolvoval na českém venkově. V jeho 13 letech se matka vrátila z vězení k synovi a bydleli díky režisérovi Martinu Fričovi v Praze 4 – Hodkovičkách. Je ženatý, s manželkou Janou má syna Jakuba a dceru Juditu,\n\nPo ukončení studia herectví na pražské DAMU v roce 1969 na pokyn Vojtěcha Kabeláče působil nejprve v Klicperově divadle v Hradci Králové (do roku 1972), odkud přešel do Státního divadla v Brně. Od roku 1974 je stálým členem Činohry Národního divadla v Praze.\n\nHraje rovněž v českých filmech a v televizi. Připomeňme např. tendenční pětidílný seriál \"Gottwald\" z roku 1986 nebo velmi populární a reprízovaný seriál \"Vyprávěj\", kde vystupuje v roli vedoucího kanceláře Radka Krásy. Také se úspěšně věnuje dabingu a jeho hlasem u nás promlouvá např. herec Harrison Ford, Michael Douglas, Steven Seagal nebo Gérard Depardieu.\n\n\n\n\n\n\n"}
{"id": "299271", "url": "https://cs.wikipedia.org/wiki?curid=299271", "title": "Adam-Philippe de Custine", "text": "Adam-Philippe de Custine\n\nAdam-Philippe, hrabě de Custine (4. února 1740 Mety – 28. srpna 1793 Paříž) byl francouzský generál.\n\nPocházel ze staré rodiny vysoké šlechty a vyznamenal se již v sedmileté válce tak, že mu osobně ministr války Choiseul svěřil velení pěšího pluku (kapitán). Zúčastnil se výpravy do Ameriky pod velením generála Rochambeau a tam se opět vyznamenal při dobytí Yorktownu (plukovník).\n\nPo návratu do Francie byl povýšen do hodnosti marechal du camp (cca generálmajor) a jmenován guvernérem Toulonu. Za lotrinskou šlechtu byl poslancem zasedání Generálních stavů a Národního shromáždění roku 1789 a zde vystupoval na straně liberálů. Zastával názor, že pro Francii je důležité obsadit levý břeh Rýna, jako přirozenou francouzskou hranici. Roku 1791 byl povýšen do hodnosti generálporučíka a o rok později obdržel velení v armádě rýnské pod velením maršála Lucknera. Pro svou nápadnou mohutnou ozdobu obličeje byl všeobecně přezdíván \"„general moustache“\" (generál knír).\n\nDobyl Landau a obsadil strategicky významné weissenburské linie, dále obsadil Mohuč, Worms a Frankfurt. U Frankfurtu byl však spojeným vojskem pruským a hesenským poražen 2. prosince 1792. Poté byl v několika dalších srážkách poražen mezi Bingen a Bad Kreuznach a po porážce u Alzey vyklidil obsazené území a 31. března 1793 se stáhl do Landau. Poté byl pověřen vrchním velením severní armády (13. dubna 1793), ale ani zde nebyl úspěšný - při útoku na Queich 17. května 1793 utrpěl těžké ztráty a ustoupil.\n\nByl obviněn Maratem a Billaud-Varennem a předvolán před Výbor pro veřejné blaho do Paříže. Tam byl 14. srpna 1793 obžalován ze zrady republiky, zločinného spolčení s nepřítelem a degradován. Před soudem se statečně a chytře obhajoval, ale 27. srpna byl odsouzen k trestu smrti a o den později byl popraven. Jeho přání, aby syn Renaud-Philippe de Custine (nar. 1768), který sloužil u otce jako adjutant, očistil jméno otce uveřejněním korespondence, zůstalo nevyplněno, jelikož syn následoval svého otce na popraviště 3. ledna 1794. Teprve roku 1795 uveřejnil soukromou korespondenci Custineovu jeho další adjutant pozdější generál Baraguay d´Hiliers pod názvem \"„Mémoires posthumes du géneral francais comte de Custine, rédigés par un de ses aides de camp“\". Custineův vnuk byl spisovatel Astolphe markýz de Custine.\n"}
{"id": "299272", "url": "https://cs.wikipedia.org/wiki?curid=299272", "title": "Mylhúzy", "text": "Mylhúzy\n\nMylhúzy ( , , ) jsou město na východě Francie, ležící nedaleko hranic s Německem a Švýcarskem v regionu Grand Est. Žije zde 111 000 obyvatel.\n\nNázev města je odvozen z německého slova \"mlýny\" (\"Mühlhausen\"), protože prvními objekty na území města byly mlýny na řekách Ill a Doller. Mlýnské kolo je i symbolem města.\n\nPrvní písemná zpráva o městě pochází z 12. století. Roku 1354 Mylhúzy vstoupily do svazku deseti Alsaských měst, takzvané Décapole. V roce 1515 město z Décapole vystoupilo a přešlo do Švýcarské konfederace. 4. ledna 1798 město anektovala Francie.\n\nV důsledku pozdního připojení města k Francii jeho význam upadal. Sídlem prefektury se stal počtem obyvatel menší Colmar.\nK rozvoji města přispěl od poloviny 18. století rozvoj textilního a kožedělného průmyslu, zásobovaný surovinami z Louisiany a Levanty.\n\nPo prusko-francouzské válce v letech 1870/1871 byly Mylhúzy s celým Alsaskem začleněny do regionu Alsasko-Lotrinsko a staly se součástí Německého císařství. Francouzská armáda město znovu obsadila 9. srpna 1914, po několika dnech se poblíž města odehrála Bitva u Mylhúz. Zpět pod správu Francie se město dostalo r. 1918. V období 2. světové války, při takzvané bitvě o Francii, bylo město 19. června 1940 obsazeno německým vojskem a opět připojeno k německé Třetí říši. O den později město navštívil incognito Adolf Hitler. Od konce války v roce 1945 je město součástí Francie.\n\nMěstem Mylhúzy protékají řeky Ill a Doller, přítoky Rýna.\n\nHistorická část Mylhúz se dělí na \"Horní město\" a \"Dolní město\".\n\n\n\nMylhúzy leží na důležité železniční trati Štrasburk – Besançon (- Lyon), odbočuje zde trať do Basileje ve Švýcarsku. Město je obsluhováno také vlaky TGV. Nejbližším letištěm je letiště Basel-Mulhouse-Freiburg.\n\nMěstskou hromadnou dopravu obstarává moderní tramvajová doprava , v provozu od 13. května, 2006\n\n\n\n\nMylhúzy mají následující partnerská města:\n\n"}
{"id": "299273", "url": "https://cs.wikipedia.org/wiki?curid=299273", "title": "Kobra královská", "text": "Kobra královská\n\nKobra královská \"(Ophiophagus hannah)\" je druhem jedovatého hada z čeledi korálovcovitých, který žije v oblasti jižní a jihovýchodní Asie, od Indie po Filipíny a Jávu. Je považována nejen za nejdelší kobru, ale i za nejdelšího jedovatého hada světa. Dorůstá délky až 5,7 metru a může vážit až přes 12 kg. Tělo kobry je olivově zelené s příčnými pruhy, spodní část má světlé zbarevní. \n\nJejí jedové váčky obsahují velké množství vysoce účinného jedu, který dokáže usmrtit člověka během několika minut. Zvládla za poměrně krátkou dobu (během tří až čtyř hodin) zabít i dospělého slona, kterého kousla do chobotu. Jed kobry královské je neurotoxický, způsobuje tedy paralýzu nervového systému a smrt tak nastává obvykle zástavou dechu. Rozhodující je ale množství vstříknutého jedu, proto oddělění klinické toxinologie Adelaidské univerzity uvádí, že je uštknutí smrtelné pouze (navzdory jejím možnostem) v 50–60 % případů. Jsou známy i situace, kdy jed nevypustila vůbec. K poměrně málo úmrtím dochází také proto, že není příliš agresivní, ale ani hojná. Nebezpečná je hlavně v období rozmnožování, když brání své hnízdo.\n\nKobra královská se specializuje na lov jiných hadů (\"Ophiophagus\" = „požírač hadů“). Její nejoblíbenější kořistí je užovka černá. Zabíjí i další hady (např. krajty), včetně jedovatých druhů (kobra indická, bungar, ploskolebec) a příslušníků vlastního druhu. Doplňkovou kořistí jsou plazi (ještěrky), ptáci a hlodavci. Kobra nutně nevypouští jed při každém útoku, někdy svou kořist udusí podobně jako hadi škrtiči. Zabité hady polyká od hlavy. Díky svému pomalému metabolismu nemusí kobra přijímat potravu i několik měsíců.\n\nSamice klade v období od dubna do června asi 20 až 50 vajec do dvoukomorového hnízda, které sama staví. Je to jediný had, který si staví hnízda. V horní části hnízda zůstává po celou dobu inkubace, tedy 60 až 80 dnů. Vylíhnutá mláďata mají délku okolo 50 až 60 cm. Ve volné přírodě se dožívá obvykle okolo 20 let.\n\nKobra královská stojí na vrcholu potravního řetězce a má jen minimum nepřátel. Spíše mladých jedinců se může zmocnit promyka, která se ale zaměřuje hlavně na kobry indické a jiné menší hady. Ostatní jedovatí hadi nedokáží kobru královskou ohrozit, neboť ta je vůči jejich jedu imunní. Nicméně krajty se někdy dokáží útoku kobry ubránit a udusit ji.\n\nKobra královská disponuje prudkým neurotoxickým jedem, kterého má velké množství. Přesto nepatří mezi tzv. velkou čtyřku nejnebezpečnějších indických hadů (kobra indická, zmije řetízková, zmije paví, bungar modravý). Není totiž příliš hojná, v případě nebezpečí preferuje útěk a ne vždy vypustí do kousnutí jed. Přesto je zaznamenáno každoročně několik uštknutí. Důležité je podat co nejdříve sérum. Kobra se do kontaktu s lidmi dostává nejčastěji tak, že pronásleduje jiné hady, kteří v blízkosti lidských obydlí vyhledávají krysy, potkany a jiné hlodavce.\n\nKobra královská je druhým oblíbeným hadem pro krotitelé hadů spolu s kobrou indickou. Ačkoli není úplně hluchá, zvuk flétny neslyší, ale reaguje na její pohyby.\n\nZajímavý mýtus se vztahuje ke kobrám v Indii. Někteří lidé věří, že obraz toho, který zabije tohoto hada, zůstane v očích zaznamenán. Když pak mrtvého hada objeví jeho partner, může podle tohoto obrazu najít jeho vraha a pomstít se. Proto bývají u zabitých kober hlavy zničeny či spáleny.\n\nKobra královská se podle norem IUCN počítá mezi zranitelné druhy. Je to v důsledku ničení jejího přirozeného prostředí a také kvůli poptávce po jejím mase a kůži. Využívají se rovněž na výrobu \"léčebných\" prostředků v orientální medicíně.\n\n\n\n"}
{"id": "299274", "url": "https://cs.wikipedia.org/wiki?curid=299274", "title": "Zvolská homole", "text": "Zvolská homole\n\nSkalnatý vrch Homole s přírodní rezervací Zvolská homole tvoří pravý břeh Vltavy na území Zvole nad Vraným nad Vltavou, je součástí přírodního parku Střed Čech. Svůj název má podle nedaleké obce Zvole a podle tvaru skály, tyčící se nad hladinou Vltavy. Ze skály, která nad Vltavu vyčnívá, je velký rozhled jak na Vrané, tak na nejjižnější části Prahy.\n\nPřírodní rezervace byla vyhlášena roku 1989, od Zvole se nachází 1,5 km severozápadním směrem a její rozloha je 47 ha.\n\nRezervace zaujímá vrcholový a četné svahové prostory stejnojmenného vrchu o nadmořské výšce 327 metrů, který geomorfologicky náleží do celku Pražská plošina, podcelku Říčanská plošina a okrsku Uhříněveská plošina.\n\nZvolská homole je přístupná pěšky, přiblížit se k ní dá různými druhy dopravy:\n\nÚbočím Zvolské homole je proražen 390 metrů dlouhý Jarovský tunel železniční trati 210 Praha – Čerčany / Dobříš. Zvolská homole je náchylná k požárům vzniklým od parního provozu na železniční trati. Hasební zásah je tu díky velkému převýšení nad údolím Vltavy obtížný.\n\n"}
{"id": "299277", "url": "https://cs.wikipedia.org/wiki?curid=299277", "title": "Seznam panovníků Tahiti", "text": "Seznam panovníků Tahiti\n\nToto je seznam vládců Tahiti od roku 1743, kdy bylo Tahiti podrobeno pod vládu dynastie Pomaré až do roku 1880, kdy vládu na Tahiti oficiálně převzali Francouzi. Tahitský vladař nesl titul \"ari'i rahi\".\n\n"}
{"id": "299279", "url": "https://cs.wikipedia.org/wiki?curid=299279", "title": "Victor de Broglie", "text": "Victor de Broglie\n\nAchille-Charles-Léonce-Victor, 3. vévoda de Broglie (1. prosince 1785 v Paříži - 25. ledna 1870 tamtéž) byl francouzský státník a diplomat.\n\nVictor de Broglie, syn generála Claude-Victora de Broglie, popraveného r. 1794 byl v době prvního císařství členem Státní rady, auditorem, vojenským intendantem v Illyrii a poté ve Valladolidu, později byl atašé a vyslanecký rada ve Vídni, Praze a Varšavě. Roku 1814 byl jmenován pairem. Zde vystupoval nekompromisně liberálně a v procesu proti maršálu Neyovi hlasoval za „nevinen“. V komoře pairů bojoval proti reakční politice restaurace a hájil jako blízký spojenec Guizota a jeho t.zv. doktrinářů, vidinu liberální konstituční monarchie. Po revoluci roku 1830 byl jmenován 30. července 1830 provizorním ministrem vnitra a ll. srpna 1830 ministrem kultury a předsedou Státní rady, ale již v listopadu spolu s ostatními doktrináři odstoupil. Od října 1832 do dubna 1834 a od listopadu 1834 do února 1836 byl ministrem zahraničí Francie. Současně od března 1835 do února 1836 byl i francouzským ministerským předsedou. Roku 1847 byl jmenován francouzským vyslancem v Londýně, ale po revoluci 1848 byl odvolán. V květnu 1849 byl zvolen za poslance Národního shromáždění, kde se stal vůdcem pravice. V lednu 1851 stal se předsedou bezpečnostního výboru parlamentu a prosazoval změnu ústavy. Proti státnímu převratu 2. prosince 1851 protestoval a odstoupil ze všech funkcí. Následně se zcela stáhl z veřejného života. Od roku 1855 byl členem Francouzské akademie. Roku 1816 se jeho manželkou stala Albertina (1797-1839) jediná dcera madamme de Staël. V manželství se narodily 4 děti. Victor de Broglie též vydal posmrtně paměti (Memoires) své tchyně de Staël (1818).\n\nVictor de Broglie na stránkách Francouzské akademie\n"}
{"id": "299285", "url": "https://cs.wikipedia.org/wiki?curid=299285", "title": "Korovníkovití", "text": "Korovníkovití\n\nKorovníkovití (Bostrichidae) neboli skrytohlavcovití jsou čeleď brouků.\n\nBrouci jsou dlouzí 2–18 mm, hnědí až černí, příp. dvoubarevní (černí a červení). Tvar těla je válcovitý (připomínají kůrovce nebo červotoče). Hlavu mají vtaženou pod štít, tykadla jsou většinou desetičlenná a jsou zakončena tříčlennou paličkou.\n\nBrouci žijí ve dřevě, některé druhy v obilných skladech. Patří k dlouhověkým broukům.\n\nCelosvětově je známo asi 700 druhů, nejvíce jich žije v tropech. Řada druhů byla se dřevem rozvlečena po světě. Počet druhů žijících v Evropě se liší podle toho, zda se zavlečené druhy řadí, nebo neřadí do faunistických seznamů. Do Evropy je občas zavlékán i \"Bostrychoplites cornutus\", zajímavý svými štítovými výběžky.\n\nDo čeledi korovníkovitých patří např. korovník dubový (\"Bostrichus capucinus\"), korovník révový (\"Psoa viennensis\") a hrbohlav parketový (\"Lyctus linearis\"). Do Čech a na Moravu byl zavlečen např. 4–5 mm velký hrbohlav hnědý (\"Lyctus brunneus\") nebo 2–3 mm velký korovník obilní (\"Rhyzopertha dominica\") z podčeledi Dinoderinae.\n\nPodřízené taxony (podčeledi):\n\n\n"}
{"id": "299287", "url": "https://cs.wikipedia.org/wiki?curid=299287", "title": "Petr Spálený", "text": "Petr Spálený\n\nPetr Spálený (* 22. března 1944 Praha) je český hudebník, skladatel, kytarista, flétnista, bubeník a zpěvák.\n\nJeho bratr Jan Spálený je český hudebník a hudební redaktor, dramaturg a moderátor Českého rozhlasu. S první manželkou zpěvačkou Pavlínou Filipovskou má dvě dcery, Pavlínu a Johanu. Pavlína je novinářkou. Jeho druhou manželkou je česká zpěvačka Miluše Voborníková, mají spolu dceru Barboru.\n\nZačínal již koncem 50. let 20. století jakožto amatérský big-beatový hudebník, nejprve hrál na bubny, později během vojenské základní služby i na kytaru a flétnu. Po ukončení vojny začal vystupovat v hudební skupině Hippos (Hroši) svého bratra Jana, jež byla později z popudu Jiřího Štaidla přejmenována na Apollobeat. Z té doby pocházejí i první hity Petra Spáleného jako např. \"Plakalo bejby\".\n\nPozději působil i jako hudební skladatel, složil hudbu pro všechna představení Divadla Jiřího Grossmanna, napsal i hudbu k televiznímu pořadu \"Zajíc v pytli\". Zahrál si několik drobných rolí i v několika českých filmech.\n\nJedná se o zpěváka, jenž se etabloval na pomezí rocku, country a popmusic, je pozoruhodný svým zvláště originálním příjemně nevtíravým způsobem zpěvu, který často připomíná melodickou recitaci nebo zpívané pobrukování melodie. Jedná se o stálici na scéně české popmusic, na které úspěšně působí již více než 50 let. Před rokem však musel svou kariéru pozastavit kvůli vážné operaci páteře. Počítá ovšem s tím, že se po druhé operaci, která je však zatím nemožná, vrátí na podium.\n\n\n"}
{"id": "299289", "url": "https://cs.wikipedia.org/wiki?curid=299289", "title": "Alexandre de Beauharnais", "text": "Alexandre de Beauharnais\n\nAlexandre François Marie de Beauharnais, vikomt de Beauharnais (28. května 1760, Fort-de-France, ostrov Martinique – 23. července 1794, Paříž, popraven) byl francouzský voják a politik, krátce předseda Národního shromáždění. Byl prvním manželem Joséphiny, pozdější císařovny Francouzů a manželky Napoleona I.\n\nAlexandre, Vicomte de Beauharnais se vyznamenal během americké války o nezávislost, kde působil ve francouzském expedičním sboru pod velením generála Rochambeau. Od roku 1784 sloužil v jízdním pluku Royal-Champagne a roku 1788 dosáhl hodnosti majora.\n\nPři výbuchu revoluce se stal za šlechtu poslancem zasedání generálních stavů. Byl jedním z prvních šlechticů, kteří v Národním shromáždění přestoupili k třetímu stavu. V první fázi revoluce byl považován za předního politika a v době pokusu o útěk krále Ludvíka XVI. s rodinou byl Alexandre předsedou Národního shromáždění (červen 1791). Krátce poté se vrátil do armády a stal se generálním adjutantem severní armády pod velením generála Custine. V armádě byl úspěšný a 7. září 1792 byl povýšen do hodnosti brigádního generála. Pak roku 1793 převzal již jako divizní generál (povýšen 8. března 1793) vrchní velení rýnské armády (23. května 1793). Z funkce však krátce nato odstoupil, na základě Carnotova dekretu, nařizujícího odchod šlechticů z armády. V důsledku falešného obvinění byl zatčen roku 1794 a revolučním tribunálem byl odsouzen k smrti. Zemřel na popravišti čtyři dny před pádem Robespierovým a tedy i koncem hrůzovlády. Je pohřben v hromadném hrobě na hřbitově Cimetière de Picpus v Paříži.\n\nVe vězení se smířil se svou ženou, od které žil po soudní rozluce odděleně několik let. Manželkou byla Josephina Tascher de la Pagerie (nar. 1763), též rodačka z ostrova Martinique.\n\nZ manželství, které bylo uzavřeno 13. prosince 1779, pocházely dvě děti:\n"}
{"id": "299290", "url": "https://cs.wikipedia.org/wiki?curid=299290", "title": "Erikoidní mykorhiza", "text": "Erikoidní mykorhiza\n\nErikoidní mykorhiza je zvláštní druh endomykorhizy a zároveň symbiotické soužití mezi houbou a kořeny rostlin z řádu vřesovcotvaré (\"Ericales\"), a to zejména u čeledí vřesovcovité (\"Ericaceae\") a \"Epacridaceae\". Erikoidní mykorhiza je pro tyto rostliny zásadní pro přežití v zvláštních půdních podmínkách s nízkým obsahem minerálních látek, s vysokým poměrem uhlík:dusík či s nízkým pH. Erikoidní mykorhiza je proto výhodná např. na rašeliništích či vřesovištích, kde jsou vřesovcovité rostliny závislé na houbě, která je schopná dodat jim anorganické látky z půdy.\n\nHouby, které tvoří erikoidní symbiózu, patří do oddělení vřeckovýtrusných hub, a to především z řádu \"Helotiales\". Nejznámější a nejčastější z těchto symbiotických hub je voskovička vřesovcová (\"Hymenoscyphus ericae\"). Mezi rostliny s erikoidní mykorhizou patří vřes, rododendron, borůvka nebo klikva.\n\nErikoidní mykorhiza je příbuzná arbuskulární i orchideoidní mykorhize; od druhé jmenované se liší tím, že jsou kolonizovány převážně buňky pokožky kořene (rhizodermis). Také se na rozdíl od arbuskulární a orchideoidní mykorhizy u vřesovcovitých druhů vůbec netvoří kořenové vlásky. Erikoidní houby jsou totiž velmi dobrými saprofyty a jako takoví tvoří enzymy (proteázy, chitinázy), které jim umožňují čerpat látky např. z odumřelých hyf hub či z mrtvých těl živočichů.\n\nV kolonizovaných pokožkových buňkách se tvoří typické útvary – klubka (\"coils\") a smyčky (\"loops\"), kde se vyměňují látky a informace mezi oběma symbionty (jsou tedy analogickým orgánem arbuskulů u AM).\n\n"}
{"id": "299292", "url": "https://cs.wikipedia.org/wiki?curid=299292", "title": "Tobogán", "text": "Tobogán\n\nTobogán je typ skluzavky. Většinou je skluzavka delší a často i s mnoha kroutivými zatáčkami a zpravidla bývá zakončena ve vodní nádrži.\n\n\nVe většině tobogánů se jezdí bez potřeby dalších pomůcek, občas je nabízena molitanová podložka. V některých tobogánech je potřeba velký nafukovací kruh s držadly. Pro snížení tření teče po tobogánu voda.\n\nRozšířenou \"městskou legendou\" v různých prostředích, včetně České republiky, je příběh, kdy dochází k častým poraněním na toboganech způsobená žiletkami, či jinými ostrými předměty, které se upevňují na různá místa, kudy projíždějí uživatelé toboganu. V Česku se tento příběh vypráví o tobogánu na koupališti v Zábrdovicích, kde prý Romové přilepili žiletky žvýkačkou.\n\n\n"}
{"id": "299293", "url": "https://cs.wikipedia.org/wiki?curid=299293", "title": "Pavlína Filipovská", "text": "Pavlína Filipovská\n\nPavlína Filipovská (* 28. května 1941 Praha) je česká herečka, zpěvačka, konferenciérka a televizní i rozhlasová moderátorka, dcera herce Františka Filipovského a matka novinářky Pavlíny Wolfové a Johany Spálené.\n\nNarodila se na pražském Žižkově. V roce 1958 začala působit jako hlasatelka televizních pořadů pro děti, v roce 1959 začala vystupovat v divadle Semafor, kde působila jako herečka a zpěvačka, v té době byla velice populární. Proslavila se interpretací písně Jiřího Suchého a Jiřího Šlitra Včera neděle byla. Vystupovala i v Divadle Rokoko a Apollo, zahrála si několik drobnějších roliček ve filmu.\n\nOd roku 1972 pracuje na volné noze, vystupuje v televizi, divadle a zejména v rozhlase.\n\n\n\nViz více v článku - Seznam písní Pavlíny Filipovské\n\nSupraphon - SP\n\n\n\n\n"}
{"id": "299294", "url": "https://cs.wikipedia.org/wiki?curid=299294", "title": "Jošt II. z Rožmberka", "text": "Jošt II. z Rožmberka\n\nJošt II. z Rožmberka (11. listopadu 1430 — 12. prosince, 1467 Nisa) byl biskupem vratislavským, knížetem niským a generálním převorem českých johanitů.\n\nDruhorozený syn Oldřicha z Rožmberka a Kateřiny z Vartemberka vstoupil v mladém věku do řádu johanitů a v roce 1452 se stal jejich generálním převorem. Od roku 1450 byl též proboštem u sv. Víta v Praze, v roce 1453 přijal kněžské svěcení a o tři roky později byl zvolen vratislavským biskupem. Protože byl věrný svému otci Oldřichu II. z Rožmberka, odmítl volit a následně i korunovat českého krále Jiřího z Poděbrad.\n\nDo historie vstoupil jako \"tlustý biskup\", neboť měl prý vřelý vztah k jídlu. Uměl špatně německy, proto kázal raději v latině, té však příliš nerozuměli vratislavští Němci, přestože byl jinak vynikající kazatel. Zemřel ve věku 37 let v roce 1467. Jeho ostatky jsou uloženy ve vratislavské katedrále.\n\n\n"}
{"id": "299295", "url": "https://cs.wikipedia.org/wiki?curid=299295", "title": "Majandra Delfino", "text": "Majandra Delfino\n\nMajandra Delfino (roz. Marialejandra Delfino, 20. únor 1981 Caracas, Venezuela) je herečka, zpěvačka, malířka a tanečnice. Nejlépe známá díky roli Marii DeLucové v seriálu \"Roswell\" a roly \"Jo Pye\" v sitcomu State of Georgia. Je mladší sestrou herečky Marieh Delfino.\n\nJe napůl venezuelského a napůl kubánského původu. Ve třech letech se přestěhovala do USA na Floridu. V deseti letech tančila v ve hře Louskáček s Miamským baletem. V 11 letech se stala členkou pěveckého kvarteta \"China Doll\", žánrem odpovídající Soul-Popu. Kapela si užila svým pět minut slávy, když vystupovala jako předkapela \"Bee Gees\". Rok poté kapelu opustila. S herectvím začínala ve 14 letech. Její jednpu z prvních rolých, prozatím označovanou za největší, byla Maria DeLucová v seriálu \"Roswell\", objevila se také ve filmu \"Vím, co jsi dělal minulý pátek 13.\", parodii na horory, který byl natočen ještě před \"Scary movie\", ale nebyl uveden do kin. Objevila se také v \"The Tony Danza Show\" a \"R.S.V.P.\" a v oscarovém snímku po boku Michaela Douglese - Traffic (2000)\n\nJako zpěvačka vydala dvě alba - \"The Sicks\" a \"Tarte\" a jeden singl - \"Le Prince Bleu D'Arthelius\". Svůj pěvecký talent také zůročila několika písněmi v seriálu Roswell.\n\nV roce 2002 žila se svým kolegou z Roswellu Brendanem Fehrem, v roce 2007 se vdala za Devona Gummersalla se kterým o rok poté rozvedla. Od roku 2011 žije s producentem, hercem a rodákem z Miami Davidem Waltonem se kterým má dceru Cecillii a syna Louse.\n\nOvládá hru na kytaru, piano a violoncello.\n\n"}
{"id": "299296", "url": "https://cs.wikipedia.org/wiki?curid=299296", "title": "Colin Hanks", "text": "Colin Hanks\n\nColin Lewes Hanks (* 24. listopadu 1977 Sacramento, Kalifornie) je americký herec.\n\nNarodil se jako Colin Lewes Dillingham, nejstarší syn herce Toma Hankse a jeho první ženy Samanthy Lewes, která zemřela v roce 2002. Má sestru Elizabeth, a dva poloviční bratry z otcova druhého manželství - Chestera a Trumana.\n\nJako herec se objevil v teenagerovské komedii \"Orange County\" a sci-fi seriálu \"Roswell\". Menší role měl také v \"O.C.\" a \"Bratrstvu neohrožených\". Objevil se též ve filmech \"Králové ro(c)ku\" a \"King Kong\".\n\n"}
{"id": "299297", "url": "https://cs.wikipedia.org/wiki?curid=299297", "title": "Nick Wechsler", "text": "Nick Wechsler\n\nNick Wechsler (* 3. září 1978, Albuquerque, Nové Mexiko, Spojené státy americké) je americký herec, nejlépe známý díky rolím Kylea Valentiho v seriálu \"Roswell\" a Jacka Portera v seriálu \"Pomsta\".\n\nPo odmaturování na střední škole se přestěhoval do Hollywoodu a získal menší roli v televizním filmu \"Příběh jednoho života\". Krátce poté byl obsazen do seriálu \"Knight Rider tým\", kde hrál Kevina \"Treka\" Sanderse. Dále se objevil v seriálech \"Policie z Palm Beach, The Lazarus Man\" a ve filmu \"Nejlepší hra.\"\n\nOd roku 1999 se objevoval na televizních obrazovkách jako Kyle Valenti v seriálu \"Roswell\". Po seriálu se objevil v několika dalších seriálech: \"Malcolm v nesnázích, North Shore, Odložené případy, , Volání mrtvých, It's Always Sunny in Philadelphia \"a \"Šerifové z Texasu\".\n\nBěhem let 2007 a 2008 se objevil v třech epizodách seriálu \"Beze stopy.\" V roce 2008 získal roli ve filmu \"Lie to Me\". \n\nV roce 2011 byl obsazen do hlavní role Jacka Portera seriálu stanice ABC \"Pomsta.\" Poté co seriál v roce 2015 skončil získal roli v seriálu NBC \"Hráč\". V roce 2016 byl obsazen do vedlejší role seriálu \"Chicago P.D.\". Během let 2017 až 2018 hrál v seriálu \"Dynasty\". V roce 2018 začal hrát roli Anthony Cola v seriálu \"Špinaví poldové\".\n\n"}
{"id": "299301", "url": "https://cs.wikipedia.org/wiki?curid=299301", "title": "Orchideoidní mykorhiza", "text": "Orchideoidní mykorhiza\n\nOrchideoidní mykorhiza je symbiotické soužití mezi kořeny rostlin z čeledi \"Orchidaceae\" a převážně stopkovýtrusnými houbami. Je to druh endomykorhizy. Mezi stopkovýtrusné houby, které vstupují do orchideoidní mykorhizy, patří Tulasnella, Sebacina, Thanatephorus, Ceratobasidium, Armillaria a další druhy. \n\nPři klasické orchideoidní mykorhize pronikají houbová vlákna do buněk primární kůry v kořeni hostitele a tvoří v nich smotky (pelotons), které jsou postupně rostlinnými enzymy stráveny, a mají tak pouze omezenou životnost. \n\nRostliny někdy tento druh symbiózy zneužijí a začnou parazitovat na houbě. Tomuto soužití, z něhož houba prospěch nemá, se říká mykotrofie. Jejich semena totiž nemají téměř žádné zásobní látky a v prvních týdnech klíčení potřebují živiny odebírat od svých symbiotických hub. Tím se otáčí směr proudění floému - živiny se při mykotrofii přesunují od houby k rostlině. Houba však musí někde organické látky získávat - a to buď od jiné rostliny (často dřeviny), s kterou tvoří ektomykorhizní svazek, nebo se musí houba vyživovat saprotrofně. \n\nMykotrofně se nevyživují pouze klíčící orchideje, ale i rostliny, které byly dříve považovány za saprofyty. Jsou to hlístník hnízdák (\"Neottia nidus-avis\"), kruštíky či hnilák smrkový (\"Monotropa hypopitys\"). Poslední jmenovaný tvoří zvláštní druh mykorhizy, tzv. \"monotropoidní mykorhizu\".\n\n"}
{"id": "299304", "url": "https://cs.wikipedia.org/wiki?curid=299304", "title": "Minicross", "text": "Minicross\n\nMinicross (rozlišují se typy minicross a minibike) je zmenšený typ motocyklu, určený pro určité formy motokrosu. Oproti ostatním motocyklům, určeným pro tento sport, jsou většinou dvakrát menší, mají dvoutaktový motor o objemu většinou 49 cm, obvykle jezdí na benzín. Tyto zmenšené motocykly jsou určeny jednak pro mladší závodníky, používají je ale i dospělí. Minicross jede cca 55 km/h a minibike cca 70 km/h (záleží dle převodu)-\n\nPodle terénu, pro který jsou určeny, se dělí na dvě formy:\n"}
{"id": "299305", "url": "https://cs.wikipedia.org/wiki?curid=299305", "title": "Lev, čarodějnice a skříň", "text": "Lev, čarodějnice a skříň\n\nskříň (v originále , v překladu použitém na audiokazetách Lev, čarodějnice a šatník) je knížka autora C. S. Lewise z roku 1950, jedna ze sedmi knih Letopisů Narnie.\n\nHlavními hrdiny příběhu jsou čtyři děti, sourozenci, které se za války dostanou do jednoho starého venkovského domu, kde objeví vchod do jiného světa. V něm čas utíká jinak, než v našem světě. V tom jiném světě se vyskytují mluvící zvířata a zvláštní tvorové, jako fauni nebo obři.\n\nJako první se dostane do Narnie Lucie, která se zde seznámí faunem Tumnem. Od něj se dozví, že Narnie je pod vládou kruté čarodějnice a že už mnoho let je zde pouze zima a nikdy žádné Vánoce.\nPozději se do Narnie dostane i Edmund, ten ovšem potká přímo Bílou čarodějnici a od ní dostane za úkol přivést do Narnie a na její hrad i své sourozence. Čarodějnice se totiž obává dávné věštby, která říká, že na trůny v královském hradě Cair Paravel usednou dva synové Adamovi a dvě dcery Eviny, a její vláda tím skončí.\n\nPozději se skutečně dostanou všichni čtyři sourozenci do Narnie, kde zjistí, že faun Tumnus byl zajat čarodějnicí. Setkají se s panem Bobrem, který je vezme do svého příbytku a seznámí je s okolnostmi. Také jim řekne, že se blíží Aslan, mocný lev a pravý vládce Narnie. Edmund uteče za Bílou čarodějnicí, které prozradí, že jeho sourozenci jsou v Narnii a že Aslan se blíží.\n\nOstatní tři děti pospíchají na místo, kde se má Aslan objevit, po cestě potkávají první známky slábnoucí moci čarodějnice — začínající oblevu a Vánočního dědečka, který je obdaruje. Petr dostane jako vánoční dárek meč, Zuzana luk, šípy a kouzený roh, který má přivolat pomoc, a Lucie dostane lahvičku s léčivou tekutinou.\n\nBílá čarodějnice se chystá zabít Edmunda jakožto zrádce, Aslan se však obětuje a nechá se zabít místo něho. Ráno však obživne a pomůže dětem zvítězit v bitvě proti čarodějnici. Její moc je zlomena a Edmund zachráněn.\n\nVšechny čtyři děti se poté ujmou vlády nad Narnií a vládnou po dlouhá léta, dokud jednou, už jako dospělí, při lovu nenarazí na místo, kudy kdysi do Narnie přišly. Vrátí se zpět do našeho světa, kde mezitím neuplynula ani hodina.\nKniha byla v roce 2005 zfilmována.\n"}
{"id": "299306", "url": "https://cs.wikipedia.org/wiki?curid=299306", "title": "Městská autobusová doprava v Pardubicích", "text": "Městská autobusová doprava v Pardubicích\n\nMěstskou autobusovou dopravu v Pardubicích zahájil Dopravní podnik města Pardubic v roce 1950. Od roku 1952 byla autobusová doprava v hlavních směrech nahrazována trolejbusovou a dnes autobusy zajišťují v rámci systému městské hromadné dopravy zejména méně významné přepravní směry a obsluhu přilehlých obcí. Dopravce má dnes formu akciové společnosti. \n\nPrvní pro město významnou autobusovou linku provozovaly už ve třicátých letech mezi Svítkovem, nádražím ČSD, centrem města a Nemošicemi. Tato jediná linka byla používána i pro městskou dopravu, ačkoliv tak nebývala označována. Samostatná městská autobusová doprava v Pardubicích pak byla zavedena až v roce 1950. Provoz byl slavnostně zahájen 3. května na nové lince A (později označené 1) a Dopravní podnik města Pardubic měl pro tuto linku k dispozici vozový park, který obsahoval pouze dva autobusy Škoda 706 RO. V dalších letech probíhal silný rozvoj linkového vedení a vozového parku, přičemž nejdůležitější přepravní směry byly nahrazovány novými trolejbusovými tratěmi. Největšího rozmachu dosáhly autobusy na přelomu 80. a 90. let, kdy měly za úkol obsluhovat rozsáhlá sídliště, kde ještě nebyly nové trolejbusové tratě dostavěny.\n\nAutobusy v Pardubicích jezdí na osmnácti denních linkách, označených 6, 8, 9, 10, 12, 14, 15, 16, 17, 18, 22, 23, 24, 25, 26, 28, 29, 88, dále na dvou nočních linkách 98 a 99 a v letní sezóně je v provozu historická linka 52, obsluhovaná vozem Škoda 706 RTO. Licenční čísla linek začínají trojčíslím 655. Nejexponovanější linkou je č. 6, která jezdí ve špičkách pracovních dnů po 10, v sedle po 15 a o víkendu po 20 minutách. Dalšími silnými linkami jsou 8, 9, 10 a 12. Ostatní linky jezdí většinou jen v pracovní dny nebo je tvoří několik málo spojů.\n\nOd 11. prosince 2011 do 3. března 2013 byla linka 15 prodloužena přes zastávky Opočínek odbočka, Valy, Přelouč Jaselská, Přelouč železniční stanice do zastávky Přelouč, autobusové nádraží.\n\nAutobusový vozový park v Pardubicích byl před nástupem dnešních vozů tvořen podobnými vozy jako jinde v republice, nejvýznamnější z nich byly Škoda 706 RO, Škoda 706 RTO, Karosa ŠM 11 a Ikarus 280.\nDopravní podnik města Pardubic vlastní také další autobusy příměstského a zájezdového typu, které ale nezajišťují provoz městské hromadné dopravy a jsou využívány pouze příležitostně na zájezdy či jako autoškola. V současné době jsou k dispozici tři zájezdové autobusy typů Iveco Magelys, Irisbus Evadys a Karosa LC 936.\n\nVe vlastnictví Dopravního podniku je jeden historický autobus Škoda 706 RTO č. 28 a autobusový přívěs Jelcz PO-1.\n\nV soukromé sbírce dále existuje vůz Karosa B 731 č. 18. \"Pardubický spolek historie železniční dopravy\" vlastní autobus Karosa ŠM 11 č. 8 a vlečný vůz Karosa B 40 (po renovaci bude mít č. 3).\n\nStav k listopadu 2019.\n\nV prodeji jsou jednotlivé jízdenky I.pásmo - město II.pásmo mimo město ( vesnice )). Jednotlivé jízdenky jsou nepřestupní. Funguje také doplňkový prodej jízdenek u řidiče s přirážkou.\n\nV nabídce jsou také nepřenosné čipové karty, které lze použít\n\nJednotlivé jízdenky se kupují v předprodeji (jízdenkové automaty, trafiky, oficiální předprodejní místa DPMP, popřípadě je možné využít doplňkového prodeje jízdenek u řidiče, který ale prodává jízdenky se značnou přirážkou k ceně. Časovou jízdenku lze zakoupit pouze v předprodejních místech DPMP.\n\nNa nočních linkách 98 a 99 platí zvláštní nepřestupní jízdné 20 Kč při platbě městskou kartou v autobusu a 25 Kč při platbě v hotovosti u řidiče.\n\nV denní době (4:00–20:00 hod) mohou cestující v Pardubicích do každého prostředku nastupovat středními a zadními dveřmi a kontrolu jízdenek neprovádí řidič, ale revizoři. Cestující s neoznačenou jízdenkou si ji uvnitř autobusu označí v označovacích strojcích, které jsou u všech dveří. Výjimku tvoří cestující, kteří mají v plánu zakoupit si jízdenku u řidiče – ti musí nastoupit předními dveřmi, stejně jako cestující se zrakovou vadou. Cestující vystupují středními a zadními dveřmi.\n\nMezi 20. hodinou večerní a čtvrtou hodinou ranní musí všichni cestující nastupovat pouze předními dveřmi a prokazovat se u řidiče platným jízdním dokladem. V této době se musí z vozidla vystupovat pouze středními a zadními dveřmi. Výjimkou jsou cestující s dětským kočárkem a cestující na invalidním vozíku, ti nastupují dveřmi, u kterých je umístěn prostor na kočárky a invalidní vozíky.\n\nNa nočních linkách, se rovněž nastupuje pouze předními dveřmi, a vystupuje středními a zadními dveřmi. Na nočních linkách neplatí jízdné z předprodeje a je nutné platit čipovou kartou nebo přímo v hotovosti u řidiče.\n\n\n\n"}
{"id": "299307", "url": "https://cs.wikipedia.org/wiki?curid=299307", "title": "Skalský", "text": "Skalský\n\nPřírodní památka Skalský, či Skalský rybník (ev.č. 992) je rybník, nalézající se severovýchodně od obce Skály v okrese Písek, který je vyhlášen jako přírodní památka na ochranu rostlinných a živočišných druhů. Rybník s přilehlými břehy a lesnatým porostem pod hrází je chráněn od roku 1986. Správu nad památkou vykonává AOPK České Budějovice.\n\nPřírodní památka se rozkládá na území 12,82 ha a okolo památky se současně nachází v severovýchodním směru 140 metrové ochranné pásmo, v ostatních směrech 50 metrů. Vnitřní část památky je vyznačena dvěma červenými pruhy. Území leží z geomorfologického hlediska v oblasti Českobudějovické pánve (konkrétněji jejího podcelku Putimská pánev a okrsku Kestřanská pánev).\n\nChráněné území se rozkládá v okrese Písek v jižních Čechách 1,5 km východně od obce Skály, kde leží mezi dvojicí frekventovaných železničních tratí z Protivína do Strakonic (č. 190) a do Písku (č. 200).\n\nPřírodní památka byla vyhlášena 4. prosince 1985 vyhláškou okresního národního výboru Písek s datem účinnosti 1. února 1986. Svůj název přírodní památka dostala dle rybníka, který se na lokalitě nachází a který zabírá významnou část území. Na jaře 2008 byl rybník z části vypuštěn. Pod hrází se nacházel vzrostlý lužní les, ve kterém se nacházejí značné mokřady.\n\nZ rostlin pak bazanovec kytkokvětý (\"Lysimachia thyrsiflora\"), prstnatec májový (\"Dactylorhiza majalis\"), žebratka bahenní (\"Hottonia palustris\"), kosatec žlutý (\"Iris pseudacorus\"), žluťucha lesklá (\"Thalictrum lucidum\"), ostřice pobřežníý (\"Carex riparia\") a jiné.\n\nVyskytují se zde 3 chráněné ptačí druhy v podobě husy velké (\"Anser anser\"), kopřivky obecné (\"Anas strepera\") a rybáka obecného (\"Sterna hirundo\"). Další chráněné druhy byly pozorovány v okolí na přilehlých loukách a porostech. Jedná se například o kriticky ohroženého břehouše černoocasého (\"Limosa limosa\"), či vodouše rudonohého (\"Tringa totanus\"), žluva hajní (\"Oriolus oriolus\") atd. Z obojživelníků se zde vyskytuje kuňka obecná (\"Bombina bombina\"). V minulosti se zde vyskytoval i orlovec říční (\"Pandion haliaetus\").\n\nPředmět ochrany je spojen s ornitologicko-botanickým významem oblasti.\n\n"}
{"id": "299315", "url": "https://cs.wikipedia.org/wiki?curid=299315", "title": "Malatya (provincie)", "text": "Malatya (provincie)\n\nMalatyjská provincie je tureckou provincií, nachází se ve východní části Malé Asie a regionu Východní Anatolie. Rozloha provincie činí 12 313 km, v roce 2006 zde žilo 923 248 obyvatel. Hlavním městem je Malatya. Provincie je slavná pěstováním meruněk.\nMalatyjská provincie se administrativně člení na 14 distriktů:\n"}
{"id": "299328", "url": "https://cs.wikipedia.org/wiki?curid=299328", "title": "Parmské vévodství", "text": "Parmské vévodství\n\nParmské vévodství (italsky ) byl samostatný stát vzniklý roku 1545 v severní Itálii osamostatněním území na jih od řeky Pád od Milánského vévodství. Vévodství vzniklo jako léno pro nelegitimního syna papeže Pavla III.\n\nOd roku 1556 byl stát znám také jako Vévodství Parmy a Piacenzy (italsky ), protože došlo k faktickému sjednocení v osobě vévody Ottavia Farnese. V době Bourbonsko-parmské dynastie došlo k dalšímu rozšíření v podobě Vévodství Parmy, Piacenzy a Guastally (italsky ).\n\nPiera Luigi Farnese a hlavním městem se stala Parma.\n\nRoku 1556, druhý vévoda z Parmy, Ottavio Farnese, získal i město Piacenza, čímž se stal vévodou z Piacenzy a od té doby byl jeho stát znám jako \"Vévodství Parmy a Piacenzy\" () farneská dynastie poté ve Vévodství Parmsko-Piacenzkém vládla do roku 1731, kdy vévodskou korunu zdědil mladší syn španělského krále Karel, jehož matka Alžběta Farnese byla dědičkou Parmského vévodství. Karel Španělský poté vládl v Parmě až do konce války o polské následnictví roku 1735, kdy ji Karel Španělský výměnou za Království obojí Sicílie připojil ke Svaté říši římské.\n\nHabsburkové však v Parmském vévodství vládli jen do roku 1748, kdy je Cášský mír přiřkl zpět Bourbonům v podobě nového vévody z Parmy Filipa, mladšího bratra Karla Španělského. Filip jako vévoda se tak stal zakladatelem parmské větve bourbonské dynastie.\n\nRoku 1796 bylo Vévodství Parmy a Piacenzy okupováno francouzskou armádou generála Napoleona Bonaparta. Podle smlouvy z Aranjuez roku 1801 vévoda Ferdinand formálně souhlasil s připojením vévodství k Napoleonovi. Území Parmského vévodství bylo připojeno k Cisalpinské republice, roku 1802 do roku 1805 k Italské republice a nakonec v letech 1805 až 1808 napoleonskému Italskému království. Roku 1808 bylo Parmské území přímo připojeno k Francouzskému císařství jako departement Taro.\n\nRoku 1815 bylo Vévodství Parmy a Piacenzy obnoveno Vídeňským kongresem, který jej přiřkl jako odstupné manželce sesazeného Napoleona Bonaparta, Marii Luise Habsburské, která zde po zbytek života vládla se svým milencem (později manželem) hrabětem Neippergem. Stát byl přejmenován na Vévodství Parmy, Piacenzy a Guastally a tento název mu zůstal po zbytek jeho existence.\n\nPo smrti Marie Luisy roku 1847 se k vládě navrátila parmská větev Bourbonů, která zatím vládla v malém Vévodství Lucca. Bourbonská dynastie vládla do roku 1859, kdy byli vyhnáni revolucí, která následovala po sardinském vítězství nad Rakouskem ve válce za italskou nezávislost.\n\nVévodství Parmy, Piacenzy a Guastally a Vévodství Lucca se poté připojila k Toskánskému velkovévodství a Modenskému vévodství a tyto státy vytvořily v prosinci 1859 Spojené středoitalské provincie, které byly v břernu 1860 připojeny k Sardinskému království.\n\nBourbonská dynastie si na titul parmského vévody dělá nároky dodnes. Současným pretendentem titulu je od roku 1977 Carlos Hugo.\n\n\n"}
{"id": "299338", "url": "https://cs.wikipedia.org/wiki?curid=299338", "title": "Ryanair", "text": "Ryanair\n\nRyanair je irský nízkonákladový letecký dopravce se sídlem v Dublinu. V roce 2016 byl Ryanair největší aerolinkou podle přepravených cestujících v Evropě, přepravil 117 milionů cestujících. K roku 2019 má 13 000 zaměstnanců. Destinace Ryanair se nachází převážně v Evropě, dále v Africe a na Středním východě. Výkonným ředitelem společnosti je Michael O'Leary. Společnost se jmenuje dle irského podnikatele Tonyho Ryana. \n\nRyanair provozuje více než 400 letadel Boeing 737-800, přičemž jedno letadlo 737-700 se používá především pro nepravidelné lety. Strategie společnosti je založená na co nejnižších cenách letenek. Společnost se snaží co nejvíce spořit, od letišť žádá co nejnižší poplatky, používá jeden typ letadla, pokud je to možné, využívá letiště na okrajích nebo mimo cílových měst. \n\nNejvětším konkurentem této letecké společnosti je anglický easyJet.\n\nSpolečnost zahájila svoji činnost v roce 1985, rok po založení, kdy začala létat jedním 15místným turbovrtulovým letadlem Embraer EMB 110 Bandeirante na lince Waterford – Londýn/Luton. Poté, co se kolem roku 1997 tato letecká společnost rychle rozrůstala na území Spojeného království, využila získané peníze na rozšíření svého působení po celé Evropě. Od té doby prošla výraznou expanzí; v roce 2008 byl Ryanair co do počtu přepravených cestujících největším leteckým dopravcem v Evropě, v celosvětovém měřítku zaujal šestou pozici. \n\nDne 27. srpna 2009 se vedení Ryanairu rozhodlo investovat půl milionu eur do kampaně pro schválení Lisabonské smlouvy v Irsku.\n\nOd března roku 2017 Ryanair začal nabízet lety s přestupem. Od května 2017 začal spolupracovat (codeshare) se španělskou společností Air Europa, na svém webu prodává její dálkové linky.\n\nOd 16. května 2017 začala letecká společnost Ryanair prodávat letenky s přestupem na italském letišti Fiumicino v Římě. Následovaly lety s přestupem na letišti Milán–Bergámo od 3. července 2017 a další.\n\nV září 2017 začala zatím největší krize za celou existenci společnosti, Ryanair totiž začal škrtat až 50 letů denně (necelé 2 % všech letů). Důvodem jsou zaměstanci, kteří si začali brát dovolené a aerolinie nemá kapacity, jak by je nahradila, aby lety zároveň byly načas. Situace se týká přibližně 700 tisíc cestujících, kteří cestují v září či říjnu 2017. Jedním z důvodů nedostatku personálu je přecházení ke konkurenční norské společnosti Norwegian. Akcie společnosti se v závislosti na situaci propadly o přibližně 1,3 %. Dne 7. října 2017 oznámil provozní ředitel společnosti Michael Hickey své odstoupení kvůli nastalé situaci a zhoršení jména společnosti.\n\nRyanair začal poprvé působit v Česku na letišti Brno-Tuřany. V roce 2019 šéfka marketingu Ryanair v Česku řekla, že se společnost chce stát jedničkou v počtu přepravených pasažérů v Česku, přičemž již na začátku 2019 roku měl Ryanair přibližně 15 % trhu. V současnosti provozuje následující linky z těchto letišť (prosinec 2019): \n\nOd roku 2005 Ryanair provozuje přímou linku mezi Brnem a Londýnem (Stansted). Od zimního letového řádu 2010 zahájila společnost novou linku Brno – Milán/Bergamo. Od poloviny dubna 2011 mělo mít brněnské letiště i sezónní spojení se španělským Alicante. V roce 2008 zrušila linku do španělské Girony. V roce 2017 létala společnost z Brna již pouze na letiště Londýn Stansted. Od 28. října 2018 byla po letech obnovena linka do Milána. Od 2. dubna 2019 odsud létá pravidelná linka také na letiště Berlín-Schönefeld.\n\nDne 7. listopadu 2007 Ryanair zařadil poprvé mezi své destinace pražské Letiště Václava Havla a zahájil pravidelnou linkou z Dublinu, později přibyla i spojení z Prahy do Frankfurtu/Hahnu v Německu, anglického Birminghamu a švédského Stockholmu (letiště Skavsta). V roce 2008 záhajila společnost linku Praha – East Midlands (poblíž anglického Nottinghamu), tu ale po roce zrušila kvůli malé vytíženosti.\n\nV dubnu 2010 po neúspěšném jednání s letištěm Praha-Ruzyně o snížení letištních tax Ryanair oznámil, že na tomto letišti ukončí od zimního letového řádu své působení. Po necelých čtyřech letech v roce 2014 se ale Ryanair do Prahy vrátil s linkami do Londýna a Dublinu. 30. října 2016 zahájil Ryanair nové linky do Říma–Ciampina a Milána–Bergama. Na podzim 2016 společnost létala pravidelně z Prahy celkem do čtyř evropských zemí a 7 destinací – Belgie (Brusel–Charleroi), Irska (Dublin), Itálie (Řím–Ciampino, Milán–Bergamo, Trapani), Spojené království (Londýn–Stansted, Liverpool).\n\nDne 30. října 2016 začal Ryanair na pražském letišti provozovat základnu. Praha se stala novým domovským letištěm dvou Boeingů 737-800 (EI-DCX, EI-DLD), zároveň byla zahájena zimní sezóna, v které odsud létal do pěti pravidelných destinací.\n\nSe začátkem zimní sezóny 2017 dne 29. října 2017 otevřel Ryanair z Prahy sedm nových linek. Tři do Španělska, jednu do Itálie, Nizozemska, Polska a Maďarska. \n\nSe začátkem zimní sezóny 2018 až 2019 zahájil Ryanair pět nových linek. Od letní sezóny 2019 bude spouštět nových linek celkem jedenáct, přičemž v Praze začne bázovat další dvě letadla. Na zimní sezónu 2019/2020 Ryanair přidal opět jedno letadlo, kterých je celkem tedy v Praze pět. \n\nRyanair na Letišti Leoše Janáčka v Ostravě působí od 4. června 2013, kdy byl zahájen provoz pravidelné linky do Londýna–Stanstedu. Mezi 30. říjnem 2016 až 4. dubnem 2019 odsud létal Ryanair dvakrát týdně do Milána–Bergama. \n\nDne 5. září 2017 byl zahájen provoz pravidelné linky Pardubice – Londýn/Stansted s třemi frekvencemi týdně (út, čt, so). Původně měla být tato linka zahájena až o dva necelé dva měsíce později, 30. října. Ryanair zahájení přesunul na 5. září kvůli velkému zájmu. Od 26. března 2018 byla zahájena také sezónní linka do španělského Alicante.\n\nDomovským letištěm aerolinií je Dublin International Airport. Největším letištěm, kde Ryanair operuje, je ale letiště Londýn Stansted. Celkem má Ryanair svá letadla rozmístěná v 84 evropských a afrických základnách, mezi ně patří od října 2016 i to v Praze, seznam je z září 2016: Alghero, Alicante, Barcelona, Bari, Birmingham, Bologna, Bournemouth, Brémy, Brindisi, Bristol, Brusel-Charleroi, Cagliari, Cork, Dublin, Düsseldorf-Weeze, East Midlands, Edinburgh, Faro, Frankfurt-Hahn, Girona, Glasgow-Prestwick, Gran Canaria, Kaunas, Kerry, Lanzarote, Leeds-Bradford, Liverpool, Londýn-Luton, Londýn-Stansted, Madrid, Málaga, Malta, Milán-Bergamo, Oslo-Rygge, Pescara, Pisa, Porto, Praha, Reus, Řím-Ciampino, Sevilla, Shannon, Stockholm-Skavsta, Tenerife South, Trapani a Valencie.\n\nV květnu 2019 čítala flotila Ryanair 431 letounů, přičemž dalších 135 bylo objednáno. Průměrné stáří flotily bylo 7,4 let.\nSpolečnost Ryanair v minulosti provozovala následující typy letadel:\n\n\n"}
{"id": "299342", "url": "https://cs.wikipedia.org/wiki?curid=299342", "title": "Lakedaimón (mytologie)", "text": "Lakedaimón (mytologie)\n\nLakedaimón (starořecky \"Λακεδαίμων\", latinsky \"Lacedaemon\") je v řecké mytologii zakladatelem lakedaimónského království s hlavním městem Spartou. \n\nJeho otcem byl nejvyšší olympský bůh Zeus, matkou Plejáda Taygeté. Oženil se se Spartou, dcerou říčního boha Euróta, boha stejnojmenné řeky, která protéká Spartou a vlévá se do Lakónské zátoky. \n\nKrál Lakedaimón poté vládl na Eurótově území, nově vzniklé království nazval svým jménem Lakedaimón. Nově založil také hlavní město, to pojmenoval po své manželce Sparta. Z manželství se narodili synové Amyklás a Hímeros a dcery Eurydika (není totožná s Orfeovou manželkou), Asiné a Kléodiké. \n\nNásledníkem trůnu se stal Amyklás, který později poblíž Sparty založil město Amykly. Po něm kraloval Periérés, pak Tyndareós, po něm Meneláos, který se oženil s krásnou Helenou, kvůli níž byla rozpoutána trojská válka. \n\n"}
{"id": "299345", "url": "https://cs.wikipedia.org/wiki?curid=299345", "title": "Lotharingie", "text": "Lotharingie\n\nLotharingie (název od latinského \"Lotharii regnum\") byl krátkodobý státní útvar v západní Evropě vytvořený v důsledku Verdunské smlouvy jako část tzv. Středofranské říše. Sloužil jako nárazníkový stát mezi Východofranskou a Západofranskou říší. Jméno Lotharingie je odvozeno od jediného vládce, který v této zemi panoval - Lothara II. Vzhledem k tomu, že neměl žádné legitimní potomky, tato oblast byla poté rozdělena mezi jeho strýce Karla II. Holého a Ludvíka Němce na základě Meersenské smlouvy. Později celé území přešlo pod vládu Východofranské říše jako vévodství lotrinské.\n\nRoku 843 byla po smrti Ludvíka Pobožného Franská říše rozdělena mezi jeho tři syny; Lothara (který získal Itálii, Burgundsko, pruh území mezi Východofranskou a Západofranskou říší a titul císaře), Karla II. Holého (jemuž bylo přiřčeno území pozdější Západofranské říše, resp. dnešní Francie) a Ludvíka Němce (jenž vládl ve Východofranské říši, která se později stane Svatou říší římskou). Lothar I. vládl patnáct let a těsně před smrtí rozdělil území opět mezi své tři syny, přičemž nejstarší Ludvík II. Italský získal titul císaře a území v Itálii, Karel získal Provence a titulárně i Burgundské království, Lothar II. pak nárazové pásmo mezi říší svých dvou strýců, Karla Holého a Ludvíka Němce. Lothar II. vládl vcelku nesourodému území, které zahrnovalo části dnešního Nizozemí, Belgie, Lucemburska, rýnských oblastí Německa, Alsaska a Lotrinska (přičemž Lotrinsko je právě francouzská zkomolenina jména Lotharingie, tedy \"území, kde vládne Lothar\"). Lothar II. však svému území ve skutečnosti nijak nevládl a krom několika výprav proti normanským pirátům se jeho snaha zaměřovala spíše na úsilí rozvést se se svojí ženou Theutbergou a eventuálně si vzít svoji milenku Waldradu. To zároveň ovlivňovalo i jeho vztahy s Karlem Holým i Ludvíkem Němcem, kteří měli o území Lotharingie zájem. Lothar II. totiž měl jediného nemanželského syna Huga a pouze sňatek s Waldradou mohl z Huga udělat právoplatného dědice trůnu. Když však konečně jeho původní žena Teutberga roku 869 svolila k rozvodu, Lothar II. záhy umřel na chřipku, jeho syn byl Karlem Holým i Ludvíkem Němcem prohlášen za nelegitimního dědice a celá Lotharingie byla smlouvou z Meersenu v roce 870 rozdělena mezi Východofranskou a Západofranskou říši. Hugo pak byl následně odškodněn rozsáhlými statky v Alsasku. Jako pozůstatek bylo vytvořeno Jindřichem Ptáčníkem vévodství lotrinské, které existovalo až do roku 1766, kdy bylo obsazeno Francií.\n\n"}
{"id": "299347", "url": "https://cs.wikipedia.org/wiki?curid=299347", "title": "Jak kočka dostala padáka", "text": "Jak kočka dostala padáka\n\nJak kočka dostala padáka (anglicky \"Puss Gets the Boot\") je vůbec první animovaná groteska z pozdějšího mnohadílné série \"Tom a Jerry\". V amerických kinech měla premiéru 10. února 1940. Zvláštností je, že se zde kocour a myšák jmenují ještě Jasper a Jynx, zatímco v dalších dílech se už jmenují Tom a Jerry. Také kreslaná podoba obou zvířecích rivalů se ještě znatelně liší od jejich podoby v pozdějších dílech.\n\nKocour Jasper zde honí myšáka, který se jmenuje Jynx, po chvíli ho napadne, že by mohl na zeď inkoustem namalovat falešnou myší díru a k ní přemístí cedulku s nápisem \"Domov, sladký domov\", kterou Jynx mívá u svojí díry. Jynx mu na to skočí, snaží se marně dostat do falešné díry, přičemž se omlátí o zeď. Jasper pak sleduje reakce Jynxe, ale po chvíli Jynx využije příležitosti a píchne Jaspera svým drápkem do oka, ten bolestí vyskočí a rozbije dekorativní antický sloup. Toho si všimne jeho panička, která dá mu koštětem za vyučenou a Jasperovi řekne, že jestli něco ještě rozbije, tak půjde z domu. To uslyší Jynx a začne schválně shazovat číše, talíře a jiné nádobí, zatímco Jasper se je snaží chytat. Později, když má náruč plnou vysokého sloupu talířů, šálků a mís, tak se s ním Jynx snaží zatřást, aby Jasperovi vše popadalo, což se také stane, Jasper opět dostane koštětem od svojí paničky a ta ho vyhodí z domu. A Jynx se nyní spokojeně vrací do svojí skutečné myší díry.\n"}
{"id": "299349", "url": "https://cs.wikipedia.org/wiki?curid=299349", "title": "Seznam dílů seriálu Tom a Jerry", "text": "Seznam dílů seriálu Tom a Jerry\n\nToto je seznam dílů seriálu \"Tom a Jerry\". Podobně jako v případě českého \"Krtečka\" jde spíše o sled krátkých filmů, natočených v rozsáhlém časovém rozpětí od roku 1940 až do roku 2005. Původní sérii 114 dílů pořídili režiséři William Hanna a Joseph Barbera v hollywoodském animačním studiu společnosti Metro-Goldwyn-Mayer. V 60. letech navázal na jejich práci režisér Gene Deitch v pražském studiu Snyder's Rembrandt Films a Chuck Jones v hollywoodském studiu MGM. Několik dalších snímků bylo dodatečně pořízeno i po roce 2000.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "299352", "url": "https://cs.wikipedia.org/wiki?curid=299352", "title": "Bombus", "text": "Bombus\n\nBombus je klient pro XMPP/Jabber určený pro mobilní telefony s podporou Javy. Mezi jeho zajímavé vlastnosti patří podpora komprese přenášených dat, což může snížit náklady na komunikaci, a přenos souborů (tzv. In-Band Bytestreams metodou, kterou podporuje např. Jabber Disk na serveru Jabbim). Program již také obsahuje českou lokalizaci.\n\n\n"}
{"id": "299354", "url": "https://cs.wikipedia.org/wiki?curid=299354", "title": "Země izraelská", "text": "Země izraelská\n\nZemě izraelská (: אֶרֶץ יִשְׂרָאֵל, \"Erec Jisra'el\") je název Izraele, který označuje území, jež podle židů Bůh přislíbil izraelskému národu. Nekopíruje současné politické hranice Státu Izrael (tj. na západ od řeky Jordán), ale označuje celou biblickou zem.\n\nNázev „Země izraelská“ je doslovným překladem hebrejského názvu „ארץ ישראל“ (\"Erec Jisra'el\"), který lze nalézt v Tanachu. \n\nJméno Izrael (ישראל, \"Jisra'el\") bylo poprvé dáno patriarchu Jákobovi po jeho zápase s andělem (doslova znamená „Bůh zápasí“). Později se také používá pro označení židovského lidu, jakožto potomků patriarchy Jákoba (\"ab bnej Jisra'el\", „lid dětí Izraele“).\n\nŽidovský národ, který vzešel z dvanácti potomků Izraele (patriarchy Jákoba) se označuje jako „Děti Izraele“ (hebr.: בני ישראל, \"bné Jisra'el\"). Označuje se také jako izraelský národ nebo Izraelité. Území, které Bůh přislíbil Abrahámovi a které Izraelité získali od Kanaánců, se proto označuje jako Země izraelská. Tohoto historického označení často používá i moderní Stát Izrael („מדינת ישראל“, \"Medinat Jisra'el\").\n\nTanach obsahuje množství různých popisů hranic Země izraelské. Tři hlavní pasáže jsou Genesis 15:18-21, Numeri 34:1-15 a Kniha Ezechiel 47:13-20.\n\nNumeri 34:1-15 popisuje zemi osídlenou Izraelity po Exodu. Kmeny Rúben, Gad a polovina kmene Manases dostali zemi východně od řeky Jordán. Numeri 34:1-13 detailně popisuje hranice území přiděleného zbývajícím kmenům. Celé území se nazývá země Kanaánská \n\nKniha Ezechiel 47:13-20 poskytuje vymezení hranic po Babylonském exilu. Toto vymezení vychází z proroctví proroka Ezechiela o návratu kmenového rozdělení Země zaslíbené po návratu z jejich zajetí.\n\nNumeri 34 a Ezechiel 47 představují částečně rozdílné, ale zároveň podobné hranice, které zahrnují současný Libanon, Západní břeh Jordánu a Pásmo Gazy a Izrael bez jižní části Negevské pouště a Ejlatu. Zahrnuty jsou také malé části dnešní Sýrie.\n\nKratší popisy Země izraelské lze také naleznout v Exodu 23:31, Deuteronomiu 1:6-8, 11:24 a Knize Jozue 1:4.\n\nZnámá biblická věta používaná pro vymezení území osídlených Izraelity je „od Danu po Beerševu“ (nebo jeho variace „od Beerševy po Dan“), která se objevuje v následujících verších: Soudců 20:1, První Samuelova 3:20, Druhá Samuelova 3:10, 17:11, 24:2, 24:15, První Královská 4:25, 1. Letopisů 21:2 a 2. Letopisů 30:5.\n\nPodle židovského náboženského práva mohou být některé náboženské předpisy platné pouze na Židy žijící v Zemi izraelské a v některých oblastech Jordánska a Sýrie (které se pokládají za součást biblického Izraele). Mezi tyto předpisy se zahrnují předpisy zemědělského práva jako například Šmita (sabatický rok); předpisy o desátku; charitativní zvyky během hospodaření a zákony týkající se zdadění. Uvádí se, že 26 z celkových 613 micvot jsou platné pouze na území Země izraelské. Mnoho zákonů a příkazů z časů starověku je užíváno i v současném Státu Izrael. Na druhou stranu jiné nebyly obnoveny, jelikož je Izrael sekulární stát.\n\n\n"}
{"id": "299357", "url": "https://cs.wikipedia.org/wiki?curid=299357", "title": "Gera (řeka)", "text": "Gera (řeka)\n\nGera je řeka v Německu, která protéká spolkovou zemí Durynsko. Je to pravostranný přítok řeky Unstruty, vlévající se do ní severně od města Gebesee v nadmořské výšce 150 m. Délka toku činí 85 km. Plocha jejího povodí měří 1089,9 km². V místě ústí má Gera větší povodí než samotná Unstruta (832 km²).\n\nŘeka Gera vzniká soutokem řek Wilde Gera a Zahme Gera ve městě Plaue v nadmořské výšce 327 m. Obě zdrojnice pramení v Durynském lese. Wilde Gera je delší a vodnější. Délka jejího toku činí 22,8 km. Zahme Gera je dlouhá 19,0 km. Gera teče po celé své délce převážně severním směrem.\n\n\nPrůměrný průtok u ústí činí 6,6 m³/s.\n\nHlásné profily:\nPlaue, Arnstadt, Erfurt a Gebesee.\n\n"}
{"id": "299362", "url": "https://cs.wikipedia.org/wiki?curid=299362", "title": "Giuseppe Cesari", "text": "Giuseppe Cesari\n\nGiuseppe Cesari (1568 Arpino – 3. června 1640 Řím) byl italský manýristický malíř, také známý jako Il Giuseppino a zvaný Cavalièr d'Arpino, protože byl jmenován \"Cavaliere di Cristo\" svým patronem, papežem Klementem VIII.. Byl podporován i papežem Sixtem V..\n\nCesariho otec pocházel z obce Arpina, kde se narodil i Giuseppe. Vyučil se v Římě u Pomarancia, v letech 1589 - 1591 žil v Neapoli, pak se do Říma vrátil.\nByl mužem citlivého a popudlivého charakteru. Jeho bratr Bernardino Cesari byl jeho asistentem.\nCesari se roku 1585 stal členem Accademia di San Luca. Roku 1607 byl krátce uvězněn novou papežskou administrativou.\n\nJeho přímými následovníky byli jeho synové Muzio (1619-1676) a Bernardino († 1703). Jeho žáky byli také Pier Francesco Mola (1612-66), Francesco Allegrini da Gubbio, Guido Ubaldo Abatini, Vincenzo Manenti a Bernardino Parasole. Jeho nejznámějším učedníkem byl Caravaggio. V letech 1593-94 byl Caravaggio zaměstnán v Cesariho dílně jako malíř květin a ovoce.\n\n\nV Obrazárně Pražského hradu je obraz na mědi \"Obrácení sv. Pavla\" z roku 1600, pocházející ze sbírek císaře Rudolfa II.\n\n"}
{"id": "299367", "url": "https://cs.wikipedia.org/wiki?curid=299367", "title": "Wolfsberg (Korutany)", "text": "Wolfsberg (Korutany)\n\nWolfsberg (česky \"Vlčí Hora\", slovinsky \"Volšperk\") je rakouské okresní město okresu Wolfsberg ve spolkové zemi Korutany. Leží na řece Lavant, v nadmořské výšce 463 m, 58 km severovýchodně od Celovce (německy Klagenfurt am Wörthersee). Žije zde obyvatel. Je třetím největším městem Korutan.\n\nMěstem prochází od severu k jihu dálnice A2 (\"Süd Autobahn\") a souběžně s ní také Zemská silnice B70 (Packer Straße).\nMimo to také městem prochází železniční trať. V blízkosti města se nachází i sportovní letiště.\n\n\n\n"}
{"id": "299369", "url": "https://cs.wikipedia.org/wiki?curid=299369", "title": "Senát Spojených států amerických", "text": "Senát Spojených států amerických\n\nSenát Spojených států amerických, anglicky United States Senate, je horní komora dvoukomorového Kongresu Spojených států. Dolní komorou je Sněmovna reprezentantů Spojených států amerických, nicméně Ústava Spojených států amerických označení horní a dolní komora nepoužívá a podle ní je postavení obou komor rovnocenné.\n\nMístem schůzí Senátu je severní křídlo Kapitolu.\n\nExistence senátu je zakotvena v Ústavě od roku 1787, jeho hlavním úkolem mělo být vyvažovat postavení států bez ohledu na jejich velikost. První zasedání celého Kongresu bylo svoláno 4. března 1789 do newyorské Federal Hall, senátoři se 6. dubna téhož roku dohodli na kvóru a zvolili si svého vrátného, sekretáře a kaplana. Horní komoru tehdy tvořilo 26 zástupců jednotlivých států, dělili se na příznivce a odpůrce vlády prezidenta Washingtona, což předznamenalo pozdější vznik Demokraticko-republikánské a Federalistické strany. Prvním předsedou ex officio se stal John Adams, prvním předsedou pro tempore John Langdon. Od roku 1790 zasedal ve Filadelfii, v roce 1800 již natrvalo přesídlil do budovy Kapitolu. Členy Senátu nominovaly jednotlivé státy, až od roku 1913 byl prosazen sedmnáctý dodatek Ústavy, který umožnil jejich přímou volbu.\n\nV Senátu má každý z 50 států Unie dva zástupce (zatímco počet členů Sněmovny reprezentantů je úměrný počtu obyvatel státu), což zaručuje vzájemnou rovnost. Každý senátor je volen přímo (podle XVII. dodatku Ústavy z roku 1913; do té doby je volily parlamenty států, i když některé postupně přešly na potvrzování lidové volby) na šestileté období, přičemž každý sudý rok se obmění třetina. Senátoři (z jednoho státu nebo při jiném vzájemném porovnávání) se tradičně rozlišují na starší a mladší (\"senior, junior\") podle délky, kterou už v Senátu strávili.\n\nZákladní roční plat senátora činí 174 000 dolarů, předseda pro tempore a hlavní představitelé zastoupených stran si přijdou až na 193 400 dolarů. Nejbohatším senátorem je Mark Warner s majetkem asi čtvrt miliardy dolarů.\n\n\"Předsedou Senátu ex officio\" je viceprezident Spojených států amerických, který může hlasovat jen v případě rovnosti hlasů. Po 2. světové válce viceprezident předsedá jen málokdy a účastní se pouze při ceremoniálních příležitostech (jako skládání slibu nových senátorů nebo společné schůze obou komor), případně v situaci, kde se očekává potřeba rozhodnout patové hlasování.\n\nPokud není přítomen, předsedá \"předseda pro tempore\" (\"President pro tempore\", latinsky „toho času“ ) . Na základě tradice je za předsedu volen nejdéle sloužící senátor většinové strany. Ani on však obvykle nepředsedá sám, ale deleguje to na mladší senátory své strany, obvykle po hodinových blocích. Často jsou předsedáním pověřováni nejnověji zvolení senátoři, aby se seznámili s pravidly a procedurami.\n\nV legislativním procesu při schvalování zákonů jsou obě komory rovnocenné. Proto se nehovoří o klasickém dělení na \"dolní\" a \"horní\" komoru zastupitelského orgánu. Zákon lze navrhnout v každé z nich, a také jeho přijetí a projednání musí být uskutečněno v obou komorách.\n\nSenátu byly dány další pravomoci, kterými může „brzdit a vyvažovat“ moc výkonnou. Například prezident Spojených států amerických nemůže bez prodiskutování nebo souhlasu Senátu ratifikovat mezinárodní smlouvy nebo jmenovat některé členy své administrativy, jakožto například velvyslance, členy federálních soudů (včetně Nejvyššího soudu Spojených států), členy vlády a členy rady Federálního rezervního systému.\n"}
{"id": "299374", "url": "https://cs.wikipedia.org/wiki?curid=299374", "title": "Mravenec (rozcestník)", "text": "Mravenec (rozcestník)\n\nSlovo Mravenec má více významů:\n\n\n\n"}
{"id": "299376", "url": "https://cs.wikipedia.org/wiki?curid=299376", "title": "Protipovodňová ochrana Prahy", "text": "Protipovodňová ochrana Prahy\n\nProtipovodňová ochrana Prahy se ukázala být nutnosti již po povodních na Moravě v roce 1997, dalším impulsem byla povodeň v roce 2002, kdy Vltava zaplavila podstatnou část pražského metra a rozsáhlá území, například téměř celý Karlín. V následujících letech se stal systém protipovodňové ochrany, na němž se začínalo pracovat už po roce 1997, ještě významnější prioritou. Výstavba zásadních částí probíhala od roku 1999 v osmi etapách a mnoha podetapách, zejména v letech 2004–2008. Nejprve probíhala výstavba v centrální části města, po skončení koncepční diskuse i v některých okrajovějších částech. O některých územích bylo rozhodnuto, že je neefektivní je před zatopením Vltavou nebo Berounkou chránit.\n\nCelkové náklady byly odhadovány na tři a čtvrt miliardy Kč - pro srovnání, jen obnova metra zatopeného v roce 2002 stála asi 7 miliard. V roce 2014 jsou celkové náklady odhadovány na 4,3 mld. Kč a ke konci roku 2012 bylo proinvestováno 3,9 mld. Kč. První etapy financovalo přímo město Praha, pro zbývající části se město snažilo získat podporu ze státního rozpočtu i příslušných evropských fondů. V srpnu 2007 dostala Praha státní dotaci 0,6 miliardy Kč na dokončení opatření.\n\nV historickém centru města a v blízkosti komunikací jsou pro ochranu využívány mobilní protipovodňové bariéry, tedy zpravidla hliníkové dílce, které jsou na vhodném místě uskladněny a na funkční místo instalovány až v době povodňového ohrožení. V terénu jsou instalovány úchyty, do nichž se tyto bariéry upevňují. Ve výběrovém řízení byl pro celé území Prahy jednotně vybrán systém firmy EKO-SYSTEM, který se používá i v Německu i Rakousku. Toto hrazení se běžně používá až do výšky 3 metrů.\n\nPro ochranu Karlína byly provizorně k dispozici gumové protipovodňové vaky plněné vodou.\n\nV některých úsecích jsou budovány protipovodňové hráze ze zeminy nebo protipovodňové stěny ze železobetonu. K ochraně je využíváno i například železničních náspů či jiných bariér tvořených tělesem komunikace, u nichž pak stačí zabezpečit podchody, podjezdy a další riziková místa.\n\nDo kanalizační sítě jsou instalovány uzávěry, které umožní zabránit průniku vody v opačném směru, a přečerpávací systémy, které umožňují odčerpávat obsah z takto uzavřené kanalizace.\n\nV roce 1997 se při stanovení návrhové hladiny vycházelo z průtoku při povodni v roce 1890, tedy pro průtok Vltavy 4030 m/s s bezpečnostní rezervou 30–50 cm. Po srpnu 2002 byl projekt protipovodňových opatření zesílen a nově dimenzován na průtok Vltavy 5300 m/s s bezpečnostní rezervou 30 cm. Návrhová hladina se tím zvýšila zejména u Modřan a Holešovic, kde byly původně navrhované úrovně v roce 2002 přelity. V centru města je změna nevýrazná, takže již provedená opatření nemusela být přebudovávána.\n\nEtapa 0001, Staré Město a Josefov, byla realizována v letech 1999–2000. Zahrnuje mobilní stěny na Masarykově a Smetanově nábřeží a Na Františku a zabezpečení kanalizace na pravém břehu v úseku od Jiráskova mostu ke Štefánikovu mostu. V roce 2002 tato opatření zřejmě zachránila Staré Město před zaplavením.\n\nEtapa 0002, Malá Strana a Kampa, byla dokončena před rokem 2006. V roce 2002 byla rekonstruována zeď Hergetovy cihelny, původní cihlová zeď byla nahrazena železobetonovou. V roce 2003 byla dokončena část ke Kosárkovou nábřeží (před Strakovou akademii). V roce 2003 byl zahájen úsek Říční ulice – Karlův most a část Čertovka (tedy okolí Kampy). Parková zeď na Kampě byla v původním tvaru vybudována jako železobetonová. Sovovy mlýny a Lichtenštejnský palác na Kampě chrání mobilní hrazení. U restaurace Kampa Park v ústí Čertovky jsou vysouvací vrata k přehrazení Čertovky, v horní části nastavitelná mobilním hrazením.\n\nEtapa 0003, Karlín a Libeň, byla dokončena před rokem 2006.\n\nOd Štefánikova mostu v prostoru ulic Nové mlýny a nábřeží Ludvíka Svobody až k Těšnovskému tunelu je umožněna instalace mobilního hrazení, od Hlávkova mostu k terase hotelu Hilton a k Negrelliho viaduktu, pokračuje zemní hráz kolem budovaného areálu RIVER CITY Prague. V úseku jsou dvě velké hradidlové komory umožňující mobilní přečerpávání z dešťové kanalizace. Zemní hráz pokračuje Rohanským ostrovem k Libeňskému mostu. Zanedbané území mezi hrází a řekou má být přebudováno na rekreační zónu, na chráněné straně hráze je budován Nový Karlín, koruna hráze je upravena pro cyklistickou stezku. Před dokončením této etapy byl pořízen pro provizorní ochranu Karlína pryžový protipovodňový vak plněný vodou, který byl určen k položení na těleso bývalé Rakouské severozápadní dráhy a zajišťoval by ochranu alespoň před stoletou vodou.\n\nU mostu Barikádníků byla vybudována železobetonová zeď k ochraně budov Matematicko–fyzikální fakulty. U Libeňských přístavů byla vybudována povodňová čerpací stanice s 6 čerpadly o celkové kapacitě 20 m/s a protipovodňový uzávěr přístavů. Objekt umožňuje uzavřít ústí Rokytky i dešťovou kanalizaci a přečerpávat je do Vltavy. Oboje vzpěrná vrata jsou přemostěna pěší a cyklistickou stezkou z Thomayerových sadů na Libeňský ostrov. Náklady na vybudování tohoto komplexu byly asi půl miliardy Kč. Rozdíl mezi normální úrovní hladiny a úrovní z roku 2002 zde činí asi 8 metrů. Přístavní vrata mají výšku 10,60 metrů a vrata Rokytky 8,80 metrů. Původní přístavní vrata z doby první republiky měla výšku 10 metrů.\n\nEtapa 0004, Holešovice a Stromovka, byla dokončena před rokem 2006. Od nábřeží Kpt. Jaroše kolem holešovického meandru ke Stromovce je k umístění mobilního hrazení upraveno nové zábradlí od Hlávkova mostu k holešovické tržnici. Opatření na Bubenském nábřeží byla sice započata již před povodní v roce 2002, ale ukázala se jako nedostatečná a zábrany musely být zvýšeny. Od ulice Komunardů k Libeňskému mostu je na nábřeží vytvořeno v rámci projektu Nová Jankovcova nové zábradlí, umožňující umístění mobilních zábran. Přes Holešovický přístav pokračuje pás pro mobilní hrazení po hraně přístavu, aby chránilo i zde budovaný obytný komplex. Navazuje hrazení směrem do ulice Za elektrárnou. U ulice Varhulíkové mají být železobetonové protipovodňové zdi zakomponovány do budovaných loftových objektů. K ochraně bylo využito také zahrazení podjezdů pod železniční tratí (Holešovickou přeložkou).\n\nEtapa 0005, Výtoň, Podolí a Smíchov, byla dokončena před rokem 2006. Zahrnuje zejména hradidlové komory na kanalizaci a opatření u ústí Kunratického potoka, ale i některé úseky mobilního hrazení.\n\nEtapa 0008, Modřany, byla dokončena před rokem 2006. Součástí projektu bylo posílení kanalizačních řadů, rekonstrukce zatrubněných potoků a zdokonalení některých opatření, která byla již součástí stavby KOMOKO, na novou návrhovou hladinu.\n\nEtapa 0006, Zbraslav, Radotín a Velká Chuchle, byla zahájena v roce 2007. V roce 2013 byla dokončena ochrana Zbraslavi a Radotína.\n\nSpecifikem této oblasti je nejen nepříznivý vliv soutoku Vltavy a Berounky, ale i velmi propustné podloží, umožňující značné průsaky.\n\nOblast Zbraslavi má menší návrhovou hladinu než opatření v ostatních částech města, oblast je chráněna jen před stoletou vodou, původně navrhovaná ochrana byla snížena asi o 50 cm. Od zbraslavského kamenolomu je na návodní straně ulice K přehradám až k ulici Žitavského zídka nastavitelná mobilním hrazením, v dalším úseku je pevná železobetonová zeď mezi komunikací a zástavbou, v místech vjezdů kombinovaná s mobilním hrazením. Ta plní také úlohu protihlukové zdi, pro tento účel je nastavitelná. Další opatření se týkaly dešťové kanalizace, malých vodních toků a podchodů. \n\nOblast Radotína je chráněna na návrhovou hladinu odpovídající povodni z roku 2002 zvýšenou o 30 cm. Mezi Berounkou a Radotínem, podél školy a ulice Výpadové, jsou kombinovány nízké železobetonové zídky s mobilním hrazením. Bylo upuštěno od ochrany průmyslových areálů, takže podél ulic Věštínská a U Jankovky zábrany chrání jen obytnou zástavbu a zaústí do tělesa železniční tratě. \n\nV oblasti poblíž soutoku Vltavy a Berounky mají být těžbou štěrkopísku vytvořena nová jezera, která mají sloužit i k rekreaci, zároveň také jako záplavové území, které může zmírnit dopad povodně na Prahu.\n\nOblast Chuchle má být také chráněna na hladinu odvozenou z roku 2002. Ve Velké Chuchli má hrazení začínat podél levého břehu potoka Vrutice pak se stočit směrem k centru středním dělicím pásem Strakonické ulice a po hranici Velké a Malé Chuchle za ulicí Starolázeňskou se opět stočit kolmo směrem k železniční trati. Oblast v okolí závodiště chce soukromý investor zásypem zvýšit na úroveň 1 metru nad niveletou vozovky. Na pravém břehu Vrutice mají být střední škola a obytné domy chráněny jen proti dvacetileté vodě, realizace započne až po konečném projednání.\n\nV Malé Chuchli má být násep Strakonické ulice utěsněn proti průsakům a mají být zabezpečeny podchody, místní toky a kanalizace podcházející Strakonickou.\n\nEtapa 0007, Troja, byla zahájena v roce 2007.\n\nOchrana objektů Matematicko-fyzikální fakulta Univerzity Karlovy u mostu Barikádníků byla řešena již v rámci libeňské etapy.\n\nOd mostu Barikádníků ke stavbě Městského okruhu má být stávající nedokončená hráz, vybudovaná v minulosti Povodím Vltavy, navýšena betonovou zídkou. Uvažuje se o tom, že by stavbu realizoval státní podnik Povodí Vltavy. U Pelc-Tyrolky byla opatření koordinována s projektem Městského okruhu, v roce 2007 slouží zároveň jako ochrana staveniště tunelu.\n\nV oblasti samotné Troji byla zvažována možnost zajistit ochranu zemní hrází, která by sloužila zároveň jako nová silniční komunikace, přivádějící vozidla k zoologické a botanické zahradě bez průjezdu zástavbou. V úseku od Městského okruhu k Trojské lávce z Císařského ostrova má být v první části masivní zemní hráz, v další části železobetonová zeď, u niž se z architektonických důvodů zvažovalo nahrazení horní části mobilními zábranami. Součástí projektu je i řada hradidlových komor a uzávěrů na obou březích řeky.\n\nK této etapě je řazen i relativně samostatný projekt zkapacitnění Šáreckého potoka úpravou na padesátiletou vodu, tato opatření však nebudou údolí chránit před extrémním vzdutím Vltavy.\n\nMezi nejvýznamnější oblasti z těch, které protipovodňová ochrana nezahrne, patří Lahovice, Lahovičky a Sedlec. \nV metru je po zaplavení v roce 2002 věnována větší pozornost řádnému stavu tlakových vrat, kabelových průchodek a podobných kritických míst, z nichž některá v roce 2002 selhala. Stanice Florenc a Invalidovna jsou chráněny jen na úroveň stoleté vody zvýšené o 30 až 60 cm, ostatní stanice na úroveň povodně z roku 2002 zvýšené o 60 cm. Při vyhlášení třetího povodňového stupně (přesáhne-li průtoku ve Vltavě 1530 m/s) mají být uzavřeny stanice metra Florenc a další stanice v Karlíně, Staroměstská, Malostranská a Nádraží Holešovice.\n\nV pohotovosti byl protipovodňový systém například 30. března 2006, kdy Vltavou v Praze protékalo asi 1350 m/s vody. V případě překročení průtoku 1600 m/s by již bylo evakuováno asi 1500 obyvatel čtvrtí Lipence, Zbraslav, Velká Chuchle a Radotín, které před zatopením nebyly fyzicky chráněny.\n\nV roce 2005 se konalo cvičení Voda 2005, které mělo prověřit funkčnost systému. Od 5. do 9. září 2007 mělo proběhnout cvičení Vltava–Labe 2007, největší svého druhu v historii České republiky.\n\nZatím největší zkouškou protipovodňového systému se stala povodeň z června 2013, kdy Prahou protékalo až 3040 m/s vody a která se stala druhou největší zaznamenanou povodní za dobu měření, kterou překonává jen povodeň z roku 2002.\n\n\n"}
{"id": "299384", "url": "https://cs.wikipedia.org/wiki?curid=299384", "title": "Eliot Spitzer", "text": "Eliot Spitzer\n\nEliot Laurence Spitzer (* 10. června 1959) je americký právník a politik. V letech 2007–2008 zastával post guvernéra státu New York, na který rezignoval, když média odhalila, že utrácí desetitisíce dolarů za služby luxusních prostitutek.\n"}
{"id": "299385", "url": "https://cs.wikipedia.org/wiki?curid=299385", "title": "Štětka", "text": "Štětka\n\nŠtětka může být:\n\n"}
{"id": "299386", "url": "https://cs.wikipedia.org/wiki?curid=299386", "title": "Sbor dobrovolných hasičů Olbramice", "text": "Sbor dobrovolných hasičů Olbramice\n\nHasičský sbor v Olbramicích byl založen 23. 7. 1901. Jeho starostou byl Ferdinand Belan a velitelem Josef Czepka. Jako první a jediný spolek v obci se těšil značné přízni a měl vždy vysoký počet členů. Tato tradice přetrvala i po druhé světové válce, během které sbor zanikl (v roce 1940). Znovuustanovení sboru bylo schváleno v Ostravě dne 16. června 1946 a od tohoto data se počítá novodobá historie SDH Olbramice.\n\nV Obci Olbramice působil v minulosti hasičský sbor s německým velením (Freiwillige Feuerwehr), jehož založení bylo schváleno zemskou vládou slezskou v Opavě dne 23. 7. 1901 pod č. 14.367. Sbor byl ustaven 15. 8. téhož roku a zanikl v roce 1940. Spolkový spis, pokud je dochován, se nachází ve Státním oblastním archivu v Brně. Do této doby nebyla organizovaná pomoc a v tomto případě, každý hájil a chránil svůj majetek dle svých sil. Sbor míval vždy vysoký počet členů.\n\nPo roce 1902 nastal obrat, dobrovolní členové sboru se starali, aby získali alespoň nejzákladnější výzbroj pro svou práci. První hasičská zbrojnice byla postavena obytném domě č. 62 a mimo zbrojnice zde byl i malý byt a 1 světnice tzv. obecní trestnice, čili zde byl ubytován každý, kdo se provinil proti zákonu, nežli byl převzat policejní nebo četnickou hlídkou. Starostou sboru byl učitel Ferdinand Belan a velitelem byl Josef Czepka č. 56. Základní výzbrojí byly cvičné obleky a ruční stříkačka na koňský potah. Mimoto dvě ruční stříkačky tzv. žberlovky, kterých se používalo jako první záchrany v místech, kde nebylo možné zasáhnout s hadicí. V tuto dobu byl hasičský sbor první a jediný spolek v obci, proto všichni muži po odbytí vojenské služby i nevojáci se hlásili do sboru.\n\nVe Státním oblastním archivu v Opavě je uložen pouze spolkový spis českého hasičského sboru v Olbramicích, jehož ustanovení bylo povoleno Zemským národním výborem – expoziturou v Moravské Ostravě dne 16. 6. 1946 pod č. II/11–2642/1. V pozdějších letech, ti kteří nebyli schopni zúčastnit se cvičení, byli vedení jako členové a v tom setrvali obyčejně až do smrti. Sbor každoročně pořádal zábavy a slavnosti, které byly vždy četně navštěvovány a čistý zisk byl používán na zakoupení další výzbroje. Obzvláště všech církevních slavností se vždy zúčastnily celé sbory a takto získaly u klerikálně založených občanů určitý stupeň úcty. Po první světové válce převzal vedení Ferdinand Stieber. Byl vyslán na různé kurzy a školení.\n\n"}
{"id": "299389", "url": "https://cs.wikipedia.org/wiki?curid=299389", "title": "Transceiver", "text": "Transceiver\n\nTransceiver je síťový prvek, který umožňuje překlad toku informací z jednoho typu sítě na typ jiný. Jméno tohoto prvku je odvozeno z anglických slov TRANSmitter a reCEIVER, jinak vysílač a přijímač. Jde o obvod, který v sobě sdružuje funkci vysílače a přijímače signálů, přenášených po daném typu kabelu. Pracuje jako jednobitový budič – přijímač.\n\nDříve se v největší míře používaly transceivery pro převod mezi koaxiálními kabely (tenký BNC a tlustý AUI) a mezi koaxiálními a UTP kabely. Dnes se využívají nejčastěji při převodu metalické sítě na optickou, z bezdrátové na metalickou apod.\n\nFunkce transceiveru již ale nebývá řešena jako samostatný hardwarový prvek, ale integruje se dnes do inteligentnějších zařízení (směrovač, bezdrátový přístupový bod).\n"}
{"id": "299390", "url": "https://cs.wikipedia.org/wiki?curid=299390", "title": "Kapitol Spojených států amerických", "text": "Kapitol Spojených států amerických\n\nKapitol Spojených států amerických ( ) je neoklasicistní budova ve Washingtonu D.C..\n\nKapitol je místem schůzí zákonodárného sboru Spojených států amerických, sestávajícího ze Sněmovny reprezentantů, v počtu 435 zástupců, jejichž počet z konkrétního státu Unie závisí na velikosti populace tam žijící (poměrné zastoupení) a Senátu, z každého státu dva a celkově 100 zástupců.\n\nPostaven byl ve dvou fázích, v letech 1793 až 1823 a poté rozšířen v letech 1851 až 1863. Budova byla mnohokrát přestavována a restaurována. Komplex sestává z rotundy s kopulí, a dvou postranních křídel. Budova je 229 m dlouhá a až 107 m široká, nejvyšší bod dosahuje výšky 88 m.\n\nPo Bílém domě byl první takto velkou stavbou ve Washingtonu, D.C., celé město vznikalo poté kolem něj. Součástí komplexu Kapitolu jsou budovy Knihovny Kongresu a Nejvyššího soudu USA.\n\n\n"}
{"id": "299392", "url": "https://cs.wikipedia.org/wiki?curid=299392", "title": "Taygeté", "text": "Taygeté\n\nTaygeté (latinsky \"Taygete\") je v řecké mytologii jednou z sedmi Plejád. \n\nJejím otcem byl Titán Atlás, matkou Aithra, dcera Titána Ókeana a jeho manželky a sestry Téthye, v jiné verzi se uvádí matka Pléiona.\n\nTaygeté byla jistě krásná, proto se o ni usilovně ucházel nejvyšší bůh Zeus. Taygeté mu unikala, ale nakonec ji před Diovým naléháním chtěla zachránit bohyně Artemis tím, že dívku proměnila v psa. Ani to však Dia neodradilo a Taygeté se zmocnil. Porodila syna Lakedaimóna a pak se oběsila na vrcholku hory Amyklaios, kterou později pojmenovali jejím jménem. \n\nLakedaimón se stal králem, své království pojmenoval Lakedaimón a založil v něm hlavní město, kterému dal jméno své manželky Sparta. Nástupci krále byli Amyklás - Periérés - Tyndareós - Meneláos. \n\nSama Artemis, do jejíž družiny Taygeté patřila, ji proměnila ve zlatorohou laň: Byla opakovaně lovena a předkládána Artemidě jako oběť. Lovil jí i Herkules. Přesto měla rodinu a děti.\n\n"}
{"id": "299394", "url": "https://cs.wikipedia.org/wiki?curid=299394", "title": "Velké Bulharsko", "text": "Velké Bulharsko\n\nVelké Bulharsko nebo Onogurský chanát ( Стара Велика България, Η παλαιά μεγάλη Βουλγαρία) byl historický státní útvar, v letech 632–668, který se rozkládal mezi řekou Dněstrem, dolním tokem Volhy a zasahoval též na Krymský poloostrov. Vznikl konsolidaci několika hunobulharských kmenů, v jejichž čele stál kmen Ogurů (Onogurové). Jeho zakladatelem byl chán Kubrat, a obyvateli byli Prabulhaři s jejich jednotlivými kmeny a také nebulharské polousedlé místní kmeny (hlavně ugričtí Pramaďaři a sarmatští Alani), které byly v tom čase podřízené Avarské a Západoturkucké říši.\n\nDo 8. století byli Bulhaři a příbuzensky blízké národy rozděleni do čtyř velkých skupin.\n\nPůvodní kmeny Prabulharů byly pravděpodobně turkoaltajské větve Onogurů, Tie-leského → Čı-leského (Tieleové) původu , o čemž se zmiňují Orchonské runové texty (v Mongolsku), a taky čínské kroniky, v nichž jejich označení nese název Pu-ku-chun (Bul-gar-chun) (Hunobulhaři) .\n\nPrabulharské kmeny původně sídlily na sever od Kavkazu, poté se postupně přesunuly zejména do oblasti kolem Azovského moře, Předkavkazí a poříčí Dněpru a Dněstru. Již ve svém původním domově se Hunobulhaři (Prabulhaři) rozdělily na dva kmeny – Utigury a Kutrigury. Tyto dva kmeny mezi sebou často soupeřily. V 6. století zasáhli do vývoje tohoto etnika Avaři, kteří porazili Utigury a poté společně s Kutrigury táhli dál na západ do panonské nížiny. Utigurové poté kolem roku 570 upadli do závislosti na Západoturkuckém kaganátu s centrem v dnešním Turkestánu (Kaspické moře). Ten se ale létech 628–630 rozpadl a utigurské kmeny se opět osamostatnily. Někdy v této době začali Utigurové znovu zvát sami sebe původním jménem Bulhaři. Prabulharské kmeny se poté sjednocují pod vládou chána Kuvrata (Hunobulharské historické názvy: Kurt, Kur-bat) do prvního státu známého jako Velké Bulharsko ( Magna Bulgaria). Jejich složení je neznámé, a prameny se zmiňují pouze o kmenových názvech Čakarar, Kubiar, Kürijer, a jména klanů Tulo (Dulo), Ukil, Ermijar, Ugain a Duar.\n\nNejvětší rozkvět zažilo Velké Bulharsko za chána Kuvrata, který prožil část svého života v Byzantské říši. Zde získal řecké vzdělání a během svého pobytu přijal i křesťanskou víru. Po svém nástupu na trůn skoncoval Kuvrat za pomoci Byzance s avarskou nadvládou a dokázal uhájit svoji pozici i proti Západoturkucké říši na východě. To se podařilo v letech 630 až 635 hlavně díky sjednocení prabulharských kmenů do silné aliance, která byla dost mocná na to, aby si zajistila svoji existenci bez závislosti na ostatních státech. Hlavním městem říše bylo pravděpodobně město Fanagorie na Tamanském poloostrově. Po smrti Kuvrata se stal chánem nejstarší z jeho synů Batbajan.\n\nZáhy po smrti svého otce se ostatní synové začali bouřit. Onogurie, zmítaná v boji o moc, se pak stala snadným terčem Chazarské expanze (668). Rozdělené kmeny, které byly dále vytlačovány Chazary ze svého území, hledaly nová místa, kde se usadit.\n\nPrabulhaři, vedení Bojanem (Batbajan), nazývaní též Černí Bulhaři, se pravděpodobně stáhli na Krym, kde později splynuli s Tatary. Existuje teorie, která tvrdí, že potomci Batbajanovy hordy jsou dnešní Balkaři, tedy turkický národ žijící na Kavkaze.\n\nČást Prabulharů se pod vedením Kotraga (pravděpodobně mohlo jít o dalšího syna, ale jeho existence není prokázána) vydala po proudu řeky na sever, usadila se u řeky Volhy a vytvořila tam pozdější stát volžských Bulharů.\n\nAsi nejslavnější z Kuvratových synů Asparuch vedl více než sto tisíc Prabulharů na Balkán a po dobytí Dobrudžy a Moesie zde založil první bulharskou říši.\n\nPosledním z Kuvratových synů byl Kuber, který se usadil pravděpodobně v dnešní Makedonii či východní Albánii. Také tito Bulhaři se rychle včlenili do slovanské společnosti a během sto let přijali i zdejší slovanský jazyk.\n\n\n"}
{"id": "299398", "url": "https://cs.wikipedia.org/wiki?curid=299398", "title": "Symbiotické vztahy mravenců", "text": "Symbiotické vztahy mravenců\n\nMravenci jsou díky své početnosti důležitými stavebními kameny mnoha ekosystémů na Zemi. Velmi často tak vstupují do symbiotických vztahů s jinými organismy, z nichž mnoho je vyloženě mutualistických (oboustranně výhodných). Tyto vztahy se týkají nejen ostatního hmyzu, ale i rostlin a hub. Na druhou stranu známe také mnoho parazitických vztahů, které jsou rovněž určitou formou symbiózy. Také jsou cílem některých predátorů, z říše živočichů a dokonce z říše hub.\n\nV mraveništích žijí mnohé druhy členovců spolu s mravenci. Někdy se jim říká inquiliny a většinou to jsou komenzálové, tedy organismy, které neškodí mravencům, ale ze života v mraveništi mají určitou výhodu.\n\nVelmi často se tyto druhy evolučně přizpůsobily životu v mraveništích, například tím, že se velmi podobají mravencům (myrmekomorfie). Některé druhy vyvinuly různé mimikry, například Batesiánské mimikry, které snižují riziko predace, nebo Wasmannianské mimikry, které souvisí s komenzálických životem v mraveništi.\n\nMšice vylučují ze zadečku sladkou látku, zvanou medovice, kterou získávají sáním rostlinných šťáv (floému). Cukry, které obsahuje, jsou výborným zdrojem energie a některé druhy mravenců toho využívají. V určitých případech vylučují mšice medovici jen jako reakce na mravence, které jim poklepávají na tělo tykadly. Za odměnu mravenci chrání mšice před predátory a přenáší mšice na místa, kde je dostatek potravy. Když mravenci stěhují kolonii, často berou mšice s sebou.\n\nMedovice je u daných druhů důležitou součástí jídelníčku, někdy až 50 % denního příjmu. Jedna mšice vyloučí denně asi 0,5 mg šťávy, za příhodných podmínek však až 8 mg.\n\nMimo mšice také mravenci chovají některé stejnokřídlé, např. puklice a mery. Proto se mohou červci stát vážnými škůdci, když je chrání mravenci před přirozenými nepřáteli.\n\nHousenky některých motýlů z čeledi modráskovití (Lycaenidae) jsou opatrovány mravenci – ve dne je mravenci vynáší ven, v noci jsou housenky uvnitř mraveniště. Za odměnu housenky vylučují ze své žlázy sladké sekrety, kterými se mravenci živí.\n\nNěkteří modrásci (např. modrásek černoskvrnný, Maculinea arion) však tvoří s mravenci vztah na hraně mezi mutualismem a parazitismem. Sice v určitém stádiu dávají mravencům sladké šťávy, později se však v mraveništi živí larvami mravenců.\n\nMnozí mravenci (známí jsou především z rodu \"Atta\", všichni však patří do skupiny \"Attini\") ve svých mraveništích pěstují houby především z rodů \"Leucoagaricus\" a \"Leucocoprinus\" z čeledi pečárkovité (\"Agaricaeae\"). Jedná se o vyslovený mutualismus, který je navíc pro obě strany životně důležitý (obligátní) – mravenci se živí pouze hyfami hub. Mravenci, kteří pěstují houby, se vyvinuli již v mladších třetihorách, a tak předběhli lidské zemědělce asi o 50–60 miliónů let. Proto je pravděpodobné, že jsou tito symbionti (houba a mravenec) vzájemnou koevolucí mnohem odvozenější, než je tomu u lidského zemědělství.\n\nMravenci si vytváří komůrky o objemu 2–3 litry, kam nosí listy lesních dřevin. V mraveništi je rozkoušou na drť a vzniklým materiálem se živí houby. O své houbové kultury se pečlivě starají – mechanicky odstraňují mycelia nežádoucích druhů hub (např. z rodu \"Escovolopsis\"). Někdy likvidují nežádoucí houby mravenci i chemicky – ve speciálních útvarech na těle mají bakterie rodu \"Streptomyces\", které produkují antimykotika.\n\nMravenci rodu Atta jsou považováni za jedny z největších spotřebitelů listového materiálu v lese, paradoxně se zdá, že jsou houby „největšími býložravci deštného lesa“.\n\nRostliny, které využívají mravenců k obraně před býložravci, se nazývají myrmekofyty.\n\nAž 39 čeledí rostlin má extraflorální (mimokvětní) nektaria, která poskytují potravu pro mravence (produkují nektar) a mravenci nad nimi někdy staví přístřešky. Mravenci za odměnu chrání rostliny před býložravci – fytofágním hmyzem..\n\nMnohé druhy si oblíbily například akácie, z nichž mnohé mají duté trny, jež slouží mravencům jako příbytek. Tyto útvary se nazývají domacia. Za odměnu chrání mravenci rostlinu před býložravým hmyzem a savci, a také před popínavými rostlinami. Rostlina mravencům také poskytuje proteiny, které jsou umístěny v tzv. \"Beltových tělískách\" na konci jejich listů.\n\nZajímavá je rostlina rodu \"Myrmecodia\", která hostí mravence rodu Iridomyrmex. Mravenci osídlují duté stonky, která tato rostlina tvoří. \"Myrmecodia\" roste na minerálně chudých stanovištích a mnoho minerálních látek získá z trusu, který mravenci zanechávají v stoncích. Tyto minerály pohlcuje pomocí bradavičnatých výrůstků.\n\nMyrmekochorie je rozšiřování semen některých rostlin mravenci. Je to poměrně častý způsob šíření semen a setkáme se s ním i u některých českých druhů, jako je vlaštovičník větší (\"Chelidonium majus\"), dymnivka (\"Corydalis\") či violka (\"Viola\").\n\nMravenci zpravidla pojídají dužnaté části semen jmenovaných druhů rostlin, které jsou bohaté na olej a proteiny. Tyto části jsou nazývány elaiozómy (česky masíčka). Semena nosí mravenci do mraveniště, a co nesnědí, pohodí na povrch.\n\nNaopak mravenci nepříliš často opylují květy, jsou totiž poměrně neefektivní – často jejich vinou dochází k samoopylení. U rostlin se vyvinula extraflorální nektaria (viz výše), která odpoutávají pozornost mravenců od květů.\n\nMravenci \"Myrmelachista schumanni\" tvoří v deštných lesích tzv. ďábelské zahrady (v orig. ), tedy plochy, kde roste pouze jedna dřevina – \"Duroia hirsuta\".. Tato dřevina totiž vytváří pro mravence vhodné prostory pro hnízdo. Ostatních druhů rostlin se zbavují mravenci tím, že vstříknou kyselinu mravenčí do listu jejich semenáčků. Některé ďábelské zahrady mohou být staré až 800 let.\n\n\n\n\n\n\n"}
{"id": "299400", "url": "https://cs.wikipedia.org/wiki?curid=299400", "title": "Zuzana Jandová", "text": "Zuzana Jandová\n\nZuzana Jandová (18. srpna 1987, Karviná, Česko) je vítězkou Miss České republiky 2008. Korunku královny krásy převzala 15. března 2008 v brněnském Bobycentru a stala se tak jubilejní XX. Miss České republiky. Během slavnostního večera obdržela i titul Miss Silueta. Před úspěchem v Miss České republiky získala tituly Miss Eurosport a Miss léto 2005.\n\nV letech 2002-2006 studovala na soukromé Obchodní a bankovní akademii v Karviné obor \"Ekonomické lyceum\".\n\n"}
{"id": "299402", "url": "https://cs.wikipedia.org/wiki?curid=299402", "title": "Baden (Dolní Rakousy)", "text": "Baden (Dolní Rakousy)\n\nBaden je rakouské okresní město ve spolkové zemi Dolní Rakousko. Leží v nadmořské výšce 230 m, 29 km jižně od Vídně. Žije zde obyvatel. Je třetím největším městem Dolních Rakous.\n\nNázev \"Baden bei Wien\" není sice oficiální, ale je běžně používán. Oficiální barvou obce je od 15. října 1968 „červeno-bílá“.\n\nS městem Baden sousedí (od severu ve směru hodinových ručiček):\n\nMěsto Baden tvoří sedm katastrálních území:\n\nTeplé sirnaté prameny byly známy již za Římanů („Itinerarium Antonini Augusti“). Císař Claudius (41–54 n. l.) získal osadu nazývanou „Aquae“ (německy Bäder), v té době již léčivé lázně hrály důležitou roli.\n\nV roce 869 se místo novodobě nazývalo „Padun“. V roce 1480 získalo místo městská práva. Roku 1488 navštívila město uherská královna Beatrix (1457-1508) a léčila si neplodnost. Při vpádu Turků v období tureckých vpádů byly lázně zničeny, stejně tak i v letech 1529 a také 1683, za zmatků reformace a protireformace, moru 1713 i velký požár 1714 zasáhl do života města.\n\nCísař František II. Habsbursko-Lotrinský (1768-1835) v období od 1786 do 1834 se v lázních léčil a zřídl si zde letní residenci. Po velikém požáru města v roce 1812 bylo město nově vystavěno ve slohu Biedermeieru podle plánů Josefa Kornhäusela (1782-1860). Připojením obcí Leesdorfu a Gutenbrunnu v roce 1850 a později v roce 1912 Weikersdorfu, rozšířila se zastavěná část města.\n\nV roce 1916 za první světové války velitelství rakousko-uherské armády se přesídlilo z Těšína (Teschen) do Badenu, na zámek Weilburg. Po zahájení provozu kasin v roce 1934 se město Baden zařadilo mezi nejvýznamnější luxusní lázeňská města Rakouska.\n\nPři bombardování dne 2. dubna 1945 bylo zničeno mnoho budov. V letech 1945 až 1955 byl Baden sídlem hlavního stanu sovětských okupačních vojsk v Rakousku. Do roku 1965 byla celá turistická infrastruktura města obnovena, takže lázně jsou opět jedním z nejvýraznějších lázeňských měst Rakouska.\n\n\n\nBaden měl ve druhé polovině 16. století téměř stejný počet obyvatel. Mezi lety 1889 a 1923 se počet obyvatel téměř zdvojnásobil na 22 000. Mezi lety 1939 až 1945 se počet obyvatel snížil. Také při sčítání lidu v roce 1991 se počet obyvatel snížil o 4,3 %.\n\n\nBaden je nazván po sirném prameni a je důležitým lázeňským místem. Pramen jsou známy již po tisíciletí. Nejstarší sirný pramen se nachází ve štole pod kasinem. Dnes se voda čerpá ze čtrnácti pramenů.\n\nLázeňský pobyt je zpříjemněn operetami. V zimě se představení konají v městském divadle (v letech 1908-1909), které postavil Ferdinand Fellner ml. (1847-1916). V létě se představení v Badenské letní aréně, postavené roku 1906 Rudolfem Krauszem (0872-1928).).\n\nMěstská knihovna byla zřízena v letech 1940-1941. Tehdy měla 3000 svazků a 22 332 zápůjček pro 1349 zájemců (z toho 3000 pacienty lázní). V roce 1959 knihovna přesídlila do budovy na \"Kaiser Franz-Ring\". Druhá knihovna byla zřízena, jako pobočka, v roce 1964 v městské části Weikersdorf. V roce 2008 měla knihovna 52 480 zápůjček pro 26 095 návštěvníků. V knihovně je 31 303 medií (26 602 knih, 1184 sešitů časopisů pro 43 abonentů a 3517 audio/video nosičů).\n\n\n\n\n\n\n\n\nSprávní centrum okresu Baden, sídlo regionálních úřadů a jiná zařízení jako školy a zdravotnictví.\n\n\n\n\n\n\n\n\n"}
{"id": "299408", "url": "https://cs.wikipedia.org/wiki?curid=299408", "title": "Hambalek (rozcestník)", "text": "Hambalek (rozcestník)\n\nHambalek může že být :\n\n"}
{"id": "299409", "url": "https://cs.wikipedia.org/wiki?curid=299409", "title": "Caniço", "text": "Caniço\n\nCaniço je obec v okresu Santa Cruz na portugalském ostrově Madeira. V roce 2005 byla povýšena na město. Žije zde obyvatel. Ti jsou zaměstnáni převážně v zemědělství.\n\nOsídlení je rozptýleno v několika místních částech a samostatných osadách v nadmořské výšce od 0 do 400 metrů (město samotné ve výšce 230 metrů).\n\nNa západě Caniço téměř sousedí s Funchalem (dělí je asi 6 km po dálnici), na severu se Santo António da Serra. Na jihu sahá k pobřeží Atlantského oceánu. Pobřežní část s hotely se nazývá Caniço de Baixo. Z hor okresem protékají dva potoky.\n"}
{"id": "299410", "url": "https://cs.wikipedia.org/wiki?curid=299410", "title": "Kolibřík rubínohrdlý", "text": "Kolibřík rubínohrdlý\n\nKolibřík rubínohrdlý (\"Archilochus colubris\" Linné 1758) je tažný pták z čeledi kolibříkovitých (Trochilidae).\n\nZbarven je převážně zeleně, má šedé bříško a svůj název obdržel od rubínově zbarvené skvrny na hrdle samce. Samec má tmavý, vidličnatý ocas. Samici schází rubínová skvrna a má tupě zakončený ocas. Tři krajní ocasní pírka mají navíc na konci velkou, bílou skvrnu. Mladí ptáci se podobají samici. Měří 9 cm, v rozpětí křídel má 10 - 12 cm a váží 3 - 3,5 g.\n\nŽiví se květním nektarem a rovněž drobným hmyzem. Má stejně jako ostatní kolibříci dlouhý trubicovitý zobák a nektar nasává pomocí zvláštně utvářeného, trubicovitého jazyka. U květů, nebo u krmítek pro kolibříky se kolibříci navzájem zahánějí. Kolibřík je schopen lovu hmyzu za letu.\n\nDo hnízda, spředeného pavoučím vláknem z listí a mechu, klade samička po dvou vajíčkách. O mláďata se stará pouze samička. Při jednom příletu nakrmí samička obě mláďata. Je vysoce teritoriální. Tento malý ptáček je neohroženým bojovníkem a se svými soky svádí hlučné vzdušné souboje.\n\nHnízdí ve východní části Severní Ameriky, v létě zalétá až do Kanady, zimuje na Floridě a ve Střední Americe.\n\nV plné rychlosti mávne kolibřík rubínohrdlý křídly až 70× za sekundu. Z křídla při takové rychlosti vidíme pouze obláček. Obrovskou frekvenci mávání křídel dosahují díky přímému spalování naposledy zkonzumovaného cukru ve svalstvu, čímž vyřazují z bilance energetické náklady, které by je stály, kdyby dotyčný cukr nejprve proměnili na tuk.\n\nhttps://web.archive.org/web/20140903132230/http://nasazem.eu/kolibrik-majster-latkovej-vymeny/\n"}
{"id": "299411", "url": "https://cs.wikipedia.org/wiki?curid=299411", "title": "Raport", "text": "Raport\n\nRaport může být:\n\n"}
{"id": "299414", "url": "https://cs.wikipedia.org/wiki?curid=299414", "title": "Západobeskydské podhůří", "text": "Západobeskydské podhůří\n\nZápadobeskydské podhůří (polsky \"Pogórze Zachodniobeskidzkie)\" je geomorfologická oblast Vnějších Západních Karpat, ležící na severovýchodním území Česka (Morava a České Slezsko) a zasahující do jižního Polska (Malopolsko).\n\nSkládá se z těchto částí:\n"}
{"id": "299416", "url": "https://cs.wikipedia.org/wiki?curid=299416", "title": "Rastr", "text": "Rastr\n\nRastr může být:\n\n"}
{"id": "299417", "url": "https://cs.wikipedia.org/wiki?curid=299417", "title": "Galanterie", "text": "Galanterie\n\nGalanterie (odvozeno z francouzského slova \"galante\"= elegantní, statečný) je souhrnné označení pro oděvní doplňky a drobné osobní předměty včetně praktických pomůcek, určené ke společenské prezentaci svého majitele (nositele). Mohou to být reprezentační ozdobné výrobky (ozdobné zboží), často módního designu. Vznik galanterie se datuje do doby rokoka, nazývaného \"Galantní století\", její obliba trvá dosud.\nVycházkové hole, deštníky, slunečníky, vějíře, rukavice, kabelky, tašky, pásky, šály, šátky, neceséry, tabatěrky, pudřenky, flakóny na parfémy, dózičky, kapesníky, šatlény, hodinky, pouzdra na cestovní či toaletní potřeby apod.\n\nPojem galanterie má široký význam, zahrnuje: \nV přeneseném významu tohoto slova jde o prodejnu - maloobchodní jednotku, jež obchoduje s takovýmto zbožím , někdy označovanou jako obchod typu \"Švadlenka\").\n\n"}
{"id": "299421", "url": "https://cs.wikipedia.org/wiki?curid=299421", "title": "Marina (Chorvatsko)", "text": "Marina (Chorvatsko)\n\nMarina je vesnice a opčina v Chorvatsku, ležící na pobřeží Jaderského moře. V roce 2001 zde žilo 4 771 obyvatel.\n\nKromě vlastní vesnice pod opčinu spadají sídla Blizna Donja, Blizna Gornja, Dograde, Gustirna, Mitlo, Najevi, Poljica, Pozorac, Rastovac, Sevid, Svinca, Vinišće, Vinovac a Vrsine.\n"}
{"id": "299424", "url": "https://cs.wikipedia.org/wiki?curid=299424", "title": "Jiří Popel z Lobkovic", "text": "Jiří Popel z Lobkovic\n\nJiří Popel z Lobkovic (asi 1551, Lobkovice – 28. květen 1607 nebo 1613 na hradě Loket), zvaný starší byl nejvyšší hofmistr Českého království (po císaři tedy třetí nejmocnější hodnostář v zemi a druhý nejvýznamnější zemský úředník). Byl horlivým katolíkem, roku 1590 založil v Chomutově jezuitskou kolej a roku 1591 krutě potrestal povstání luteránů. V roce 1593 zosnoval šlechtickou opozici proti Rudolfovi II. na českém zemském sněmu, za což byl roku 1594 zbaven úřadů i majetku, a byl až do své smrti vězněn pro urážku císařského majestátu.\n\nNarodil se roku 1540. Byl čtvrtým ze sedmi synů nejvyššího hofmistra Jana III. (staršího) Popela z Lobkovic a na Zbirohu. Od roku 1552 byl pážetem u arcivévody Ferdinanda Tyrolského, strýce císaře Rudolfa II. V září 1567 se Jiří Popel oženil s ovdovělou Kateřinou ze Šternberka (1530–1590), rozenou z Lokšan, čímž se ještě více přiblížil k arcivévodovi Ferdinandovi Tyrolskému, jehož manželka Filipína Welserová byla sestřenicí Kateřiny. Když se roku 1567 ujal arcivévoda Ferdinand vlády v Tyrolsku, opustila jeho dvůr řada českých šlechticů, kteří odmítli spolu se svým pánem přesídlit do Innsbrucku. Jedním z těchto šlechticů byl i Jiří Popel z Lobkovic, který se usídlil v Praze a rozhodl se budovat svou další politickou kariéru na dvoře císaře Rudolfa II.\n\nDo blízkosti císaře se Jiřímu a jeho bratrům Ladislavovi a Mikulášovi podařilo dostat velmi brzy, a to za pomoci císařova osobního rádce Pavla Sixta Trautsona, který byl později, od roku 1591 s rodem Lobkoviců spřízněn sňatkem. Prezident dvorské rady a maršálek císařského dvora Pavel Sixt Trautson nezklamal a svým příbuzným skutečně pomohl. Ladislav Popel z Lobkovic se stal roku 1580 prezidentem České komory (tento úřad zdědil po svém starším bratrovi Janovi), Mikuláš Popel byl jmenován královským hejtmanem Starého Města pražského a konečně i Jiří Popel se dočkal v roce 1582 postu nejvyššího zemského soudce. Lobkovicové ze zbirožské rodové větve se tak staly silnou a mocnou protiváhou Rožmberků.\n\nVůdčí postavou této nové vlivné a ultrakatolické skupiny se stal právě Jiří Popel z Lobkovic, který kolem sebe soustředil osoby spjaté řadou příbuzenských a rodinných vztahů. Kariéra Jiřího Popela z Lobkovic se vyvíjela velmi slibně. Po třech letech v úřadu nejvyššího sudího se stal roku 1585 nejvyšším hofmistrem, což byl 2. nejvýznamnější zemský úřad v Českém království. Od této chvíle se Jiří Popel zabýval záležitostmi královského dvora, předsedal komornímu soudu a zemskému sněmu. Zbirožští Lobkovicové tak velmi brzy dosáhli na dvoře císaře Rudolfa II. výsadního postavení, ale císař i nadále důvěřoval nejvíce nejvyššímu purkrabímu Vilémovi z Rožmberka. To se projevilo třeba roku 1584, kdy byl císařem na významný post kancléře jmenován Adam II. z Hradce, příbuzný Viléma z Rožmberka, což rod Lobkoviců a jejich politické příznivce velmi rozladilo. Jiří Popel se jen těžko smiřoval s tím, že je po Vilémovi z Rožmberka stále jen druhým nejvyšším úředníkem v zemi. Touha po moci dovedla Jiřího Popela až k tomu, že o svých protivnících šířil u císařského dvora pomluvy a zdatně proti nim intrikoval. Roku 1586 tak třeba císaři sdělil, že se Vilém z Rožmberka až příliš přátelí s arcivévodou Ferdinandem Tyrolským. Chorobně nedůvěřivý Rudolf II. tehdy považoval svého strýce, arcivévodu Ferdinanda, za nebezpečného soupeře a dokonce ho podezříval z toho, že se chce zmocnit císařské koruny. Jiří Popel zneužil této situace a navíc neváhal poškodit nejen Viléma z Rožmberka, ale právě i Ferdinanda Tyrolského, který mu byl vždy nakloněn a na jehož dvoře Jiří Popel strávil mládí. Podlý útok nakonec nepřinesl žádné plody. Císař se nedal přesvědčit a Vilém z Rožmberka zůstal i nadále jedním z jeho nejbližších přátel. Jiří Popel z Lobkovic se ale nevzdával a nadále se snažil Rožmberkovu pozici u dvora oslabit. Intrikoval také proti osobám spřízněným s Vilémem z Rožmberka a proti jeho vlivným spojencům.\n\nV letech 1587 a 1588 se náhle zdálo, že i sám Jiří Popel z Lobkovic brzy upadne u císaře v nemilost. V roce 1587 se spolu se svými přívrženci postavil na zemském sněmu proti návrhu na vyslání vojenské pomoci pro arciknížete Maxmiliána Habsburského, který se marně snažil získat polskou korunu. Toto zamítavé stanovisko vedlo až k tomu, že Maxmilián, bratr císaře Rudolfa II., byl v bitvě u Byčiny vojskem polského kancléře Jana Zamojského poražen, zajat a další dva roky vězněn. Císař Rudolf II. opakovaně prohlásil, že na Maxmiliánově osudu, porážce a ostudě pro celý habsburský rod nese vinu především Jiří Popel z Lobkovic a jeho obstrukce na zemském sněmu. Nijak ho však nepotrestal. O rok později, roku 1588, došlo k dalšímu skandálu, když kardinál Hippolito Aldobrandini při hostině v Lobkovicově paláci pronesl dvojsmyslný přípitek „\"na zdraví budoucího českého krále\"“. Všem hostům bylo jasné, že oním budoucím českým králem není myšlen nikdo jiný, než jejich hostitel Jiří Popel z Lobkovic. O kardinálově skandálním přípitku brzy věděla celá Praha a samozřejmě i císař. Jindy prchlivý a nedůvěřivý Rudolf II. ale kupodivu nijak nereagoval. V té době se snažil za každou cenu usmířit s církví a je tedy pravděpodobné, že útok na horlivého katolíka Jiřího Popela z Lobkovic by mu nepřinesl žádný prospěch.\n\nJiří Popel z Lobkovic svou pověst tvrdého odpůrce reformace budoval po celý svůj život. Od roku 1589 uplatňoval protireformační politiku rovněž na svém chomutovském panství (které získal roku 1588 výměnou za panství mladoboleslavské), když sem pozval jezuity a nechal ze zámeckého kostela vyhnat protestantského pastora. Roku 1591 předal jezuitům zakládací listinu pro vybudování gymnázia, koleje a kostela. Dále jim přenechává patronátní právo nad všemi kostely panství.\n\nSpory mezi katolíky a protestanty vedly ve městě až k výtržnostem, vydrancování jezuitské koleje a vyhnání jezuitů z města. Vzpoura byla nakonec potlačena, dva lidé odsouzení k trestu smrti a město Chomutov tvrdě potrestáno peněžitým trestem a ztrátou privilegií. Jiří Popel z Lobkovic doufal, že mu tato tvrdá a nesmlouvavá politika zajistí ještě větší podporu katolické církve. Navíc mu v té době přišla vhod i jiná událost, a to nečekaná smrt jeho letitého rivala Viléma z Rožmberka, který zemřel 31. srpna 1592. Jiří Popel z Lobkovic se samozřejmě ihned ucházel o uvolněný úřad nejvyššího purkrabího a vůbec nepochyboval o tom, že ho také získá. Kromě nejvyššího zemského úřadu usiloval také o předsednictví císařovy tajné rady. Podle svědectví nového papežského nuncia, Césara Speziana, který dorazil do Prahy v roce 1592, požadoval údajně Jiří Popel z Lobkovic po papeži i kardinálskou hodnost. V té době se už ale jeho postavení u císařského dvora pomalu a jistě měnilo k horšímu. Jiří Popel z Lobkovic si těchto změn nepovšiml a dál se oddával svým velikášským snům. Zato vlivní lidé u dvora rychle pochopili, co se děje a začali se od něj pomalu ale jistě odtahovat. Mocný Lobkovic byl už v tom okamžiku velice nebezpečný jak protestantským šlechticům, tak i mnoha šlechticům katolickým.\n\nJiří Popel z Lobkovic se rozhodl vsadit vše na jednu kartu a otevřeně zaútočit proti císaři. Místem rozhodujícího střetu se stal zemský sněm v březnu 1593. Promyšlený útok začal vystoupením rytíře Šebestiána z Vřesovic, předního spojence Lobkoviců, který 20. března podal písemnou stížnost na nesplněné sliby a povinnosti císaře. Ve své stížnosti především žádal urychlené obsazení úřadu nejvyššího purkrabího a navrhoval omezení panovníkovy moci. Podle předem dohodnutého scénáře převzal tuto stížnost předseda sněmu Jiří Popel z Lobkovic, přičemž se později ukázalo, že autorem textu je právě on a jeho bratr Ladislav Popel z Lobkovic. Přítomní stavové stížnost nepodpořili, ale trvali na jejím prošetření a prohlásili, že dokud panovník své sliby nesplní, nebude se sněm zabývat jeho daňovými požadavky. Tento výsledek jednání byl pro Jiřího Popela z Lobkovic zklamáním a tak sněm 6. dubna 1593 předčasně rozpustil.\n\nLobkovic zřejmě původně předpokládal, že většina šlechticů stížnost přijme a on v té chvíli sněm rozpustí, čímž si zajistí vděčnost císaře, který dozajista ocení snahu hofmistra, chránícího zájmy a postavení svého vládce. Tentokrát však Jiří Popel z Lobkovic rozehrál příliš nebezpečnou hru. Císařova trpělivost byla u konce a Rudolf II. přikázal řádně vyšetřit všechny důvody, které způsobily neúspěch v jednání českého sněmu. Šebestián z Vřesovic udal Ladislava Popela z Lobkovic, že to byl právě on, kdo mu předal list se stížností. Začalo vyšetřování Ladislava Popela z Lobkovic, zatímco jeho bratr Jiří Popel z Lobkovic nebyl obviněn a dále zastával své úřady. Ve skutečnosti už ale Rudolf II. chystal útok právě na hlavního aktéra celé aféry, Jiřího Popela z Lobkovic, za něhož se ale stále přimlouvalo několik vlivných katolických šlechticů, církevní hodnostáři a jezuité. Post nejvyššího purkrabího mezitím získal Adam II. z Hradce, příbuzný zesnulého Viléma z Rožmberka. V té chvíli už zřejmě i sám Jiří Popel z Lobkovic tušil, že se situace nevyvíjí dobře. V říjnu 1593 byl před soud předvolán jeho bratr Ladislav Popel z Lobkovic, který se ale rozhodl dál neriskovat a uprchl za hranice. V Praze se na zdech domů objevily pomlouvačné nápisy na adresu obou Lobkoviců a byly tištěny pomlouvačné texty s podrobným popisem všech prohřešků nenáviděného hofmistra a jeho bratra. V lednu 1594 byl Ladislav Popel z Lobkovic odsouzen v nepřítomnosti k trestu smrti, ztrátě cti a majetku. Deset nejpřednějších členů rodu Lobkoviců podalo k císaři protest proti pomlouvání a pronásledování obou bratrů, ale výsledek jednání byl ten, že Jiří Popel z Lobkovic byl vykázán z Prahy. Zanedlouho dostal předvolání k zemskému soudu, kde byl obviněn z podvodů, zrady a urážky císařského majestátu. Jiří Popel z Lobkovic byl 31. března 1594 odsouzen ke ztrátě hrdla, cti a majetku a uvězněn ve svém pražském paláci na Hradčanech. Císař Rudolf II. v dubnu 1594 trest zmírnil a změnil na doživotní vězení a ztrátu majetku. Jiří Popel z Lobkovic byl vězněn nejprve na Líčkově, poté v Kladsku a nakonec na Lokti. Ve vězení strávil poslední léta svého života. Datum jeho úmrtí není zcela jisté, ale nejčastěji jsou uváděny roky 1607 a 1613. Nikdy nepožádal císaře o milost a až do posledních dnů svého života vystupoval velmi sebevědomě.\n\n2. září 1567 se oženil s vdovou Kateřinou, rozenou z Lokšan (1530 – 6. 5. 1590 zavražděna svým šíleným synem z prvního manželství), dcerou Jiřího z Lokšan na Březnici (1491–1551) a jeho ženy Kateřiny Adlerové ze Speyeru († 1580). Narodily se jim dvě dcery:\n\nPro Kateřinu to byl už druhý sňatek, poprvé se provdala za Ladislava ze Šternberka na Zelené Hoře († 1566).\n\n\n"}
{"id": "299425", "url": "https://cs.wikipedia.org/wiki?curid=299425", "title": "Shiri Appleby", "text": "Shiri Appleby\n\nShiri Freda Appleby (* 7. prosince 1978, Los Angeles, Kalifornie, USA) je americká herečka, nejlépe známá díky roli Liz Parkerové v seriálu \"Roswell,\" roli Cate Cassiy V seriálu \"Změna je život\". Během let 2015 až 2018 hrála hlavní roli v seriálu stanice Lifetime \"UnREAL\".\n\nNarodila se v židovské rodině, má mladšího bratra. Nad levým obočím má jizvu, protože ji jako malou pokousal pes. Svou hereckou kariéru začala, když jí byly 4 roky, hraním v různých reklamách. Objevila se v mnoha televizních pořadech jako \"Pohotovost\", \"Pobřežní hlídka\", \"Xena\", \"Sedmé nebe\", \"Beverly Hills 90210\". Její největší rolí byla Liz Parkerová v seriálu Roswell. Tam ale nejdříve dělala konkurz na role Marii a Isabel, až pak byla vybrána pro Liz. Po \"Roswellu\" hrála třeba v seriálu \"Six Degrees\" a ve filmech \"What Love Is\", \"Nájemný vrah\" nebo \"Soukromá válka pana Wilsona\". V roce 2010 získala hlavní roli Cate Cassidy v seriálu \"Změna je život\". Seriál byl po dvou sériích zrušen. V roce 2012 si zahrála v seriálu \"Dating Rules from my Future Self\", seriál také produkovala. O rok později získala roli v seriálu \"Girls\". V roce 2013 také získala hlavní roli v seriálu stanice Lifetime \"UnREAL\". V roce 2016 zrežírovala díl s názvem „Casualty“. Seriál byl zrušen po dovysílání čtyř řad. \n\nV červenci roku 2012 se zasnoubila se svým přítelem Jonem Shookem, šéfkuchař a majitel restaurací, během výletu do Ventotene v Itálii. Shook vlastní restaurace po Los Angeles: Animal, Son of a Gun, Trois Mec a Jon & Vinny's. V prosinci roku 2012 oznámili, že čekají prvního potomka. Dcera Natalie Bouader Shook se narodila 23. března 2013. Druhé dítě, Owen Lee Shook se narodil 17. prosince 2015.\n\n"}
{"id": "299427", "url": "https://cs.wikipedia.org/wiki?curid=299427", "title": "Bulevnina", "text": "Bulevnina\n\nBulevnina je plodina, která se pěstuje pro bulvu. Bulevniny jsou obecně velice náročné na hnojení klasickými hnojivy a většina z nich i na zálivku, řadí se k okopaninám.\n\nMezi bulevniny spadají nám velice dobře známé druhy zeleniny, jako jsou: řepa (červená, krmná, cukrovka), čekanka, vodnice, tuřín, mrkev, petržel (kadeřavá, obecná), celer, pastinák či dokonce ne příliš rozšířený černý kořen.\n\nSlovo bulevniny má své kořeny v latině.\n"}
{"id": "299429", "url": "https://cs.wikipedia.org/wiki?curid=299429", "title": "Europa 1400 : The guild", "text": "Europa 1400 : The guild\n\nEuropa 1400 : The Guild (dále jen The Guild) je počítačová hra od společnosti JoWooD Productions, od níž pochází i Gothic, Spellforce, Sam & Max Episodes, Silent Storm, , S.W.I.N.E nebo Cultures.\n\nNa počátku samotného hraní je třeba vybrat jedno ze 6 velkých středověkých měst (Paříž, Londýn, Madrid, Milán, Berlín a Norimberk (poslední se vyskytuje pouze v datadisku). Každé město má svou specifickou vlastnost, jako třeba Londýn – krátká vzdálenost pro nalezení bylin. Norimberk – dvojitá městská plocha.\n\nV datadisku si na této obrazovce ještě zvolíte inteligenci protivníků. Poté si vyberete obtížnost hry celkově, jestli chcete hrát s historií nebo bez historie, vyberete si nějaké úkoly nebo volnou hru. Následuje jakýsi \"formulář\", kde vyplníte jméno, pohlaví, víru a vyberete si rodinný erb, vyberete si rodiče, kteří ovlivní vaše schopnosti (např. otec obchodník a matka řemeslnice vám přidají oba po bodu a půl u vyjednávání a řemeslnictví), a přidělíte si další tři volné body. Poslední krok je výběr povolání. V základní verzi hry jich je 8 v datadisku 11. máte na výběr z: kovář, kameník, truhlář, hostinský, voňavkář, alchymista, kazatel, zloděj a v datadisku navíc hrobník, krejčí a potulný bavič. Pak už vás hra přesune do dění středověkého města a vy se máte uživit s penězi, které dostanete podle zvolené obtížnosti, jednou živností a svým domem.\n\nAkční body jsou vlastně vaše akce. AB máte do základu 4 za kolo, avšak příjem se dá zvýšit např. předměty, vylepšením vašeho domova nebo 6. mistrovským stupněm povolání (o tom níže). AB jsou používány k většině akcí. Můžete se díky nim učit na vyšší mistrovský stupeň, vylepšovat schopnosti, v politice využívat pravomocí, hasit když vám chytne budova, ale také se třeba vyzpovídat z hříchu, za které byste jinak platili.\n\nV The Guild je pět schopností – Vyjednávání (máte šanci že ušetříte při nákupu nebo vyděláte pri prodeji zboží), řemeslo (zvyšuje výkonnost vašich řemeslníků), lstivost (zvyšuje vaši úspěšnost při krádeži, hrách nebo soubojích), souboj (myslím, že to vypovídá o všem) a rétorika (zvyšuje efekt vašich řečnických akcí, vydírání nebo hanospisů). Vaše počáteční schopnosti ovlivňují povolání vašich rodičů plus vaše vlastní přidělení bodů. Přímo ve hře si můžete ve vašem domě vylepšovat schopnosti pomocí AB. Čím více bodů již máte ve schopnosti přiděleno, tím více AB musíte na vylepšení dát. na šestý bod schopnosti je potřeba už 12 AB. Každá schopnost má ve vašem domě jinou místnost. řemeslo a vyjednávání se učí ve studijní místnosti, lstivost v zadní místnosti, souboj v přijímací místnosti a rétorika v knihovně. všechny místnosti vyjma studijní místnosti si musíte postavit a do základního domu se vám vejde jen jedna, takže je třeba vybírat podle povolání.\n\nKaždých několik let se můžete vyučit na vyšší úroveň vašeho povolání. Těch je celkem 6 a každé vystudování vás stoji 4 AB. Na 3. mistrovském stupni si můžete vylepšit vaši živnost o jednu úroveň a odemknout si tím nová vylepšení a výrobky. Na 5. mistrovském stupni si můžete živnost vylepšit znovu a tím se dostat na nejvyšší úroveň vylepšení a dostat se k nejcennějším výrobkům. Když už vás nějaké povolání nebaví, můžete se za 8 AB naučit další a rozjet nové obchody a vydělávat víc a víc.\n\nVaše politická kariéra začne až dosáhnete majetku 10 000 zlatých. Pak si zaplatíte za 500 zlatých za občanská práva. Jakmile se stanete občanem, můžete se ucházet o politické místo. Pokud vás zvolí, budete každé kolo/rok dostávat peníze jako příjem z úřadu. Jakmile se uvolní místo nad vámi, můžete se o něj ucházet. Tady se vyplatí mít dobré přátele, kteří dají přednost vám před ostatními a pokud ne, musíte si u nich nějak šplhnout. Ovšem to že dosáhnete nějakého místa neznamená, že o něj není možné přijít. Nepřátelé mohou požadovat vaše vyloučení. Když už se stane, že přijdete o své místo, můžete se ucházet o jakékoli nižší nebo stejně vysoké postavení, jakého bylo dosaženo před vyloučením. Nejvyšší politický post je panovník a v datadisku pak můžete být vybráni papežem nebo císařem do nejvyšších sfér, jakých může člověk prostého původu dosáhnout.\n\n"}
{"id": "299431", "url": "https://cs.wikipedia.org/wiki?curid=299431", "title": "Západní část Západních Beskyd", "text": "Západní část Západních Beskyd\n\nZápadní část Západních Beskyd (slovensky: \"Západné Beskydy\") jsou geomorfologickou oblastí Vnějších Západních Karpat, která leží na území Česka, Slovenska a Polska.\n\nPolský výraz \"\"Beskidy Zachodnie\"\" také znamená „Západní Beskydy“, ale území, které označuje, se nekryje se Západními Beskydy definovanými v geomorfologickém členění Česka. Makroregion Západní Beskydy, definovaný v polském a mezinárodném členění, je širší území, které vedle českých částí Západních Beskyd zahrnuje také slovenské Kysucké Beskydy, Oravskou Maguru, jakož i řadu dalších celků na území Polska.\n\nNejvyšší hora Západních Beskyd je Lysá hora v Moravskoslezských Beskydech.\n\nZápadní Beskydy jsou jedinou oblastí Beskyd, která zasahuje na české území, konkrétně na území Moravskoslezského a Zlínského kraje. \n\nDělí se na následující geomorfologické celky:\n\n\nV polském geomorfologickém členění tomuto území odpovídají tři mezoregiony:\n\n\n"}
{"id": "299434", "url": "https://cs.wikipedia.org/wiki?curid=299434", "title": "Jason Behr", "text": "Jason Behr\n\nJason Nathaniel Behr (* 30. prosinec 1973, Minneapolis, Minnesota) je americký herec, který se proslavil rolí Maxe Evanse v seriálu \"Roswell\", za kterou získal dvě nominace na cenu Saturn. Objevil se také ve filmech \"Ostrovní zprávy\" (2001) a \"Nenávist\" (2004). Objevil se v epizodních rolích v mnoha seriálech jako \"Krok za krokem\", \"Sedmé nebe\", \"Buffy, přemožitelka upírů\", \"JAG\", \"Dawsonův svět\".\n\nNarodil se a vyrůstal v Minnesotě. Jeho otec opustil rodinu, když mu bylo 10. V 19 letech se přestěhoval do Los Angeles. Nejdříve natočil 75 reklam, pak získal roli v seriálu \"Sherman Oaks\", který běžel dva roky. Pak se objevil v epizodních rolích v mnoha seriálech jako \"Krok za krokem\", \"Sedmé nebe\", \"Buffy, přemožitelka upírů\", \"JAG\", \"Dawsonův svět\". Během natáčení posledně jmenovaného se dostal ke scénáří seriálu \"Roswell\" a hned chtěl hrát Maxe Evanse. Tuto roli pak skutečně dostal a po celé tři roky existence seriálu ji hrál. Po \"Roswellu\" hrál v mnoha nezávislých filmech. Hrál také ve filmech \"Nenávist\", \"Vlci\", \"Dračí války\", \"The Tattooist\".\n\nV říjnu roku 2019 bylo oznámeno, že si zahraje vedlejší roli v seriálu \"\".\n\n"}
{"id": "299437", "url": "https://cs.wikipedia.org/wiki?curid=299437", "title": "William Sadler", "text": "William Sadler\n\nWilliam Thomas Sadler (* 13. dubna 1950 Buffalo, New York) je americký herec.\n\nZačínal jako divadelní herec. Mezi jeho filmy patří \"Smrtonosná past 2\", \"Vykoupení z věznice Shawshank\", \"Neskutečná cesta Billa a Teda\", \"\". Hrál také v televizních seriálech jako \"Roswell\", \"Wonderfalls\". V epizodních rolích se objevil třeba v seriálech \"Kriminálka Las Vegas, Roseanne, \" nebo \"\".\n\n"}
{"id": "299439", "url": "https://cs.wikipedia.org/wiki?curid=299439", "title": "Miroslav Doležal", "text": "Miroslav Doležal\n\nMiroslav Doležal (10. února 1919 v Bučovicích – 12. dubna 2009 v Praze) byl český herec a divadelní pedagog, od roku 1948 dlouholetý člen činohry Národního divadla v Praze.\n\nJeho strýcem z matčiny strany byl proslulý houslový virtuóz Jaroslav Kocian, proto se v dětství učil hrát na housle. Zpíval také v pěveckém sboru druhý bas.\n\nSvé první herecké kroky učinil již při studiu na bučovickém gymnáziu, kde maturoval v roce 1938. Po studiích na brněnské konzervatoři (ukončil ji v roce 1943 ve třídě R. Waltra) působil nejprve ve Státním divadle v Brně (1943–1948), později v letech 1948–1990 v pražském Národním divadle, kde pak až do roku 2005 ještě hostoval.\n\nJednalo se o výrazného herce charakterních rolí, který byl znám svojí mimořádně pečlivou dikcí a kultivovanou jevištní řečí, jež se hodila pro recitaci a uměleckou četbu krásné literatury. Byl jedním z prvních recitátorů melodramatu \"Otvírání studánek\" Bohuslava Martinů.\n\nJiž v době svého brněnského působení učil herectví na tamní konzervatoři, jevištní řeč také vyučoval do roku 1990 na Fakultě žurnalistiky Univerzity Karlovy.\n\nZ jeho filmových postav je patrně nejznámější hlavní role z filmu \"Vlčí jáma\", kde si zahrál po boku tehdy mladičké herečky Jany Brejchové.\n\n\n\n\n"}
{"id": "299441", "url": "https://cs.wikipedia.org/wiki?curid=299441", "title": "Prodejna", "text": "Prodejna\n\nProdejna je obchodní zařízení, maloobchodní prodejní jednotka, která bývá zřízena za účelem uspokojování potřeb jednotlivých občanů a jejich domácností.\n\nNejmenší prodejny se mohou sestávat z třeba i z jedné jediné místnosti či z malého venkovního prodejního stánku, ve kterém pracuje jediný člověk neboli prodavač.\nNejvětší prodejny jsou pak dnes tolik rozšířené mamutí velkoprodejny v supermarketech, hypermarketech, velkých nákupních střediscích a obchodních domech. Pracuje tu více zaměstnanců, navíc bývají velmi často doplněny řadou dalších doplňkových služeb pro zákazníky a jejich rodinné příslušníky.\n\nBěžné prodejny umístěné ve starší zástavbě pak zabírají často přízemní části obytných domů. Jako takové se sestávají z několika místností, mívají samostatný vchod pro zákazníky přímo z ulice. V přední části takovéto prodejny bývají prostory určené pro styk se zákazníky respektive vlastní prodejní místnosti, v zadní části bývají vybaveny pobočnými sklady a nezbytným technickým zázemím pro zaměstnance.\n\nPro zásobování odlehlých míst a malých obcí bývají používány také pojízdné prodejny. Jedná se o zpravidla o upravené autobusy nebo velké dodávkové automobily.\n\nV Česku je podobně jako v jiných zemích od října 2016 zákonem regulována prodejní doba v maloobchodě i velkoobchodě. Není-li vyhlášen krizový stav, je obecně zakázán prodej o určených státních a dalších svátcích: 1. ledna, Velikonoční pondělí, 8. května, 28. září, 28. října a o vánočních svátcích 25. a 24. prosince. Na vlastní Štědrý den 24. prosince se smí prodávat pouze dopoledne do 12 hodin. Výjimkami, kde i v těchto dnech prodávat lze, jsou malé prodejny do 200 m² prodejní plochy, čerpací stanice, lékárny a prodejny ve zdravotnických zařízeních nebo na letištích a nádražích.\n\n\n"}
{"id": "299444", "url": "https://cs.wikipedia.org/wiki?curid=299444", "title": "Christopher Judge", "text": "Christopher Judge\n\nDouglas Christopher Judge (13. říjen 1964, Los Angeles, Kalifornie) je americký herec.\n\nJednou z jeho prvních rolí byla epizoda seriálu \"MacGyver\", kde se potkal se svým budoucím kolegou ze seriálu Hvězdná brána (Stargate SG-1), kde hrál jednu z hlavních rolí Teal'ca. Teal´c je prvním svobodným jaffou. Napsal i několik epizod tohoto seriálu, většina z nich se týkala jeho postavy. Namluvil také mnoho postav v animovaných pořadech a počítačových hrách. Párkrát se objevil i v seriálu \"\", např. v epizodě se Samanthou Carterovou nebo v epizodě Midway (Přestupní stanice), kde ztvárnil důležitou roli.\n\n"}
{"id": "299448", "url": "https://cs.wikipedia.org/wiki?curid=299448", "title": "SOR BN 9,5", "text": "SOR BN 9,5\n\nSOR BN 9,5 je model českého městského částečně nízkopodlažního autobusu, který je vyráběn společností SOR Libchavy od roku 2005 do současnosti.\n\nModel SOR BN 9,5 je dvounápravový s třídveřovou karoserií. Zadní náprava je hnací, motor a převodovka se nachází pod podlahou v zadní části vozu. Polosamonosná karoserie vozu je svařena z ocelových uzavřených profilů, zvenku je oplechovaná, zevnitř obložená plastovými deskami, vybrané spodní části jsou z nerezové oceli. Podlaha v přední části vozu je nízkopodlažní a nachází se ve výšce 360 mm nad vozovkou. Přední náprava je značky SOR, zadní tuhá náprava je značky DANA.\n\nV České republice nebyl v době uvedení SORu BN 9,5 žádný jiný autobus v téže kategorii a díky tomu se tento model objevil v některých menších městech ČR, někde i ve variantě Ekobus (pohon CNG). Největším provozovatelem SORů BN 9,5 je Dopravný podnik Bratislava, kde jich jezdí 18. Dalším velkým provozovatelem je skupina Veolia Transport. \n\n"}
{"id": "299449", "url": "https://cs.wikipedia.org/wiki?curid=299449", "title": "Arcibiskupský palác (Neapol)", "text": "Arcibiskupský palác (Neapol)\n\nArcibiskupský palác je stavba v Neapoli, v Itálii. Je oficiální rezidencí římskokatolického arcibiskupa neapolského. Palác stojí na náměstí \"Largo Donna Regina\" jeden blok severně od neapolské katedrály a přímo napříč od kostela Santa Maria Donna Regina Nuova. Spolu s katedrálou tvoří rozlehlý, spojený komplex.\n\nPůvodní budova byla postavena roku 1389 na přání kardinála Minutola na místě staré raně křesťanské baziliky. Současná stavba byla rozšířena kardinálem Filomarinem v roce 1654. Tato rekonstrukce byla pravděpodobně prací architekta Bonaventuri Prestiho. Zahrnovala i vytvoření malého náměstí mezi palácem a kostelem \"Donna Regina Nuova\". Budova je neobyčejně dlouhá a je nápadná třemi kamennými portály.\n\n"}
{"id": "299451", "url": "https://cs.wikipedia.org/wiki?curid=299451", "title": "Kremenecký rajón", "text": "Kremenecký rajón\n\nKremenecký rajón ( / [Kremenec’kyj rajon]) je jedním z rajónů (okresů) Ternopilské oblasti na západní Ukrajině. Na ploše 918 km² zde žije 73 190 obyvatel (2006).\n\nV rajónu Kremenec se nachází:\n\n\n"}
{"id": "299467", "url": "https://cs.wikipedia.org/wiki?curid=299467", "title": "Severní část Západních Beskyd", "text": "Severní část Západních Beskyd\n\nSeverní část Západních Beskyd (\"Polské Beskydy\") jsou geomorfologickou oblastí Vnějších Západních Karpat, která leží na území Polska. V Polsku nemají zvláštní označení a jsou součástí makroregionu Západní Beskydy (polsky: Beskidy Zachodnie), protože v polském geomorfologickém členění podle Jerzyho Kondrackiego jde o širší pojem, který zahrnuje také Západní, Střední i Východní části Beskyd definované slovenským členěním. Část, která nespadá do žádné z uvedených česko-slovenských oblastí, se dělí na následující mezoregiony, resp. geomorfologické celky:\n\nNejvyšší hora této části Beskyd je Turbacz (Gorce).\n\n\n"}
{"id": "299468", "url": "https://cs.wikipedia.org/wiki?curid=299468", "title": "Hangár", "text": "Hangár\n\nHangár je velká krytá stavba lehčí konstrukce a obvykle bez vnitřních příček, jež slouží jako přístřeší či skladiště pro úschovu letadel, velkých technických zařízení a předmětů nebo i skupin osob.\n\nFrancouzské \"hangar\" znamenalo původně nezateplenou a zpravidla dřevěnou kůlnu nebo stodolu lehké konstrukce. Po roce 1900 se začalo používat i v dalších jazycích pro letištní budovu pro odstavení letadel (obdoba garáže pro vozidla). V letištních hangárech také obvykle probíhá běžná provozní údržba a kontrola stavu letounů - odtud pak termíny provozní hangár nebo dílenský hangár.\n\nV dalších významech se může jednat např. o prostornou kůlnu pro úschovu člunů, velké skladiště pro úschovu zboží, velký skleník na rychlení zeleniny, velký vojenský stan, nafukovací halu atd. \n\n"}
{"id": "299472", "url": "https://cs.wikipedia.org/wiki?curid=299472", "title": "Icy Tower", "text": "Icy Tower\n\nIcy Tower je freewarová počítačová hra vytvořená designérem Johanem Peitzem ze švédského vývojářského studia Free Lunch Design. Cílem hry je dostat se tak vysoko, jak jen to je možné. Toho lze docílit skákáním po náhodně rozmístěných plošinkách.\n\nVěž, do které je hra umístěna, má nekonečnou výšku. Sestává z jednotlivých pater a každé patro je rozděleno na plošinky. Vaše herní postava bude zrychlovat, dokud je v pohybu. Čím vyšší rychlost nabere, tím vyšší a delší její skoky jsou.\n\nJakmile začnete zdolávat věž, spustí se stopky a kamera se začne pomalu pohybovat směrem nahoru. Aby to nebylo tak jednoduché, každých 30 sekund se ozve zvukové znamení a pohyb se zrychlí. Je nutné neustále držet tempo a nespadnout pod okraj obrazovky.\n\nKombo skoky jsou tvořeny tak, že vyskočíte minimálně o dvě patra, alespoň dvakrát za sebou, a to v rozmezí dvou sekund. Pokud jsou tyto podmínky splněny, aktivuje se speciální „Kombo mód“. Ukazatel na levé straně obrazovky se začne plnit.\n\nPokud se ukazatel vyprázdní nebo hráč provede obyčejný skok, kombo skončí a hráč dostane bonusové skóre, které se spočítá jako druhá mocnina počtu překonaných pater v průběhu komba.\n\nVerze 1.2 představila možnost hrát s upravenými postavami. \"Icy Tower\" má dvě základní: Harold the Homeboy a Disco Dave, a jednu šablonu, pomocí které lze vytvořit vlastní vzhled.\n\n"}
{"id": "299476", "url": "https://cs.wikipedia.org/wiki?curid=299476", "title": "Pánduovci", "text": "Pánduovci\n\nPánduovci (v sanskrtu \"पाण्‍डव\") jsou polobožský rod, o němž pojednává staroindický epos Mahábhárata. Rod počíná králem Pánduem (synem Vjásovým), jehož potomci (pět bratrů - Judhišthira, Bhíma, Ardžuna, Nakula a Sahadéva) soupeřili s rodem Kuruovců (potomci krále Dhrtaráštry).\n\nPándu jednou usmrtil při lovu jelena v pohlavním aktu, byl to však bráhman dočasně proměněný v jelena. Než zemřel, vyslovil kletbu, že Pándu zemře při milostných hrátkách. Po návratu z lovu se Pándu rozhodl přenechat vládu bratru Dhrtaráštrovi a odejít i se svými dvěma ženami žít o samotě. Kvůli kletbě nemohl zplodit potomka, a tak požádal svoji ženu Kuntí, aby použila mantru, kterou kdysi získala a díky níž mohla mít syna s kterýmkoliv člověkem nebo bohem. Tak se postupně Pánduově ženě narodili tři synové. Pándu ji požádal, aby mantru propůjčila jeho druhé ženě, Mádrí, které se pak narodila dvojčata. Po čase Pándu zapomněl na kletbu a zemřel. Jeho potomci s Kuntí (Mádrí vstoupila na Pánduovu pohřební hranici – satí) odešli za králem Dhrtaráštrou, který je přijal a spolu s Kuruovci vychovával. Posléze se začaly množit útoky Kuruovců na Pánduovce, čímž započaly spory mezi rody, které vyvrcholily velkou bitvou, kterou za pomoci Kršny vyhráli Pánduovci.\n"}
{"id": "299479", "url": "https://cs.wikipedia.org/wiki?curid=299479", "title": "Pozinkování", "text": "Pozinkování\n\nPozinkování je nanesení vrstvy zinku na povrch ocelových výrobků. Tato vrstva slouží jako ochrana proti korozi. Zinek chrání povrch nejen mechanicky, ale i chemicky. Se železem tvoří ve vlhku zinek elektrický článek. I při lokálním porušení vrstvy zinku probíhá koroze jen na zinkové vrstvě, zatímco ocel zůstane neporušena. Ochrana ale trvá jen do rozpuštění zinkové vrstvy. Pozinkování může být kombinováno i s jinými způsoby ochrany, např. s nátěrem.\n\nOchrana pozinkováním se používá pro celé výrobky (automobilové karoserie, sloupy osvětlení, zábradlí, okapy) tak pro materiál (pozinkovaný plech).\n\nZinek se na povrch předmětů nanáší buď zastudena elektrolyticky (galvanické pozinkování) nebo ponořením předmětu do roztaveného zinku (žárové zinkování).\n\nGalvanické zinkování je elektrolytický děj, při kterém se na elektrovodivé materiály, ve většině případů ocelové díly (katoda), elektrochemicky vyloučí zinkový povlak rozpuštěním zinku (anody).\n\nŽárové zinkování je speciální technika pokovování ponorem. Zinek vytváří pevný a nepropustný povlak s dlouhodobou životností, který chrání ocel i elektrochemicky. Vhodné pro teploty do 200° C.\n\nPovrch může být chráněn i neelektrolyticky nanášenými povlaky ze zinkových mikrolamel.\n\n"}
{"id": "299481", "url": "https://cs.wikipedia.org/wiki?curid=299481", "title": "Eugen Rosenstock-Huessy", "text": "Eugen Rosenstock-Huessy\n\nEugen Rosenstock-Huessy (6. července 1888 Berlín – 24. února 1973 Norwich, Vermont) byl německo-americký právník, historik a originální filosof dějin.\n\nEugen Rosenstock se narodil v rodině vzdělaného židovského bankéře nakloněné ke křesťanství, roku 1906 byl pokřtěn jako luterán, vystudoval právo a filosofii v Heidelbergu a pak přednášel právo na univerzitě v Lipsku. Roku 1914 se ve Florencii setkal se svou pozdější ženou, historičkou umění Margit Huessy. Léta 1914–1918 strávil na západní frontě a dopisoval si s přítelem F. Rosenzweigem, který byl také ve válce. Po válce vydával tovární noviny v automobilce Daimler-Benz, spoluzakládal nakladatelství Patmos a v letech 1923–1933 přednášel právo na univerzitě ve Vratislavi. V letech 1925–1930 vydávali přátelé Rosenstock, Martin Buber, protestant Viktor von Weizsäcker a katolík Joseph Wittig časopis \"Die Kreatur\" (Stvoření), kam přispíval i Rosenzweig, Šestov, Berďajev a další. Rosenzweig psal o jazyce, o společenských vědách, o církvi a o historii. Soustavně se věnoval mimoškolnímu vzdělávání a organizoval letní tábory, kde mladí lidé společně pracovali a vzdělávali se.\n\nPo Hitlerově nástupu k moci roku 1933 Rosenstock emigroval do USA, přednášel na Harvardově univerzitě, kde se úzce spřátelil s A. N. Whiteheadem, a v letech 1936–1957 přednášel na Dartmouth College. Roku 1938 vydal svoji nejznámější knihu \"Out of Revolution\" s podtitulem „autobiografie západního člověka“. Na pozvání presidenta Roosevelta organizoval od roku 1940 pracovní a vzdělávací tábory, na něž později navázal známý Peace Corps, a po válce hodně cestoval a přednášel po USA i po Evropě.\n\nUrčujícím zážitkem byla pro Rosenstocka první světová válka, kterou chápal jako historický přelom a zároveň naléhavý úkol pro historiky a filosofy. Ze svého studia raně středověkých dějin vytěžil názor, že evropské dějiny posledního tisíciletí jsou členěny velkými výbuchy kolektivních vášní čili revolucemi. Protože však nezničily důležité evropské instituce, včetně církevních, které dbaly o to, aby se dosažená úroveň neztratila, mohlo být výsledkem postupné rozšiřování lidské svobody. Ve 20. století se ukázalo, že válka v tradičním smyslu už není možná a mění se v občanskou válku. Nicméně lidské dějiny nebyly a nebudou vedeny jen rozumovými úvahami, nýbrž nadšením a vášněmi; je tedy krajně důležité zkoumat logiku těchto revolucí a snažit se i lidské vášně kultivovat a obracet ke prospěchu lidstva.\n\nAnglicky:\nNěmecky:\n\n"}
{"id": "299484", "url": "https://cs.wikipedia.org/wiki?curid=299484", "title": "Střední Beskydy (rozcestník)", "text": "Střední Beskydy (rozcestník)\n\nStřední Beskydy je název dvou různých geomorfologických oblastí na hranicích Slovenska a Polska.\n\n\n"}
{"id": "299487", "url": "https://cs.wikipedia.org/wiki?curid=299487", "title": "The Smiths", "text": "The Smiths\n\nThe Smiths byla anglická rocková hudební skupina, jež působila v letech 1982 - 1987. Jádro skupiny tvořil textař Steven Morrissey a kytarista Johnny Marr, dalšími členy byli baskytarista Andy Rourke a bubeník Mike Joyce. Za své nedlouhé působení vydali 7 desek a téměř 20 singlů. Kritikou byli označeni za jednu z nejvýznamnějších a nejvlivnějších kapel 80. let. V žebříčku 500 nejlepších alb všech dob hudebního časopisu Rolling Stone mají The Smiths čtyři alba.\n\nVšichni členové The Smiths se i po rozpadu skupiny věnovali hudbě - nejvíce bylo slyšet o Morrisseym, který se vydal na úspěšnou sólovou dráhu. Kytarista Johnny Marr dodnes působí ve skupině Modest Mouse, Andy Rourke hraje společně s Peterem Hookem (ten v roce 2007 odešel z New Order) v kapele \"Freebass\". Mike Joyce je bubeníkem kapely \"Vinny Peculiar\".\n\nRoku 1982 založili Morrissey a Johnny Marr v Manchesteru The Smiths. Šli však jinou cestou, než která byla tehdy vedena firmou Factory, pod kterou vydávali např. Joy Division, New Order a svou tvorbou se vrátili do první poloviny 60. let – k jednoduchosti a srozumitelnosti. Proto byl první singl se skladbami „Hand In Glove“ a „Handsome Devil“ tak úspěšný. The Smiths se na nich spolehli jen na zvuk kytar a bicích, místy na varhany nebo klavíru.\n\nRozhodujícím momentem je vydání druhého singlu „This Charming Man“, který pojednává o intimním přátelství Jeana Maraise a Jeana Cocteaua. Morrissey je ovlivněn a okouzlen velkými estéty jako Oscar Wilde či právě Cocteau, ale na druhé straně je také fascinován odvrácenou tváří života. Též mu je blízká poetika filmů anglických režisérů z 50. a 60.let.\n\nPrvní album \"The Smiths\", které vyšlo v roce 1984, bylo označováno za jedno z nejdůležitějších alb roku. Odpor k náhodnému fyzickému sexu, násilí a beznaději se zde střídá s čistým, zidealizovaným citem a tématy těžkého života v okrajových čtvrtí Manchesteru. Morrissey vystupuje s velkým sebevědomím a stále častěji se v tisku vyjadřuje i k otázkám, jež nemají s hudbou nic společného a týkají se jeho osobního života a názorů na svět.\n\nRok 1985 je rokem expanze – zájem o The Smiths velmi roste a nezávislá firma Rough Trade je všude propaguje jako kapelu, která se straní elektroniky a nemá nic společného s dekadentní novou vlnou. Druhé studiové album \"Meat Is Murder\" je jednou z prvních desek vydaných nezávislou firmou na CD. Morrissey, který často mluví o celibátu a asketickém způsobu života, zde vyzývá k vegetariánství a také protestuje proti školskému systému ve Velké Británii. Meat is Murder je jediným albem The Smiths, které se vyšplhalo na špici UK charts a v žebříčku se udrželo i následujících 13 týdnů, avšak v USA se album umístilo až na 110 místě. V roce 2003 bylo album umístěno na 295 místo v žebříčku 500 nejlepších alb všech dob renomovaného hudebního časopisu Rolling Stone.\n\nV roce 1986 vydávají The Smiths své třetí studiové album s provokativním názvem \"The Queen Is Dead\" (Královna je mrtvá). Album se vyšplhalo na 2 místo ve Velké Británii, v USA na místo 70, což bylo dosavadní nejlepší umístění jejich alba. Deska se setkala s velmi kladným přijetím jak od kritiků, tak i od fanoušků a mnohými je považována za nejlepší počin kapely. V roce 2013 ji britský hudební časopis NME vyhlásil nejlepším britským albem všech dob. Samotné písně se zaobírají osamělostí člověka (Never Had No One Ever), kritikou britské královské rodiny (The Queen Is Dead), hudebního průmyslu (The Boy with the Thorn In His Side), nebo mezilidskými vztahy (I Know It's Over, There Is a Light That Never Goes Out). Nahrávaní alba probíhalo s producentem Stephenem Streetem, který skupině pomáhal už při desce Meat Is Murder. Jak už také bývalo zvykem, všechny texty napsal Morrissey a hudbu složil kytarista Johny Marr.\n\nV letech 1986 - 1987 byli The Smiths na vrcholu, ale i přes vzrůstající úspěch se činnost kapely chýlila ke konci. V červnu 1987 si dal on kapely volno kytarista Johny Marr, s odůvodněním, že je špatně vnímán svými spoluhráči v kapele. O měsíc později kapelu opouští definitivně. Mezi hlavní důvody rozpadu skupiny patří také to, že Morrisseymu se nelíbilo, že Marr spolupracuje s dalšími umělci. Ten si zase stěžoval, že Morrissey chce až příliš často hrát covery písní umělců z 50. a 60. let. Marr to později okomentoval takto: \"\"Byla to poslední kapka, nezakládal jsem kapelu, abych hrál písničky od Cillai Black.\"\" Kapela ještě chvíli zkoušela nahrát nový materiál, ten ale pod hlavičkou The Smiths nikdy nevyšel. Většina z těchto demo verzí byla později dodělána a finální verze písní figurovaly na Morrisseyho debutovém solovém albu Viva Hate. Poslední album kapely Strangeways, Here We Come, bylo vydáno po rozpadu kapely, 28. září 1987. Umístilo se na druhém místě v UK charts. V USA se umístilo na 55 místě, jedná se tedy o nejlépe umístěné album kapely ve Spojených státech. Hlavní singl alba, \"Girlfriend In The Coma\" se umístil na 13. místě v britském žebříčku hitů. Singl také obsahuje cover od britské zpěvačky Cillai Black \"Work Is A Four Letter Word\". \n\n\n\n"}
{"id": "299489", "url": "https://cs.wikipedia.org/wiki?curid=299489", "title": "Velký Kriváň", "text": "Velký Kriváň\n\nVelký Kriváň (slovensky: \"Veľký Kriváň\") je s 1708,7 m n. m. nejvyšší vrchol pohoří Malá Fatra v severozápadní části Slovenska.\n\nVrchol Velkého Kriváně je součástí hlavního hřebene Krivánské části Malé Fatry. Nachází se nad horní hranicí výskytu kosodřeviny a je výborným vyhlídkovým bodem s ideálním kruhovým výhledem. Sousedí s vrcholy Pekelník (1609 m) a Chleb (1645,6 m) od nichž jej oddělují sedla Bublen (1610 m) a Snilovské sedlo (1524 m).\nVýstup na vrchol je možný od chaty Vrátna po zelené turistické značce, dále je možné využít sedačkovou lanovku na Snilovské sedlo (1524 m) a odtud po červené značce na vrchol. Délka výstupu po zelené značce je asi 2:30 hod., od horní stanice lanovky je vrchol vzdálen asi 45 minut.\n"}
{"id": "299493", "url": "https://cs.wikipedia.org/wiki?curid=299493", "title": "Střední část Západních Beskyd", "text": "Střední část Západních Beskyd\n\nStřední část Západních Beskyd (slovensky: \"Stredné Beskydy\") jsou geomorfologická oblast Vnějších Západních Karpat na území severozápadního Slovenska a jižního Polska. Zahrnuje zejména regiony Kysuce a Orava. Takto vymezené jsou \"Stredné Beskydy\" v rámci geomorfologického členění používaného v Česku a na Slovensku. Z pohledu polského členění podle Jerzyho Kondrackiego celá tato oblast patří pod \"Beskidy Zachodnie\" (makroregion Západní Beskydy), zatímco Beskidy Środkowe \"(Střední Beskydy)\" leží dále na východ a zahrnují polské Nízké Beskydy a slovenskou Ondavskou vrchovinu.\n\nNejvyšší hora Středních Beskyd je Babia hora \"(Babia Góra)\" v Oravských \"(Żywieckich)\" Beskydech.\n\nDělí se na následující geomorfologické celky:\n\n\nV polském geomorfologickém členění tomuto území odpovídají tři mezoregiony:\n\n\n"}
{"id": "299494", "url": "https://cs.wikipedia.org/wiki?curid=299494", "title": "Rosenstock", "text": "Rosenstock\n\nPříjmení Rosenstock může znamenat:\n\n"}
{"id": "299495", "url": "https://cs.wikipedia.org/wiki?curid=299495", "title": "Deriváty karboxylových kyselin", "text": "Deriváty karboxylových kyselin\n\nDeriváty karboxylových kyselin vznikají náhradou změnou karboxylové skupiny za jinou skupinu nebo adicí jiné charakteristické skupiny na uhlovodíkový skelet. Deriváty, které vznikají náhradou karboxylové skupiny, se nazývají \"funkční deriváty\" a deriváty, které vznikají adicí další charakteristické skupiny na uhlovodíkový skelet, se nazývají \"substituční deriváty\".\n\nMezi funkční deriváty patří:\nEstery, amidy a soli se vyskytují v přírodě. Halogenidy a anhydridy byly vyrobeny uměle a jsou velmi reaktivní.\n\nVznikají náhradou atomu vodíku atomem kovu. Připravují se reakcí karboxylových kyselin s hydroxidem (popř. uhličitanem příslušného kovu). Sodné a draselné soli vyšších mastných kyselin slouží jako mýdla.\n\nOdvozují se náhradou skupiny -OH v karboxylové skupině skupinou -OR. Jsou většinou kapalné (výjimečně pevné) látky, nerozpustné ve vodě. Řada z nich má charakteristickou aromatickou vůni. Mnoho esterů je součástí přírodních esencí, estery vyšších mastných kyselin (palmitové, stearové) a glycerolu jsou součástí tuků a olejů. Připravují se esterifikací (reakcí karboxylové kyseliny s alkoholem), v přítomnosti hydroxidů či kyselin podléhají hydrolýze. Mnohé estery se uplatňují v potravinářství a při výrobě voňavek jako vonné a chuťové přísady.\n\nOdvozují se náhradou -OH skupiny obsažené v karboxylové skupině aminoskupinou -NH a jejich deriváty. Jsou to kapalné nebo krystalické látky, které mají vysokou teplotu tání a varu (což je způsobeno přítomností vodíkových vazeb). Připravují se např. termickým rozkladem amonných solí. Jsou meziprodukty organických syntéz.\n\nOdvozují se náhradou skupiny -OH v karboxylové skupině halogenem. Jsou to kapalné i krystalické látky, ostře páchnou. Jsou velmi reaktivní. Nejvýznamnější jsou chloridy, připravují se zahříváním chloridu fosforitého s organickými kyselinami. Používají se v organických syntézách jako acylační činidla sloužící k vnášení acylů do organických sloučenin. Důležitá je reakce acylhalogenidů s alkoholy za vzniku esteru a halogenvodíku.\n\nMají ve svých molekulách funkční skupinu -C≡N. Jsou to jedovaté kapaliny nebo krystalické látky. Vznikají např. dehydratací amidů.\n\nLze je odvodit kondenzací dvou karboxylových kyselin se současným odštěpením vody, v molekule obsahují anhydridovou skupinu -CO-O-CO-. Anhydridy nižších karboxylových kyselin jsou ostře páchnoucí kapaliny, anhydridy vyšších mono- a dikarboxylových kyselin jsou krystalické látky. Jsou méně reaktivní než acylhalogenidy. Používají se jako acylační činidla v organických syntézách.\n\nMezi substituční deriváty patří:\n"}
{"id": "299497", "url": "https://cs.wikipedia.org/wiki?curid=299497", "title": "Katedrála svatého Petra (Frascati)", "text": "Katedrála svatého Petra (Frascati)\n\nKatedrála sv. Petra (italsky Basilica Cattedrale di San Pietro Apostolo je katedrálou a hlavním kostelem ve Frascati, v Itálii. Byla založena roku 1598; architektem byl Ottaviano Nonni, známější jako Mascherino. Po dvaceti letech, 29. července 1610 zde byla sloužena první mše. Roku 1696 Giovanni Fontana začal práci na nové fasádě, která byla dokončena roku 1700.\n\nZvonice, po obou stranách průčelí byly přistavěny později.\nKostel má půdorys řeckého kříže, a uchovává dřevěný krucifix z 11. století z Tuscula, \"Madonnu\" od Domenichina, reliéf od Ferrucciho (1612) zobrazující Ježíše předávajícího klíče sv. Petru, a ze 14. století \"Madonu s dítětem\" v kapli Gonfalone, která byla restaurovaná Domenichinem.\n\nInteriér katedrály byl zničen bombardováním 8. září 1943, a tak se dnes jeví holým, kromě malé kaple napravo. Obnova fasády byla dokončena roku 2002.\n\nV hlavní lodi, na vnitřní straně průčelí, je náhrobek Karla Eduarda Stuarta z bílého mramoru. Když zde roku 1788 zemřel, jeho bratr, biskup ve Frascati Jindřich Benedikt Stuart, mu vystrojil ve městě pohřeb. Tělo bylo později převezeno do baziliky sv. Petra.\n\n"}
{"id": "299501", "url": "https://cs.wikipedia.org/wiki?curid=299501", "title": "Elizabeth Gaskellová", "text": "Elizabeth Gaskellová\n\nElizabeth Cleghorn Gaskellová, rodným jménem Elizabeth Cleghorn Stevensonová (29. září 1810 – 12. listopadu 1865) byla anglická spisovatelka.\n\nNarodila se v Londýně v Chelsea (nyní Cheyne Walk) jako dcera novináře. Po smrti matky ji vychovávala teta v Knutsfordu, který se také později stal předlohou pro její novelu Cranford či pro městečko Hollingford, do kterého byl situován děj románu Manželky a dcery (Wives and Daughters).\nV roce 1832 se provdala za Williama Gaskella, se kterým měla velmi šťastné manželství. Již svým prvním románem Mary Bartonová, který byl vydán v roce 1848, si získala velkou popularitu. Zaujal také Charlese Dickense, který hledal v té době pro svůj nově zakládaný časopis Household Words autory. Gaskellová pro něj později na jeho žádost napsala soubor povídek Cranford, který v Dickensově časopisu vycházel na pokračování.\n\nElizabeth Gaskellová se ve svých románech často věnovala sociálním otázkám, zejména problémům dělnické třídy, vztahům mezi zaměstnavateli a zaměstnanci a vzniku prvních odborů. Často se její dílo srovnává s romány Jane Austenové - obě autorky mají společný smysl pro humor, kriticky se vymezují vůči společnosti ve vztahu k morálce jednání lidí a jejich romány se vyznačují hlubokou propracovaností, plastičností a opravdovostí všech postav, což jejich románům dodává na důvěryhodnosti.\n\nElizabeth Gaskellová, za svobodna Stevensonová, se narodila 29. září 1810 v Londýně v Lindsay Row, Chelsea, v domě, jehož adresa je nyní 93 Cheyne Walk. Její otec, William Stevenson, zastával úřad strážce státní pokladny. Byl ale velmi všestranný – za svůj život vystřídal řadu profesí – od ministra, farmáře a přispíval i do významných magazínů. Matka Elizabeth zemřela velmi brzy - když bylo Elizabeth pouhých třináct měsíců. Elizabeth se poté ujala teta z matčiny strany, která žila v starosvětském městečku Knutsford a v jejíž poklidné domácnosti Elizabeth vyrůstala. Se svým otcem se v dětství příliš nestýkala, a to až do doby, než se vrátila do Londýna asi rok před jeho smrtí.\n\nV čem ji ale její otec ovlivnil, byla víra v to, že děvčata i chlapci mají právo i povinnost se vzdělávat stejnou měrou. Získala důkladné vzdělání v internátní škole v Barfordu, kam ji poslali, když jí bylo dvanáct let a kde strávila pět let. Učila se cizím jazykům – latině, francouzštině a italštině- a vstřebávala svobodomyslné názory a liberální pohled na svět. Po ukončení školy se na chvíli vrátila do Knutsfordu, ale záhy poté zamířila do Londýna za otcem. V této době ji citelně zasáhla ztráta jejího bratra, který zmizel při plavbě na moři (loď patřila Východoindické společnosti). Tato událost zanechala stopu i v některých jejích románech – v dílech pojednávajících o Frederickovi v románu Sever a Jih (North and South) nebo o mladém Peterovi v souboru povídek Cranford. Inspirací pro postavu paní Gibsonové z románu Manželky a dcery (Wives and Daughters) se pro ni stala další postava z jejího reálného života – nevlastní matka Catherine Thomsonová, kterou si Elizabethin otec vzal v roce 1814 a ke které Elizabeth cítila spíše antipatii. S otcem zůstala až do jeho smrti v roce 1829, aby se vzápětí odebrala zpět do Knutsfordu.\n\nBěhem jedné návštěvy v Manchesteru se seznámila s reverendem Williamem Gaskellem, který byl zrovna jmenován do funkce zástupce vikáře v Cross Street Chapel. Vzali se 30. srpna 1832.\n\nCross Street Chapel byla důležitým místem, kde se setkávali svobodomyslní unitáři, a Elizabethin manžel se stal jednou z osobností tohoto společenství, které hrálo významnou úlohu v obchodních i kulturních kruzích. Manželství Gaskellových bylo vnímáno jako velmi harmonický svazek, ve kterém se oba navzájem podporovali a respektovali, aniž by ale popírali tradiční rozdělení úloh muže a ženy ve společnosti.\n\nPro Elizabeth to bylo období, kdy získávala spoustu nových zkušeností a seznamovala se s významnými osobnostmi. Manchester bylo v té době průmyslovým městem, které zažívalo prudký boom. Stavěly se první továrny, diskutovaly se nejnovější vynálezy a průmyslová revoluce byla na svém vrcholu. Elizabeth Gaskellová tento svět pokroku milovala, ale zároveň ho i nenáviděla. Svých následujících patnáct let od svatby totiž strávila Elizabeth Gaskellová zejména věnováním se vlastní domácnosti a dobročinné činnosti. A právě prostřednictvím této se setkávala také s temnější stránkou průmyslové revoluce a nezadržitelného pokroku. Bída a utrpení dělnické třídy ji šokovaly a velmi trápily. Ale i v tomto období nacházíme první známky tvůrčí činnosti – Elizabeth Gaskellová psala básně a texty k písním.\n\nZlom v jejím životě nastal, když v roce 1845 došlo k úmrtí jejího devítiměsíčního syna. Manžel jí poradil, aby se pokusila vytrhnout ze smutku spisovatelskou činností. Tak vznikly základy k jejímu prvnímu románu Mary Bartonová: Jak se žije v Manchesteru, který byl dokončen v roce 1847 a vydán anonymně 25. října 1848. Způsobil pozdvižení. Nezastřeně kritizoval netečnost a lhostejnost střední třídy k bídě dělnické třídy. Autorka si kladla otázku, zda jsou zaměstnavatelé odpovědní za chudobu svých zaměstnanců, přičemž kladná odpověď z románu vyvstávala více než jasně. Elizabeth Gaskellová se stala terčem pobouřeného rozhořčení sociální třídy, ke které sama příslušela, a byla označena za zrádce. Gaskellovou toto osočení sice mrzelo, ale nebyl to pro ni důvod, aby změnila svůj názor nebo své chování. Román Mary Bartonová sice nebyl prvním pokusem o vypodobnění života dělnické třídy (známý je např. román Sybil od Benjamina Disraeliho z roku 1845), ale byl prvním realistickým románem na toto téma, který nic neskrýval. Mnoho lidí si po jeho přečtení s otřesením uvědomilo, do jakých hloubek může lidská bytost bez svého zavinění klesnout a jak nespravedlivý je úděl některých lidí. Ačkoli šlo o autorčin první román, museli i ti, kterých se svou kritikou nepříjemně dotkl, přiznat, že jde i po literární stránce o velmi zdařilé dílo.\n\nGaskellové se po tomto průlomu svou anonymitu nepodařilo zachovat, a to zejména, když začala spolupracovat s populárním Charlesem Dickensem jako nová přispěvatelka do jeho časopisu Household Words. To byl začátek jejich dlouhodobé a úspěšné spolupráce, i když pro Dickense někdy do značné míry stresující, protože Gaskellová neustále překračovala přidělený slovní limit. Byl to právě Dickensův časopis, který začal vydávat soubor povídek Cranford, který se těšil velké oblíbenosti u široké veřejnosti. Lidé oceňovali zejména autorčin smysl pro humor, její laskavou ironii a starosvětskou milost městečka a jeho obyvatel. Není tajemstvím, že Gaskellová čerpala ze svého mládí, které strávila u své tety ve městě Knutsford.\n\nBěhem let 1851 – 1852 se věnovala Gaskellová psaní svého dalšího románu - Ruth, který byl vydán v lednu roku 1853 a za který obdržela honorář ve výši Ł500. Očividně nebylo jejím zájmem držet se společenských konvencí, protože Ruth se věnuje dalšímu kontroverznímu tématu: postavení neprovdané matky ve společnosti. Opět je nepochybné, že sympatie autorky náleží hlavní hrdince, kterou společnost pro její mravní poklesek odsoudí a odvrhne. Ruth nezbývá nakonec než hledat obživu v prostituci. Gakellová zaslala skicu svého rukopisu i Charlotte Brontëové, jejíž obdiv k Ruth šel tak daleko, že o několik dní odložila i vydání vlastního románu Villette, aby se kritici mohli nerušeně věnovat rozboru románu Gaskellové.\n\nSměr její další tvorby byl ovlivněn žádostí Charlese Dickense. Ten si přál, aby mu Gaskellová pro jeho časopis dodala klasický román. Ten se shodou okolností podle mnoha současných kritiků stal jedním z nejvýraznějších literárních počinů Gaskellové. \nPředtím, než usedla ke psaní, se ale rozhodla cestovat a navštívit své přátele, zejména vykonala návštěvu u Charlotty Brontëové v Haworthu v roce 1850, která položila základy k pevnému přátelství.\n\nNicméně v roce 1854 začala pracovat na svém dalším, ještě nepojmenovaném, románu Sever a Jih (North and South). Romantický vztah dvou protichůdných postav – jemné a vzdělané Margaret Haleové z jihu a Johna Thorntona, tvrdého, ale přímočarého továrníka a obchodníka s bavlnou, se odehrává na pozadí sociálních nepokojů mezi odbory a továrníky v průmyslovém fiktivním městě Milton na severu Anglie, pro něž se stal předlohou opět Manchester. Gaskellová se znovu zabývá sociální otázkou a etikou zaměstnaneckého vztahu, rozložení práv a povinností mezi dělníky a pány a polarizovanými zájmy zaměstnanců a zaměstnavatelů. Od Mary Bartonové se tento román odlišuje nejen tím, že poměry dělnické třídy nepopisuje tak syrovým způsobem, i když i zde se setkáváme s mnoha nešťastnými osudy, ale také tím, že se zabývá i otázkou postavení ženy ve společnosti. Autorka představuje hrdinku Margaret Haleovou, která je velmi bystrá a pevných morálních zásad, i když někdy předpojatá, ale zároveň svým charakterem mnohem silnější než její slabošský otec. Střet Margaret a Johna a střet dělnické třídy a „pánů“ si je tak v mnohém až nápadně podobný. Dělníci i ženy jsou ti s méně právy - ti, kterým vládne „bohatý bílý muž“. Gaskellová se nesnaží dávat odpovědi, snaží se přimět čtenáře, aby se nad řešením sám zamyslel.\n\nPo dokončení románu Sever a Jih se Gaskellová opět vydala na cesty, tentokrát do Paříže a Londýna. Tam ji nečekaně zastihla zpráva o úmrtí Charlotte Brontëové, která zemřela 31. března 1855. Začala se zabývat myšlenkou, že napíše její biografii, když ji o to sami, k jejímu velkému překvapení, požádali otec a manžel zesnulé spisovatelky. Život Charlotty Brontëové \"(The Life of Charlotte Brontë)\" měl obrovský úspěch a dílo se do historie nesmazatelně zapsalo jako jedna z nejlepších biografií vůbec. Gaskellové osobně ale vydání biografie přineslo více potíží, než si dokázala představit.Po vlně chvály se zvedla vlna odporu od osob, které byly v biografii jmenovány a které měly za to, že je Gaskellová poškodila nepravdivým vykreslením událostí. Největších rozměrů nabyla aféra s lady Scottovou. Gaskellová uvěřila sdělení Branwella Brontëa ohledně důvodu jeho propuštění z místa soukromého učitele – Branwell Brontë tvrdil, že to bylo proto, že odmítl mít poměr s výše uvedenou dámou. Nicméně nakonec proti Gaskellové nebyla podána žádná žaloba. O tom, jak se vše skutečně seběhlo, se můžeme jen dohadovat.\n\nPřed vydáním Života Charlotte Brontëové odjela na pozvání amerického sochaře Williama Whetmorea Storyho do Říma. Na tuto dovolenou pak ještě dlouho s radostí vzpomínala nejen proto, že v Římě zrovna vrcholil karneval, ale i protože tam navázala přátelství s mladým Charlesem Eliotem Nortonem (pozdějším profesorem umění na Harvardu). Dopisy, které si vyměňovali, jsou hlavním svědectvím o tom, jak žila Gaskellová ve svém vyšším věku. \n\nPo návratu do Anglie pokračovala ve své spisovatelské činnosti. Pro Dickensův časopis napsala několik děl, z nichž za povšimnutí stojí zejména My Lady Ludlow (1858), krátká povídka, která nám svou atmosférou připomíná Cranford, a Lois the Witch (1861), novela o salemských procesech s čarodějnicemi. Svůj soukromý život měla velmi rušný a únavný – jako manželka vytíženého pastora a matka čtyř dcer, byla uznávanou a slavnou spisovatelkou a dům byla neustále plný návštěvníků. Proto často odjížděla načerpat síly na dovolenou. Cesty ji navíc přinášely inspiraci pro její bohatou povídkovou tvorbu. Jedna z těchto cest, kterou podnikla v listopadu roku 1859 do Whitby, se ukázala být velmi užitečnou pro její další připravovaný román - Sylviini milenci (Sylvia´s Lovers).\n\nPsaní jí šlo nejprve od ruky, ale ke konci roku 1860 byl román hotový jen z čtvrtiny. A nepříjemné období mělo teprve přijít – v roce 1862 město Manchester, ve kterém žila, zažívalo recesi způsobenou zastavením dodávek bavlny z Ameriky, kde zrovna zuřila občanská válka. Její vyčerpání je patrné ke konci románu, kde postrádá představivost a náboj. V únoru roku 1863 byl ale román vydán a Gaskellová ho věnovala „Svému manželovi - od té, která nejlépe zná jeho hodnotu“. Síla románu spočívá především v hluboké prokreslenosti postav. Hlavní hrdinka Sylvie je velmi emocionální a vášnivá žena, kterou její nevyrovnaná povaha vede do záhuby. Tragické vyznění celého románu není příliš vlastní stylu Gaskellové. Vzhledem ke své jedinečnosti ve vztahu k ostatním jejím pracím je proto velmi výjimečné.\n\nV roce 1864 začala pracovat na dalším románu – Manželky a dcery (Wives and Daughters). Ten se jí už vzhledem ke zhoršujícímu se zdravotnímu stavu nepodařilo dokončit. Byl vydán až posmrtně a nedokončený v roce 1866.\n\nAni v posledních letech svého života se ale nedokázala vzdát své cestovatelské vášně, když v roce 1864 navštívila Švýcarsko. V červnu roku 1865 koupila bez vědomí svého manžela dům v Holybournu. Zemřela na náhlý záchvat při jeho prohlídce 12. listopadu téhož roku.\n\n\n\n\n\n\n\n\n"}
{"id": "299510", "url": "https://cs.wikipedia.org/wiki?curid=299510", "title": "Souřadnost", "text": "Souřadnost\n\nSouřadnost (parataxe) je v jazykovědě syntaktický vztah, kdy jsou dva syntaktické prvky spojeny tak, že ani jeden není gramaticky ani významově závislý na druhém, oba mají stejnou platnost a mohou existovat samostatně.\n\nNejčastěji se pojmu \"souřadnost\" užívá v užším významu v souvislosti se souvětími. V případě souřadného spojení dvou vět není ani jedna v členěna do druhé jako její člen. Opakem souřadnosti je podřadnost.\nVýrazy jsou spojovány:\n\nV češtině je nejběžnější syndetické spojení, zatímco například v latině se daleko častěji užívá spojení asyndetické nebo polysyndetické.\n\nMezi dvojicemi souřadně spojených syntaktických prvků může být různý vztah. Ten lze odhadovat podle použité spojky nebo způsobu spojení. Před spojkami \"a\", \"i\" a \"ani\" se ve slučovacím poměru nepíše čárka, v ostatních případech spojení se prvky oddělují čárkou. Je-li použito více spojek za sebou, čárka se píše pouze před první z nich. \n\n\"Přišel Petr a Jirka.\" – souřadné spojení slov \"Petr\" a \"Jirka\" pomocí spojky \"a\". \n\"Na dvoře byly slepice, kachny, husy a pes.\" – souřadné bezspojkové spojení několika členů (\"slepice\", \"kachny\", \"husy\"), poslední člen (\"pes\") je připojen spojkou \"a\". \n\"Přestalo pršet a děti vyběhly ven.\" – souřadné spojení dvou vět.\n\nPokud se v souvětí vyskytují alespoň dvě věty hlavní, označujeme souvětí jako souvětí souřadné, protože dvě hlavní věty jsou souřadně spojeny. Věty vedlejší jsou na členy vět hlavních napojeny podřadně, s jinými větami vedlejšími se mohou vázat souřadně i podřadně. Souvětí se dvěma souřadně spojenými vedlejšími větami se přesto označuje jako souvětí podřadné, pokud obsahuje jen jednu větu hlavní. \n\nSouřadnost a podřadnost si často konkurují, tj. vztah dvou vět lze vyjádřit jak souřadně, tak podřadně: \n\"Nepřátelé dobyli město a vypálili ho.\" (souřadné spojení) \n\"Když nepřátelé dobyli město, vypálili ho.\" (podřadné spojení) \n\"Dostal jsem dárek, který jsem si přál.\" (podřadné spojení) \n\n\nPodrobně o syntaktických vztazích pojednávají např. následující publikace:\n"}
{"id": "299511", "url": "https://cs.wikipedia.org/wiki?curid=299511", "title": "Jan II. z Rožmberka", "text": "Jan II. z Rožmberka\n\nJan II. z Rožmberka zv. \"Pokojný\" (asi 1430 – 8. listopadu 1472 Ortenburg) byl nejmladším synem Oldřicha II. z Rožmberka a Kateřiny z Vartemberka.\n\nJan se ujal vlády nad rožmberskými statky po svém zemřelém bratrovi Jindřichovi v roce 1457, když byl jeho otec ještě na živu. Starý pán se v tu dobu již nezajímal o veřejný život. Jan se s otcem přesto neshodl na volbě českého krále a velmi ho ranil, když se přidal na stranu Jiřího z Poděbrad, hlavního věřitele svého otce.\n\nSpolečně s bratrem Joštem byl zakládajícím členem Zelenohorské jednoty, ale již v roce 1466 přešel na stranu panovníka. Po následném vyhlášení klatby na Janovu hlavu a panství, ke které se přidružily finanční potíže, přešel Jan znovu do tábora katolických pánů.\n\nRoku 1454 se Jan oženil, zplodil deset dětí, z toho čtyři syny (Jindřich V., Vok II., Petr IV. a Oldřich III.).\n\n\n"}
{"id": "299513", "url": "https://cs.wikipedia.org/wiki?curid=299513", "title": "Jan Wiener", "text": "Jan Wiener\n\nJan Wiener (*26. května 1920, Hamburk – 24. listopadu 2010, Praha) byl letec RAF z druhé světové války a politický vězeň komunistického režimu.\n\nNarodil se roku 1920 v Hamburku do česko-německé židovské rodiny, kde chodil do gymnázia Johanneum a poté, co se dostal k moci Hitler, se celá rodina přestěhovala do Prahy, kde také dospíval. Jeho nejoblíbenější činností byl fotbal a hlavně box, ve kterém vynikal. Kvůli fotbalu také – otcovu přání navzdory – odmítl složit náboženskou zkoušku dospělosti Bar micva, čehož posléze litoval a udělal si ji až ve svých sedmdesáti letech.\n\nPři všeobecné mobilizaci v roce 1939, ačkoliv ještě nebyl plnoletý, se přihlásil do armády. Jakožto Žid byl po roce 1939 perzekvován. Nakonec se jemu a jeho otci (nikoliv však matce, která v roce 1942 zahynula v terezínské Malé pevnosti) podařilo dostat povolení k vystěhování. Tento \"úspěch\" však předcházela událost, která ovlivnila jeho život. Sebevražda otce, u které byl přítomen.\nNásledoval útěk z obsazené Jugoslávie v roce 1941 přes Itálii do Svobodné Francie. Zatčen cestou na nádraží v Janově.\nVězněn v italském internačním táboře pro cizince. Po invazi spojenců na Sicílii a na jih Itálie (1943) se podařil opakovaný pokus o útěk z tábora. Přes Afriku se dostal do Velké Británie a zde vstoupil do československé armády.\n\nMezi lety 1943 a 1945 působil u 311. čs. bombardovací peruti RAF jako navigátor. Po roce 1948 byl pro \"protilidový postoj a protistátní spiknutí\" označen za \"západního – britského – agenta\", byl zatčen a na více než pět let uvězněn v pracovním táboře u Kladna. Po Stalinově smrti byl v roce 1953 propuštěn a posléze emigroval do USA.\n\nPo r. 1989 se vrátil do Československa, kde působil jako jeden z poradců prezidenta Václava Havla. Žil střídavě v Lennoxu v Massachusetts a v Praze, od 90. let vyučoval historii a holocaust na několika univerzitách, napsal knihu o atentátu na Reinharda Heydricha a jeho životní osudy byly zachyceny v několika dokumentárních filmech. Roku 2001 byl vyznamenán Medailí Za zásluhy I. stupně.\n\nZemřel na podzim 2010 a na základě svého přání byl jeho popel roztroušen na několika místech ve světě, např. na Starém židovském hřbitově v Praze, nad kanálem La Manche, v arizonské poušti či v Jeruzalémě.\n\n"}
{"id": "299517", "url": "https://cs.wikipedia.org/wiki?curid=299517", "title": "Morrissey", "text": "Morrissey\n\nSteven Patrick Morrissey (* 22. května 1959), známý spíše jen jako Morrissey, je anglický textař a zpěvák. Do roku 1987 působil v legendárních The Smiths, poté se vydal na úspěšnou sólovou dráhu.\n\nMorrissey začínal jako žurnalista, v rodném Manchesteru, kde psal dopisy do redakcí hudebních časopisů NME a Melody Maker. Pod vlivem punkové vlny velmi krátce působil v punkových kapelách \"Ed Banger and the Nosebleeds\" (1976–77) a \"Slaughter & The Dogs\". V letech 1982–1987 byl známý jako frontman, zpěvák a textař slavné skupiny The Smiths.\n\nV březnu 1988 se stal hitem jeho první sólový singl „Suedehead“. Úspěšné byly i další nahrávky z desky \"Viva Hate\", např. „Everyday Is Like Sunday“. Tato deska produkovaná Stephenem Streetem dosáhla vrcholu anglické hitparády. Morrissey byl ale v následujících letech relativně méně úspěšný. Počínaje albem \"Your Arsenal\" (1992) se v jeho skladbách objevuje vliv rockabilly a glamrocku 70. let.\n\nMezi spoluhráči se postupně objevila řada různých kytaristů, jako např. Mick Ronson a Johnny Rogan. Dlouhodobě také spolupracuje se skladatelskou dvojicí Boz Boorer a Alain Whyte. B. Boorer vedl v roce 1992 i jeho doprovodnou kapelu.\n\nVe své tvorbě je Morrissey velmi inspirován např. spisovatelem Oscarem Wildem nebo zpěvačkou Sandie Shaw.\n\nV srpnu 2007 odmítl nabídku Johnnyho Marra ohledně koncertního turné The Smiths. Nepřesvědčila ho ani finanční odměna v přepočtu jeden a půl miliardy korun, které by dostal za podepsání smlouvy zahrnující padesátku koncertů. „Comeback The Smiths? To bych radši snědl svoje varlata, a to už je něco vzhledem k tomu, že jsem vegetarián,“ prohlásil prý tehdy.\n\n\n\n\n\n\n"}
{"id": "299521", "url": "https://cs.wikipedia.org/wiki?curid=299521", "title": "Anežka z Rožmberka", "text": "Anežka z Rožmberka\n\nAnežka z Rožmberka († 25. července 1488) byla pravděpodobně nejstarší dcerou Oldřicha II. z Rožmberka a Kateřiny z Vartemberka.\n\nAnežka se nikdy neprovdala a většinu svého staropanenského života prožila na rožmberských statcích v Třeboni. Anežčina závěť pochází z  2. října 1482. Celý majetek odkázala synovcům od bratra Jana.\nJe pohřbena v presbytáři kostela sv. Jiljí a Panny Marie Královny v Třeboni.\n\n\n"}
{"id": "299523", "url": "https://cs.wikipedia.org/wiki?curid=299523", "title": "Lidmila z Rožmberka", "text": "Lidmila z Rožmberka\n\nLidmila z Rožmberka (také Ludmila) byla jedna ze tří dcer Oldřicha II. z Rožmberka a Kateřiny z Vartemberka.\n\nZačátkem roku 1452 se Lidmila provdala za svého snoubence Bohuslava ze Švamberka a to je poslední zmínka o této rožmberské dceři. Jediné známé dítě z tohoto manželství je syn Hynek ze Švamberka. Lidmila je pravděpodobně pohřbena ve švamberské hrobce v kostele sv. Mikuláše v Boru.\n\n"}
{"id": "299525", "url": "https://cs.wikipedia.org/wiki?curid=299525", "title": "Chráněná krajinná oblast Blaník", "text": "Chráněná krajinná oblast Blaník\n\nChráněná krajinná oblast Blaník (CHKO Blaník) byla vyhlášena 29. prosince 1981. Je to nejmenší CHKO v České republice. Její rozloha je 40,31 km. Nejvyšším bodem CHKO Blaník je vrchol Velkého Blaníku (638 m n. m.), naopak nejnižší bod je tok řeky Blanice v Ostrově (366 m n. m.). CHKO Blaník se nachází ve Středočeském kraji, jižně od města Vlašim. Největší obec v CHKO jsou Louňovice pod Blaníkem, kde také sídlí správa CHKO. Správa chráněného území je řízena prostřednictvím regionálního pracoviště Střední Čechy AOPK ČR.\n\nCHKO Blaník byla zřízena z důvodu zachovalého jak přírodního, tak i kulturního dědictví.\n\nCelé CHKO dominují vrcholy Velkého Blaníku (638 m n. m.) a Malého Blaníku (580 m n. m.). Dalšími významnými vrcholy jsou Křížovská hůra (580 m n. m.) a Býkovická hůrka (562 m n. m.).\n\n\nCHKO Blaník spravuje i chráněná území, která leží mimo CHKO:\n\nLesy pokrývají asi 31% území CHKO Blaník. Nejvýznamnější dřevinou je smrk, který tvoří asi 57% lesa. Poté následuje borovice, která tvoří asi 20%. Dále pak buk (7%) a modřín (6,5%). Zbytek tvoří například bříza (2,7%), dub (2%), habr (1%) a jedle (0,8%)\n\nZe savců, kterých v CHKO žije asi čtyřicet druhů je vzácný netopýr černý a netopýr velký. Z ptáků například křepelka polní, ledňáček říční či moták pochop. Z plazů se zde například vyskytuje zmije obecná a z obojživelníků čolek obecný, kuňka obecná, rosnička zelená, blatnice skvrnitá, či skokan ostronohý. Z brouků například mandelinka, nebo střevlík. Vyskytují se zde vážky a také asi 200 druhů pavouků. Z vodních plžů stojí za zmínku například velevrubové, kružníci severní, kteří jsou v červené knize ohrožených druhů, a hrachovka obrácená.\n\nCHKO Blaník je bohatá na rostliny z vodního a bažinatého prostředí, ale také lučního. Vyskytuje se zde například ostřice, či ptačinec bahenní, nebo také prstnatec májový, dále také například lilie zlatohlávek.\n\nNa vrcholcích se vyskytují převážně ortoruly, ale na většině území se vyskytují pararuly. Dále se zde vyskytuje například aplit.\n\n\n"}
{"id": "299526", "url": "https://cs.wikipedia.org/wiki?curid=299526", "title": "Klosterneuburg", "text": "Klosterneuburg\n\nKlosterneuburg je rakouské město ve spolkové zemi Dolní Rakousy − okres Tulln (do roku 2015 okres Vídeň-okolí). Leží na řece Dunaj, v nadmořské výšce 192 m, 13 km severoseverozápadně od Vídně. Má 26 466 obyvatel (k 01. 01.2015) a je tak čtvrtým největším městem Dolních Rakous. Ve městě je známý klášter, založený roku 1114, s románským kostelem a velkolepými barokními budovami. Své hlavní sídlo zde má řetězec hobbymarketů firma bauMax.\n\nMísto bylo osídleno už v mladší době kamenné, v 1.–5. století n. l. zde byl římský tábor pro pomocné oddíly, jeho jméno však není známo. Roku 1113 se zde usadil markrabě Leopold III. Babenberský, začal si zde budovat sídlo a o rok později založil klášter, který od roku 1133 obývají augustiniáni.\n\nDolní město, které se nedalo bránit, sužovaly vojenské vpády, v 16. a 17. století hlavně Turci. Císař Karel VI. chtěl klášter rozšířit o císařský palác po vzoru španělského Escorialu, z velkolepého projektu však byl v letech 1730–1740 postaven jen jeden z plánovaných čtyř dvorů a jedna kupole. Za napoleonských válek byl klášter obsazen Francouzi, v roce 1860 byla v klášteře založena první vinařská škola (dnes státní). Roku 1924 zde zemřel v sanatoriu Kiesling básník Franz Kafka. Za nacistické vlády v letech 1941–1945 museli řeholníci klášter opustit, majetek kláštera byl vyvlastněn a jeden z řeholníků popraven za účast v odboji.\n\n\nKlosterneuburg leží na dálnici B14 a na železniční trati z Vídně do Sankt Pölten, po níž je vedena i předměstská trať S40. Vlaky zde jezdí v půlhodinovém intervalu.\n\n\n\n\n\n"}
{"id": "299530", "url": "https://cs.wikipedia.org/wiki?curid=299530", "title": "Automatic Equipment Identification", "text": "Automatic Equipment Identification\n\nAutomatic Equipment Identification (AEI) je elektronický identifikační systém vozidel používaný železnicemi v Severní Americe. Skládá se z pasivních prvků montovaných na vozidlech a z čteček umístěných u koleje. AEI používá rádiový signál k identifikaci vozidla při průjezdu kolem čtečky.\n\nNa sklonku 60. let se severoamerické železniční společnosti začaly poohlížet po systému, který by umožnil samočinně identifikovat vozy a ostatní kolejová vozidla. Díky úsilí Sdružení amerických železnic (AAR) byl vyvinut systém barevných kódů (podobný dnešnímu čárovému kódu). Tabulky s kódy byly montovány na obě bočnice vozů.\n\nTento původní systém byl znám jako Automatic Car Identification (ACI). AAR vyžadovala od všech vlastníků vozů namontování tabulek s kódy ACI na jejich vozy. Tento požadavek vedl k plnému zavedení ACI počátkem 70. let 20. století. Bohužel však časem docházelo ke znečištění tabulek i k jejím ztrátám, takže spolehlivost systému byla mnohem menší, než se očekávalo. To nakonec vedlo koncem 70. let k opuštění této koncepce a až do poloviny 80. let zůstala myšlenka samočinné identifikace vozidel téměř opuštěna. \n\nSpolečnost Burlington Northern byla první severoamerickou železnicí, která obnovila vývoj účinné identifikace kolejových vozidel. BN těsně navázala na úsilí námořních společností o nalezení systému samočinné identifikace kontejnerů. V návaznosti na jejich úspěch s metodou využívající radiových signálů začala BN v roce 1986 svůj zkušební program. \n\nBurlington Northern původně oslovila devět dodavatelů, aby předvedli své systémy. Z těchto devíti systému vybrala BN dva systémy ke komplexním zkouškám. Jednalo se o systémy společností General Railway Signal (GRS) a Union Switch & Signal (US&S). Druhý systém dodává Amtech Corporation z Dallasu, Texas.\n\nV lednu 1988 Burlington Northern vybavila 1 500 vozů na železnou rudu v severní Minnesotě transpondery GRS i Amtech. Každý dodavatel také instaloval po třech čtečkách podél trati. Všechny čipy byly namontovány na bočnicích vozů.\n\nV srpnu 1988 Burlington Northern uveřejnila zprávu o výsledcích zkoušek na výroční schůzi pro komunikaci a signalizaci AAR. Uvedla, že přesnost obou systémů během šesti měsíců provozu přesáhla 99,99 %. Na základě tohoto ohromujícího výsledku obou systémů požádala BN AAR o ustavení výboru pro sepsání normy pro automatickou identifikaci vozidel (Automatic Equipment Identification - AEI) pro severoamerický železniční průmysl a navrhla, aby AAR použila jako základ současný návrh normy ISO pro kontejnery.\n\nVýbor AAR byl pověřený vývojem normy AEI. Železniční společnosti, jako například Norfolk Southern, Union Pacific, CSX a Canadian National zahájily své vlastní zkušební programy a jejich výsledky pak předávaly výboru.\n\nV srpnu 1989 AAR informovala dodavatele identifikačních systémů, že technologie Amtech byla zvolena jako standard automatické identifikace vozidel.\n\nNa sklonku roku 1989 výbor AAR pro AEI vybral technologii a stanovil formát vysílaných dat. Jediným velkým nedořešeným problémem zůstalo umístění čipů na vozech. To se stalo velmi kontroverzním tématem pro následujících devět měsíců. Střetly se zde dva názory: Jedna skupina prosazovala umístění na bočnici, druhá na spodku vozu. Obojí mělo své pro i proti z hlediska nákladů a udržovatelnosti, funkčnost byla v obou případech stejná. Nakonec v létě 1990 výbor rozhodl o umístění čipů po jednom na každé bočnici vozu.\nV červenci 1990 zaslal Výbor vozové služby (Committee on Car Service) AAR rezoluci Generálnímu výboru Provoz-Doprava (Operating-Transportation General Committee) AAR, aby ustanovil závazné datum pro vybavení všech vozů ve výměnném provozu. Generální výbor Provoz-Doprava si vyžádal na výboru pro AEI analýzu nákladů a přínosů a doporučil armonogram zavedení. V říjnu 1990 Generální výbor Provoz-Doprava schválil nezávaznou normu pro AEI.\n\nS těmito doporučeními hlasoval v srpnu 1991 Generální výbor Provoz-Doprava AAR o ustanovení závaznosti norem AEI. Závazný výsledek hlasování byl ratifikován radou ředitelů AAR na jejich schůzi v září 1991. Od 1. března 1992 do 31. prosince 1994 nastalo závazné období pro vybavení vozů ve výměnném provozu. Na konci tohoto období bylo 1,4 milionu železničních vozů vybaveno čipy.\n\nJako součást přijetí norem založených na technologii Amtech si AAR vyžádala licencování této technologie. Na základě pověření AAR z roku 1991 celkem šest dodavatelů dodávalo čtecí zařízení AEI. Byli to Union Switch & Signal, Safetran, Harmon, VideoMasters, CCTC International ve spolupráci s IBM a Southern Technologies. V srpnu 2007 již zbyli pouze dva: \nSAIC (dříve VideoMasters) a Southern Technologies.\n\nK 31. prosinci 1994 Amtech dodal přes 3,1 milionu čipů pro severoamerické železnice. AAR uváděla, že přes 95 % vozového parku bylo očipováno. Koncem roku 2000 bylo na severoamerických železnicích instalováno již přes 3000 čteček.\n\nSpecifikace AAR S-918 uvádí deset doporučených frekvencí v rozsahu 902,250 až 921,500 MHz v závislosti na umístění čtečky (ve stanici nebo na trati) se jmenovitým vysílacím výkonem 2,0 W (měřeno na vysílači).\n\n"}
{"id": "299533", "url": "https://cs.wikipedia.org/wiki?curid=299533", "title": "Girolamo Lucenti", "text": "Girolamo Lucenti\n\nGirolamo Lucenti (1627 – 1692) byl italský barokní sochař, aktivní v Římě.\n\nPůvodně byl učedníkem Alessandra Algardiho, ale později pracoval pro jeho rivala Berniniho. Jeho anděl na Ponte Sant'Angelo je reflexí Algardiho umírněného pojetí proti bujnému pojetí Berniniho. Také dokončil náhrobek pro kardinála Girolama Gastaldiho (1685-1686) v chóru Santa Maria dei Miracoli a čtyři bronzové busty papežů v Santa Maria di Montesanto. Podle Berniniho návrhu Lucenti vytvořil bronzovou sochu Filipa IV. (1692) pod portikem baziliky Panny Marie Sněžné.\n"}
{"id": "299535", "url": "https://cs.wikipedia.org/wiki?curid=299535", "title": "Britský mandát Palestina", "text": "Britský mandát Palestina\n\nBritský mandát Palestina známý také jako Mandát pro Palestinu bylo mandátní území Velké Británie, které jí bylo svěřeno Společností národů na Pařížské mírové konferenci z roku 1919.\n\nToto nové uskupení vzniklo po první světové válce jako důsledek pádu Osmanské říše. Mezi hlavními cíli britského mandátu bylo napomoci při realizaci Balfourovy deklarace z 2. listopadu 1917, která měla zaručit \"„zřízení národní domoviny pro židovský národ“\".\nNa konferenci v San Remu (duben 1920) bylo dohodnuto, že se území mezi řekou Jordán a Středozemním mořem, včetně Jeruzaléma stane součástí židovské národní domoviny. Toto rozhodnutí bylo potvrzeno v roce 1922 Společností národů, přijato Kongresem Spojených států amerických a stvrzeno podepsáním mezinárodního Britského memoranda o Palestině (tzv. Bílé knihy) z roku 1925.\n\nZa podpory britské mandátní správy pak došlo k masivnímu židovskému přistěhovalectví a vykupování půdy od Arabů, což mělo za následek zrod moderního arabského nacionalismu v tomto regionu.\nV roce 1929 došlo na území Palestiny k velkým arabským nepokojům, jejichž výsledkem bylo několik stovek mrtvých. Největší násilnosti se odehrávaly vůči židovské komunitě v Hebronu (tzv. Hebronský masakr).\n\nV letech 1936-1939 pak následovalo velké arabské povstání, při kterém Arabové dočasně ovládli značnou část mandátu. To vedlo Velkou Británii k přehodnocení vztahu k židovskému přistěhovalectví. V roce 1939 se Velká Británie pokusila revokovat tzv. Bílou knihu, a tím zastavit proud uprchlíků, což však bylo stálým mandátním výborem Společnosti národů odmítnuto. Zavedla však následně kvóty, podle nichž byl limitován příliv židovských přistěhovalců. Tento čin se však tváří v tvář přicházející druhé světové válce a holocaustu ukázal jako fatální rozhodnutí a pro evropskou židovskou populaci jako rozhodnutí katastrofální.\n\nPo skončení války se situace zdánlivě navrátila k předválečnému stavu. Sionisté požadovali uvolnění židovského přistěhovalectví, Arabové naopak zakročení proti sionistickým aspiracím. Velká část sionistického hnutí se Brity cítila podvedena, neboť doufala ve změnu jednání poté, co židovští dobrovolníci bojovali v britské armádě. Ve snaze přimět Brity k řešení se radikálnější křídlo Hagany uchýlilo k formě případného ozbrojeného odporu vůči Britům. Za tímto účelem se snažila koordinovat činnost Hagany, znovuobnoveného Irgunu a Lechi. Společně ještě s jednotkami Palmach provedli 1. listopadu 1945 takzvanou Noc vlaků, při které způsobili kolaps železniční dopravy v celém mandátu. Hagana provedla sérii sabotáží po celé Palestině, což vyprovokovalo britský zátah v sobotu 29. června 1946 („Černá sobota“), během kterého bylo zatčeno mnoho členů Hagany a i Židovské agentury. Do protibritského tažení se zapojil Irgun v čele s Menachemem Beginem, pozdějším izraelským premiérem, a Lechi. V reakci na „Černý šabat“ se Begin rozhodl k nezávislé akci, kterou se stal útok na hotel King David, při kterém bylo vyhozeno celé jedno křídlo hotelu, ve kterém sídlil odbor kriminálního vyšetřování, a jenž si vyžádal 91 obětí - Britů, Arabů a Židů. Irgun dále útočil na transporty, posádky a kasárna. Rozsah a síla útoku na hotel King David byl jedním z hlavních důvodů, proč Britové složili svou správu nad mandátem a předali věc k rozsouzení nově založené OSN.\n\n13. května 1947 byla Valným shromážděním OSN ustavena Zvláštní komise OSN pro Palestinu (\"United Nations Special Comitee for Palestine, UNSCOP\"). Tu tvořili zástupci Austrálie, Československa, Guatemaly, Jugoslávie, Indie, Íránu, Kanady, Nizozemska, Peru, Švédska a Uruguaye. Po několika měsících UNSCOP doporučil rozdělení na dva nezávislé státy. 13. října 1947 toto doporučení podpořil i SSSR, o několik dní později i USA, údajně v reakci na informaci z 9. října, kdy Arabská liga dala svým členským státům instrukce k rozmístění vojsk na hranicích Palestiny. 29. listopadu 1947 byl Valnému shromáždění OSN předložen plán na rozdělení. Podle něj měl arabský stát zaujímat 7200 km², 804 000 Arabů a 10 000 Židů, židovský pak 8800 km² (velkou část z tohoto území tvořila neobývaná Negevská poušť), 538 000 Židů a 397 000 Arabů. Jaffa měla patřit k arabskému státu. Jeruzalém s přilehlým okolím tvořil mezinárodní enklávu uprostřed arabského státu. Jednotlivé části arabského státu měly být spojeny koridory. Státy měly sdílet telegrafickou, poštovní, železniční a silniční síť a měnu. Nadto měl židovský stát platit každý rok arabskému 4 miliony liber podpory (z důvodu předpokládané vyšší technologické vyspělosti). Rezoluce byla přijata většinou 33 hlasů proti 13.\n\nZatímco sionistická organizace plán na rozdělení přijala (byť s nechutí, neboť se vzdávala Jeruzaléma jako předpokládaného hlavního města), arabská strana plán nekompromisně odmítla. V arabském světě vypukly po oznámení výsledků nepokoje vůči Židům. Nepokoje, při nichž bylo zabito několik desítek Židů a řada obydlí a synagog vypálena, propukly v Aleppu v Sýrii, tak i v Adenu v Jemenu. V Palestině vyhlásil Arabský vyšší výbor stávku od 2. do 4. prosince 1947.\n\nBritský mandát Palestina vypršel 15. května 1948. O půlnoci před vypršením Britského mandátu Palestina byla v Tel Avivu slavnostně 14. května 1948 přečtena a podepsána Deklarace nezávislosti Státu Izrael. Nový stát byl vyhlášen pouze na místech přiznaných mu plánem OSN na rozdělení Palestiny. Ostatní místa získal posléze jako důsledek Války o nezávislost (též Palestinské války), která vypukla den po vyhlášení nezávislosti.\n\n2. prosince přijaly členské státy Arabské ligy ustanovení o zřízení Arabské osvobozenecké armády.\n\nBěhem postupné evakuace Palestiny docházelo velmi často k tomu, že Britové předávali Arabům své policejní stanice, eventuálně harmonogram jejich vyklizení, stejně tak jako zbraně a munici. K tomu došlo např. v Safedu, Beisanu (Bejt Še'an), Latrunu, Kastelu a jinde. Na jaře již byl Jeruzalém odříznut od spojení s Tel Avivem.\n\nŽidé získávali zbraně především z poválečné Evropy, nezanedbatelnou roli hrály dodávky zbraní z tehdejšího Československa, jakož i dodávky letadel a výcvik vojáků a pilotů v Československu (např. letadla Avia S-199). Omezené dodávky zbraní se podařilo i přes embargo propašovat z USA (např. 3 bombardéry B-17). Svou roli sehrála i improvizace a vlastní výroba zbraní a jejich originální adaptace v tajných dílnách Hagany. Hlavním dodavatelem však zůstalo Československo.\n\nBěhem jara 1948 již mezi Haganou a arabskými jednotkami propukla otevřená válka, ve které měly arabské síly navrch. Hagana se proto rozhodla přejít do ofenzívy, i když riskovala možný střet s britskými jednotkami. Obklíčení Jeruzaléma bylo prolomeno 21. dubna po dvoudenní bitvě obsadily židovské oddíly Haifu a arabské obyvatelstvo, které do té doby tvořilo těsnou většinu obyvatelstva, uprchlo. V noci z 9. na 10. května byla Palmachem po několika marných pokusech dobyta citadela v Safedu, středisku Horní Galileje. Arabské obyvatelstvo z města poté uprchlo. Pád Safedu byl pro Araby žijící v Horní Galileji šokem a řada z nich začala kvapně opouštět své domovy. Do 14. května tak byla Galilea, přímořská planina a Jafo v rukách Židů. Arabové většinou uprchli do Libanonu nebo Sýrie, část z nich pak do samařských hor.\n\nJednou z nejtemnějších stránek této války jsou masakry civilistů, které se odehrály na obou stranách. 9. dubna 1948 byla během akcí organizovaných kvůli obnovení průchodnosti jeruzalémského koridoru napadena jednotkami Irgunu a Lechi arabská vesnice Dejr Jásin (viz Masakr Dejr Jásin). Ironií osudu tato vesnice nedlouho předtím uzavřela přátelství se sousední židovskou obcí Giv'at Ša'ul. Zhruba 100–200 mužů, žen a dětí bylo během útoku zabito.\n\nO tři dny později byl na cestě mezi Novým Městem a horou Skopus Araby zmasakrován konvoj sedmdesáti sedmi židovských lékařů a sester mířící do nemocnice Hadasa.\n\n13. května, den před vyhlášením nezávislosti, byl Arabskou legií podporovanou místními arabskými dobrovolníky, dobyt blok kibuců Guš Ecion. Celkem 157 obránců kibucu padlo, z toho padesát bylo zavražděno davem až poté, co se vzdali. Masakr v Guš Ecijon přežili pouze čtyři lidé.\n\n\n\n"}
{"id": "299539", "url": "https://cs.wikipedia.org/wiki?curid=299539", "title": "Seznam neapolských biskupů a arcibiskupů", "text": "Seznam neapolských biskupů a arcibiskupů\n\nVznik diecéze neapolské se datuje zhruba do 1. století, náleží k nejstarším na světě. Z prvních 250 let její existence se moc informací o biskupech nedochovalo, teprve u arcibiskupů (arcidiecézí se stala někdy kolem roku 1000) můžeme říci, že známe kompletní jejich seznam a funkční období. Z řad neapolských arcibiskupů vzešli dva papežové, Pavel IV. a Inocenc XII.\n"}
{"id": "299542", "url": "https://cs.wikipedia.org/wiki?curid=299542", "title": "Tom Skerritt", "text": "Tom Skerritt\n\nTom Skerritt (* 25. srpna 1933, Detroit, Michigan, USA) je americký filmový herec.\n\n"}
{"id": "299544", "url": "https://cs.wikipedia.org/wiki?curid=299544", "title": "Kelly Slater", "text": "Kelly Slater\n\nKelly Slater, rodným jménem Robert Kelly Slater ( *11. února 1972, Cocoa Beach, Florida, USA) je americký profesionální surfař. Jde o jedenáctinásobného světového šampiona, který je sponzorován od roku 1999 firmou Quiksilver. Jako jedinému se mu podařilo získat tento titul 11 krát. Stal se také nejmladším (ve 20 letech) a zároveň nejstarším (v 39 letech) šampionem.\n\nV roce 2003 a 2004 závodil na X-Games. V květnu 2005 se pak objevil ve finále Billabong Tahiti Pro contest v Teahupoo. Stal vítězem poté, co zajel dvě perfektní jízdy s celkovým skóre 20 bodů z 20 možných v dvouvlnovém bodovacím systému (což je pocta rovnající se rekordu vytvořeného Shanem Beschenem v třívlnovém systému v roce 1996.) V roce 2006 vyrovnal Toma Currena v počtu profesionálních vítězství na závodě Rip Curl Pro na Bells Beach, a v září roku 2007 následně Currena překonal vítězstvím v závodu Boost Mobile Pro v Trestles. Objevil se také v jedné epizodě \"The Girls Next Door\", aby naučil holky surfovat a mohl se zúčastnit večírku.\n\nNarodil se jako \"Robert K. Slater\" 11. února, 1972 v Cocoa Beach na Floridě.\n\nVideohra Kelly Slater's Pro Surfer od Treyarch a Activision byla vydána 17. září 2002 (předtím se objevil jako jedna z postav ve hře Tony Hawk's Pro Skater 3). V roce 2003 vydal autobiografii s názvem \"Pipe Dreams\". Roku 1999 se objevil po boku zpěvačky skupiny Garbage, Shirley Manson v klipu singlu této skupiny \"You Look So Fine\". Hrál zde muže vyplaveného na břeh, zachráněného právě Manson.\n\nDříve býval romanticky spojován s Pamelou Anderson, brazilskou supermodelkou Gisele Bündchen, Cameron Diaz (po jejím rozchodu s Justinem Timberlakem) a v poslední době také s izraelskou supermodelkou Bar Rafaeli.\n\nJeho nejoblíbenější vlny jsou Pipeline na Havaji, v Kiře, Austrálii, a Soup Bowls na Barbadosu. Také prý miluje vlny na Dee Why Point.\n\nVe svém volném čase hraje na kytaru, v devadesátých letech založil kapelu The Surfers, která vydala album, \"Songs From the Pipe\". Zahrál si také s Benem Harperem během Harperova koncertu v Santa Barbaře, v Kalifornii, 15. srpna, 2006. 7. července téhož roku zahrál také s grunge kapelou Pearl Jam píseň \"Rockin' in The Free World\" v San Diegu. Slater je velmi dobrý přítel frontmana Eddieho Veddera. Stal se vášnivým a uznávaným golfistou.\n\nJe velmi zanícený co se týče globální ochrany oceánů a prostřednictvím organizace Reef Check chrání kalifornské útesy.\n\nJe také velmi dobrým přítelem nedávno vysloužilého australského ragbisty, Andrewa Johnse.\n\n\n15. září 2007 překonal dlouhotrvající rekord Toma Currena v počtu vítězství na závodech WCT (bylo jich 33) v Lowers Trestles na závodě Boost Mobile Pro\n\n ..2013 Volkom Fiji Pro-Gold (Tavarua Fiji)\n\n2010\n\n2009\n2008\n\n2007\n\n2006\n\n2005\n\n2004\n\n2003\n\n2002\n\n2000\n\n1999\n\n1997\n\n1996\n\n1995\n\n1994\n\n1993\n\n1992\n\n1990\n\n\"\"Surf's Up\"\", 2007 hraje sám sebe\n\n\"\"The Ocean\"\", 2008\n\n\"Baywatch\", 10 epizod\n\n"}
{"id": "299546", "url": "https://cs.wikipedia.org/wiki?curid=299546", "title": "Advanced Technology Attachment", "text": "Advanced Technology Attachment\n\nAdvanced Technology Attachment (ATA, IDE, PATA) je v informatice název sběrnice, která byla určena pro připojování zařízení k uchovávání dat (pevný disk, optická mechanika). Vytvořena byla v roce 1986 firmou Western Digital. Když byl v roce 2000 uveden nový standard Serial ATA, začalo být kvůli odlišení pro ATA sběrnici používáno označení \"Parallel ATA\" (PATA). Zařízení používající standard ATA pak přestala být postupně vyráběna a dnes jím už nejsou základní desky počítačů ani osazovány.\n\nPro standard ATA existuje synonymum \"IDE\". Označení \"ATAPI\" je rozšířením ATA protokolu, které po ATA sběrnici umožňuje přenášet SCSI příkazy používané pro připojení optických mechanik (CD-ROM, DVD) nebo vysokokapacitních disketových mechanik. Standard ATA byl postupně vyvíjen až do verze ATA/ATAPI8. Poslední verze ATA standardu umožňuje využít přenosovou rychlost až 133 MB/s.\n\nPropojovací kabel byl původně čtyřicetižilový. Později byl kvůli navýšení přenosové rychlosti používán osmdesátižilový kabel, avšak zůstal zachován původní čtyřicetipinový konektor (vodiče navíc byly používány pro stínění).\n\nStandard ATA byl postupně vyvíjen:\n\n\n\n\n\n\n\n\nPodpora ATA 150 není normalizována.\n\n"}
{"id": "299547", "url": "https://cs.wikipedia.org/wiki?curid=299547", "title": "Zdeněk Junák", "text": "Zdeněk Junák\n\nZdeněk Junák (* 6. prosince 1951 Kroměříž) je český herec, dabér a rozhlasový moderátor.\n\nS divadlem se setkával od dětství, protože jeho otec byl členem ochotnického souboru v Kelčanech u Kyjova. Jako chlapec hrál také v několika dětských rolích. Maturoval v roce 1970 na gymnáziu v Uherském Hradišti. Původně zamýšlel studovat práva, ale těsně před maturitou se rozhodl pokusit se o přijetí na JAMU. Úspěšně složil talentové i všeobecné přijímací zkoušky a začal studovat na nově zřízené katedře syntetických žánrů. Jeho ročníkovým pedagogem na JAMU byl Rudolf Krátký. absolvoval v roce 1974 v roli Antonína Somra v komedii Jiřího Suchého a Jiřího Šlitra Člověk z půdy.\n\nJeho první místem po studiu se stalo tehdejší Divadlo pracujících v Gottwaldově, kde hrál v sezóně 1974–1975. V září 1975 se stal členem činohry Státního divadle v Brně, kde hrál až do roku 1992. Od roku 1992 působí jako člen Městského divadla v Brně.\n\nTelevizním divákům je patrně nejvíce znám coby brněnský četník Ambrož z televizního seriálu \"Četnické humoresky\", nebo jako hlas tváře teleshoppingu Horsta Fuchse.\n\nZnají ho též posluchači Českého rozhlasu 2 Praha, kde moderuje pořad Písničky od srdce, a každého volajícího vítá svou legendární větou: „Haló, haló, písničky od srdce, Zdeněk Junák, dobrý večer“.\nNa rozhlasové stanici Český rozhlas Brno moderuje pořad \"Rendez-vous s Junákem\" a od října 2015 pořad \"Srdcovky Zdeňka Junáka\" \n\n\n\n\nV dabingu propůjčil hlas například hercům Genu Hackmanovi, Seanu Connerymu, Gérardu Depardieu, Ottfriedu Fischerovi a nebo teleshoppingovému prodavači u WS Interacional Horstu Fuchsovi.\n\n\n"}
{"id": "299549", "url": "https://cs.wikipedia.org/wiki?curid=299549", "title": "Veronica Cartwright", "text": "Veronica Cartwright\n\nVeronica Cartwright (* 20. dubna 1949 Bristol, Velká Británie) je britská herečka.\n\n\n"}
{"id": "299552", "url": "https://cs.wikipedia.org/wiki?curid=299552", "title": "Rolls-Royce Nene", "text": "Rolls-Royce Nene\n\nRolls-Royce Nene byl britský proudový motor z 40. a počátku 50. let 20. století. Spíše než zvětšená verze motoru Rolls-Royce Derwent byl Nene kompletně překonstruovanou verzí s cílem dosáhnout tahu 5 000 lbf, což z něj udělalo nejvýkonnější motor své doby. Šlo o třetí motor firmy Rolls-Royce, který vstoupil do výroby. Název dostal po řece Nene.\n\nV Británii poháněl stíhačky či stíhací bombardéry typů Hawker Sea Hawk a Supermarine Attacker. Dvojice motorů Nene poháněla i historicky první civilní proudový dopravní letoun, který vznikl úpravou pístového typu Vickers VC.1 Viking. Upravený proudový Viking, sloužící jako zkušebna motorů Nene, poprvé vzlétl 6. dubna 1948.\n\nAmerický výrobce leteckých motorů Pratt & Whitney zakoupil licenci na výrobu motoru Rolls-Royce Nene, které byly vyráběny pod označením \"Pratt & Whitney J42\". Tento motor byl použit především u starších verzí stíhacího letounu Grumman F9F Panther.\n\nBritská labourstická vláda povolila společnosti Rolls-Royce vývoz 25 motorů Nene do SSSR. Sovětský svaz tehdy neměl domácí motor vhodných parametrů pro připravované vysokovýkonné stíhačky. Proto byla Klimovovou konstrukční kanceláří vyvinuta kopie motoru Nene pod označením \"Klimov RD-45\", ten byl použit ve stíhacích letounech MiG-15. Na jeho základě byl později vyvinut motor Klimov VK-1 o tahu 26,5 kN, tedy výrazně více než původní vzor. Motor Klimov VK-1 byl použit k pohonu stíhacích letounů MiG-15bis a MiG-17.\n\nVe Francii typ Nene Mk 104B (tah 22,3 kN), vyráběný v licenci u firmy Hispano, poháněl stíhací letoun Dassault Ouragan.\n\nV licenci byl Nene vyráběn v Austrálii, protože je používaly letouny de Havilland Vampire Australského královského letectva.\n\nKanadský výrobce motorů \"Orenda\" stavěl licenční motory Nene pro kanadské cvičné letouny Canadair T-33.\n\nV bývalém československu vyráběl od roku 1952 variantu motoru Nene pod označením M05 tehdejší podnik Závody Jana Švermy (Motorlet) v Praze-Jinonicích na základě ruské licence motoru RD-45. Motory byly montovány do licenčních letounů MiG 15 v tehdejších Středočeských strojírnách Vodochody a Strojírnách první pětiletky v Kunovicích.\n\n\n\n\n\n\n"}
{"id": "299556", "url": "https://cs.wikipedia.org/wiki?curid=299556", "title": "Okres Vídeň-okolí", "text": "Okres Vídeň-okolí\n\nOkres Vídeň-okolí (německy: \"Bezirk Wien-Umgebung\") byl rakouským okresem ve spolkové zemi Dolní Rakousko.\n\nV září 2015 bylo oznámeno, že k 1. lednu 2017 bude okres Vídeň-okolí rozpuštěn mezi sousední okresy Tulln, Korneuburg, St.Pölten-Land a Bruck an der Leitha.\n\nOkres Vídeň-okolí ležel v východní části spolkové země Dolní Rakousko, v okolí Vídně.\n\nOkres Vídeň-okolí se členil na 21 obcí. V závorkách je uveden počet obyvatel v roce 2001.\n\n\n\n\n"}
{"id": "299557", "url": "https://cs.wikipedia.org/wiki?curid=299557", "title": "Taxmeni", "text": "Taxmeni\n\nTaxmeni jsou česká hudební skupina hrající v moderním country & western stylu. Mezi příznivci tohoto hudebního žánru jsou známi jakožto čeští tvůrci tzv. military country, tedy specifické stylové oblasti country zaměřené především na vojenské a armádní prostředí.\n\nKapela byla založena koncem roku 1970 jako klasická country a trampská skupina. Poprvé veřejně vystoupila počátkem roku 1971. Vyhrála několik amatérských soutěžních klání včetně prestižního festivalu Porta, kde získala nejvyšší ocenění : Zlatou portu. Během normalizace se kapela musela (tak jako mnoho jiných tehdejších hudebních skupin) nuceně přejmenovat na skupinu zvanou Krajánci. Postupem doby se skupina zprofesionalizovala a přiklonila se k modernější verzi country stylu.\n\n\n\n\n"}
{"id": "299559", "url": "https://cs.wikipedia.org/wiki?curid=299559", "title": "Sever a Jih (Gaskellová)", "text": "Sever a Jih (Gaskellová)\n\nSever a Jih vypráví příběh Margaret Haleové, vzdělané a kultivované dívky pocházející z Helstonu v jižní části Anglie, kde, ačkoli její rodina není příliš zámožná, prožila téměř idylické dětství a mládí. Její otec je velmi zásadový muž, kterému se dostalo klasického vzdělání v Oxfordu a který je povoláním pastorem anglikánské církve. Zvrat v Margaretině životě nastane, když se její otec rozhodne, že se celá rodina i s věrnou služebnou Dixonovou přestěhuje do Miltonu, města na severu Anglie. Přesídlení nese zvlášť těžce zejména Margaretina matka, u níž v nezdravém ovzduší Miltonu propukne smrtelné onemocnění.\n\nMilton byl v 50. letech 19. století průmyslovém město zažívající prudký boom průmyslové revoluce, město podnikatelských příležitostí, ale i chudinských čtvrtí, kde žijí v nuzných podmínkách stěsnáni jeho nejchudší obyvatelé. Margaret s nimi hluboce soucítí a s mnoha příslušníky dělnické třídy se i spřátelí, zejména s Higginsem a jeho dcerou Bessy. Higgins je členem odborů a hlavním strůjcem stávky. Je zobrazen jako inteligentní, čestný a přímý člověk, který odsuzuje násilí.\n\nJejí sympatie k dělníkům naráží na odpor Johna Thorntona, charismatického továrníka, který chodí na soukromé hodiny k Margaretinu otci a kterého jeho postavení zaměstnavatele předurčuje k tomu, aby stál na opačné straně barikády. John Thornton je ke svým dělníkům tvrdý, ale přímočarý. Margaret ho však viní z pragmatické lhostejnosti k osudům svých zaměstnanců. Thornton naopak zdůrazňuje odpovědnost každého za svůj vlastní osud. Do Margaret se téměř od prvního okamžiku zamiluje, zatímco ona jím kvůli jeho „honbě za penězi“ a podnikatelským aktivitám pohrdá. Pod vlivem nejrůznějších událostí je ale donucena přehodnotit mnohé své názory…\n\nPřitažlivost mezi Margaret a Thorntonem a emoce vroucí pod povrchem ekonomicky prosperujícího Miltonu činí román velmi dynamickým.\n\nRomantický příběh mezi Margaret Haleovou a Johnem Thorntonem se odvíjí na pozadí hlubokých sociálních nepokojů. Autorka se věnuje postavení ženy ve společnosti v 19. století a otázkám sociálního nepokoje spjatým s dělnickou třídou a vznikem prvních odborových hnutí. Zabývá se etickou stránkou vztahů mezi zaměstnavateli a zaměstnanci a rozdělením práv a povinností na obou stranách. Tato otázka byla v polovině 19. století velmi diskutovaným tématem, zejména kvůli sociálnímu napětí, které zplodily vynálezy průmyslové revoluce a rozvoj podnikání a kapitalismu. V této rovině je v románu klíčovou postavou Higgins, dělník a dobrý přítel Margaret, který je jedním z hlavních podněcovatelů ke stávce ve snaze zlepšit postavení dělnické třídy. Higgins je muž vysokých morálních kvalit, který odsuzuje násilí a jehož jednání má ryze nesobecký charakter. Právě to pomáhá legitimovat jeho činy, ať už mohou být následky různé. Továrny na zpracování bavlny, jednu z nichž vlastní i Thornton, skrývaly pro dělníky i další nebezpečí – vzduchem poletovalo chmýří ze zpracovávané bavlny, které dělníci vdechovali a zanášeli si tak plíce. To jim způsobovalo vážné zdravotní komplikace, mnohdy i smrt.\nGaskellová rovněž velmi věrně a plasticky vykreslila polaritu i v rámci tzv. střední a vyšší třídy, která je rozdělena mezi obchodníky a podnikatele, kteří reprezentují průmyslový sever země, na straně jedné a na vzdělané osoby s „dobrým původem“, kteří představují aristokratický jih a obchodníky ze severu opovrhují jako nízkými.\n\nTak symbolicky dochází i ke střetu těchto dvou polarizovaných hodnot mezi Margaret Haleovou, která ztělesňuje jižanské kvality, a charismatickým továrníkem Johnem Thorntonem – tvrdým, ale přímočarým a čestným. Oba musí ujít dlouhou cestu, aby odhodili předsudky vůči tomu druhému a pochopili svět toho druhého. To je na straně Thorntona snazší, protože se do Margaret téměř od první chvíle zamiloval, zatímco ona k němu chová od počátku silnou antipatii.\n\n\nRomán byl třikrát zfilmován společností BBC ve formě televizní minisérie.\nPoprvé v roce 1975 kdy se v hlavních rolích Margaret Haleové a Johna Thorntona představili Rosalind Shanksová a Patrick Stewart a podruhé byl román pod stejným názvem zpracován v roce 2004, a to v režii Briana Percivala. V hlavních rolích Margaret Haleové a Johna Thorntona se představili Daniela Denby-Ashe a Richard Armitage. V roce 2009 román tentokrát ztvárnil režisér Simon Curtis.\n\n"}
{"id": "299565", "url": "https://cs.wikipedia.org/wiki?curid=299565", "title": "Vltavská nábřeží v Praze", "text": "Vltavská nábřeží v Praze\n\nVyvýšená zpevněná nábřeží kolem Vltavy v Praze byla budována postupně, zejména jako ochrana před povodněmi. Přestavba pobřežních oblastí způsobila, že v blízkosti řeky se nedochovaly původní osady ani mnoho z původních středověkých městských staveb. Prvním pražským kamenným nábřežím bylo Františkovo (dnešní Smetanovo) nábřeží, postavené v letech 1841–1845 mezi Karlovým mostem a tehdy novým řetězovým mostem císaře Františka I. Většina pražských nábřeží byla dobudována do prvního desetiletí 20. století.\n\nOd Jarova přes Závist a Komořany až k Modřanům má pravý vltavský břeh sice regulovaný, ale relativně přírodní charakter, podél řeky vede železniční trať od Vraného, v části úseku i cyklostezka. V úseku Vrané – Jarov – Zbraslav byla pravobřežní silnička vybudována občany Vraného v rámci akce Z v letech 1962–1969. V úseku od Modřan do Braníku nese pobřežní cyklostezka název Vltavanů, v dalším úseku k Podolí Pobřežní cesta (od roku 1938). Železniční a tramvajová trať jsou využity ve funkci protipovodňových zdí či valů. Modřanská ulice vede sice v Braníku a Podolí souběžně s řekou, ale oddělena pásem s průmyslovými i rekreačními objekty.\n\nPodolské nábřeží oficiálně začíná na Dvoreckém náměstí a vede kolem Veslařského ostrova k Vyšehradskému tunelu. Je páteří dopravy v oblasti a jezdí po něm tramvaje. \n\nRašínovo nábřeží pokračuje za tunelem přes Výtoň, kde jej nadchází železniční most, přes Palackého náměstí, kde z něj odbočuje Palackého most, až na Jiráskovo náměstí, do nějž ústí Jiráskův most. Po většině délky je samotná nábřežní komunikace doplněna ještě náplavkou, po níž je značena cyklistická trasa a některá místa slouží též jako přístaviště. Nábřeží je zde také dopravní tepnou s provozem tramvají a nábřeží i náplavka slouží jako vycházková promenáda. \n\nMasarykovo nábřeží je název úseku z Jiráskova náměstí kolem Mánesa a Žofínu (Slovanský ostrov) k Národnímu divadlu, k vyústění mostu Legií. Třebaže tento úsek nabízí pěkné výhledy na město, hustý provoz aut i tramvají a stísněnější poměry činí tento úsek méně příjemným. Do 19. století bylo toto nábřeží neregulované, působilo zde několik mlýnů a jircháři zde zpracovávali kůže. Část nábřeží podél Žofína byla dokončena roku 1903 a společně s dnešním Smetanovým nábřežím nesla název \"Františkovo nábřeží\". Od roku 1912 se tato část jmenovala \"Riegrovo nábřeží\" (s výjimkou období 1940–1942, kdy byla součástí Vltavského nábřeží, a let 1942–1945, kdy bylo celé Vltavské nábřeží přejmenováno na \"Reinhard Heydrich Ufer\"). Na roky 1945–1946 bylo toto nábřeží ještě Riegrovo, ale již od roku 1946 \"Gottwaldovo nábřeží\". V roce 1952 byla k nábřeží připojena část kolem Národního divadla, která se v letech 1886–1952 jmenovala \"Tylovo náměstí\" a v době druhé světové války \"Nábřežní ulice hořejší\". V roce 1990 bylo Gottwaldovo nábřeží přejmenováno na Masarykovo.\n\nSmetanovo nábřeží vede od mostu Legií kolem Novotného lávky na Křižovnické náměstí do úrovně Karlova mostu. V následujícím úseku je navazující frekventovaná Křižovnická ulice od Vltavy vzdálena a křižovnický klášter zasahuje až k řece. Rovněž ulice 17. listopadu, která nese hlavní dopravní zátěž, je od Vltavy oddělena pásem budov. Tyto komunikace jsou nejen dopravně přetížené (kvůli úzkému hrdlu u Staroměstských mlýnů a Karlova mostu, jímž projíždějí automobily i tramvaje), ale patří i k turisticky nejatraktivnějším částem Prahy, kvůli atraktivním výhledům na Karlův most a Pražský hrad a těsné blízkosti Starého Města a Josefova. Až do poloviny 19. století zde bylo volné písčité prostranství pozvolně se sklánějící k řece, s rybářskými chaloupkami a starými pokřivenými stromy. V době staroměstského opevnění za Václava I. stály mlýny a chatrče vně hradeb, nábřeží bylo od města odděleno zdí, která byla zbořena až po vzniku Nového Města, za Karla IV. V letech 1841–1845 zde bylo vybudováno první pražské kamenné nábřeží, vedoucí od Karlova mostu k tehdy novému řetězovému mostu císaře Františka I.. Nábřeží navrhl architekt Bernard Gruber a postavil z opracovaných žulových kvádrů podnikatel Vojtěch Lanna na náklady českých stavů, kteří skoupili zdejší pozemky. Původně se mu říkalo jen \"Nábřeží\" nebo \"Staroměstské nábřeží\", kolem roku 1894 bylo pojmenováno na \"Františkovo nábřeží\" podle císaře Františka I., jehož pomník (Krannerova kašna) zde od r. 1850 stojí (v letech 1903–1912 bylo součástí Františkova nábřeží i tehdy nově dokončené dnešní Masarykovo nábřeží, jižně od Národního divadla). Od roku 1919 do roku 1952 se jmenovalo \"Masarykovo nábřeží\" (s výjimkou let 1940–1945, kdy bylo nejprve součástí Vltavského nábřeží a od roku 1942 součástí \"Reinhard Heydrich Ufer\"). Od roku 1952 nese jméno \"Smetanovo nábřeží\".\n\nAlšovo nábřeží není hlavním dopravním tahem, ale jen zastrčenou uličkou od Platnéřské ulice za hotelem Four Seasons a za budovou uměleckých škol před náměstím Jana Palacha kolem Mánesova mostu a kolem Rudolfina až k ulici Na Rejdišti. V minulosti sloužilo nábřeží za Rudolfinem k parkování zájezdových autobusů. Zdejší prostranství Na Rejdišti bylo pravděpodobně až do poloviny 19. století poměrně pusté, i když v blízkosti byl významný brod. Od roku 1870 se zdejšímu nábřeží říkalo \"Dolní nábřeží\" (zdejšímu přívozu se rovněž říkalo dolní, zatímco proti Kampě býval horní přívoz a horní nábřeží). Od roku 1878 neslo název \"Nábřeží korunního prince Rudolfa\", od roku 1919 \"Alšovo nábřeží\".\n\nDvořákovo nábřeží je relativně významnou dopravní komunikací i když již stranou od turistického centra města. V úseku od ulice Na Rejdišti k náměstí Curieových u Čechova mostu je pro automobilový provoz jednosměrné proti proudu řeky, v navazujícím úseku pod Štefánikův most je ale obousměrně frekventovaná a jezdí po něm i městské autobusy. S nábřežím sousedí nemocnice a klášterní komplex milosrdných bratří Na Františku. Nábřeží v oblasti Františku bylo jediným úsekem, kde Staré Město nemělo za Václava I. proti Vltavě hradby. Úsek nábřeží od dnešní Pařížské k Dušní ulici býval do 19. století součástí Sanytrové ulice. Na pobřeží bývaly lázně, ohrady s dřívím a výroba sanytru neboli ledku. Nábřeží zde bylo vybudováno v roce 1904 a název Dvořákovo nese od počátku, v některých obdobích však byla celá jeho východní části označována jako ulice Na Františku.\n\nNábřeží Ludvíka Svobody je krátký úsek frekventované komunikace zpod Štefánikova mostu k Těšnovskému tunelu. Za součást tohoto nábřeží lze víceméně považovat i navazující pěší a cyklistickou komunikaci a sousedící parkoviště nad Těšnovským tunelem, před budovou Ministerstva dopravy ČR a Českých drah (dříve sídlem ÚV KSČ) a budovou Ministerstva zemědělství ČR až k předmostí Hlávkova mostu. Nábřeží se nachází severně od bývalé osady Poříč či Poříčí a Petrské čtvrti. V osadě Poříč se ve středověku soustřeďovali kupci německého původu. Na pobřeží se až do 19. století usazovali rybáři a řemeslníci, při břehu byly lázně, mlýny a soukenické rámy. Kamenné nábřeží zde bylo vybudováno v roce 1919. Vybudováno bylo jako \"Petrské nábřeží\", od roku 1934 se jmenovalo \"Švehlovo nábřeží\", od roku 1948 \"První čs. kyjevské brigády\", od roku 1961 \"Kyjevské brigády\", od roku 1968 \"nábřeží Ludvíka Svobody\". Pobřežní doprava z nejvýchodnější části nábřeží byla od roku 1980 svedena do tunelu, který se od roku 1984 jmenuje Těšnovský tunel, plocha před tehdejším ÚV KSČ a dnešním ministerstvem byla změněna na parkoviště, na kraji nábřeží zůstal promenádní chodník.\n\nRohanské nábřeží vede od Hlávkova mostu a nikdy nebylo nábřežím v pravém smyslu slova: jde o širokou silniční komunikaci vedenou po trase zasypaného ramene Vltavy, které v minulosti oddělovalo Rohanský ostrov od pevniny Karlína a plnilo roli průplavu. Poprvé pojmenována byla tato komunikace v roce 1991, kdy vedla asi do úrovně ulice U nádražní lávky, v roce 1994 byla prodloužena do úrovně Šaldovy ulice. \n30. října 2007 byla komunikace prodloužena až k ulici Za Invalidovnou, je vybavena dvěma páry jízdních pruhů pro automobily, párem jízdních pruhů pro cyklisty odlišených červenou barvou povrchu, chodníky o šířce 3 metry a zeleným pásem se stromořadím. Výstavba úseku probíhala od října 2006 a stála 179 milionů Kč, z čehož 90 milionů bylo hrazeno z fondů EU, na výstavbu přispěl též stát. (podle tiskové zprávy MHMP stála 244,7 milionu Kč). Usnesením Rady HMP č. 3 ze dne 8. ledna 2008 dostalo i toto prodloužení název Rohanské nábřeží.\nDalší úsek, k ulici Voctářově, má být otevřen v červenci 2008. Náklady na tuto etapu se odhadují na 307 milionů Kč. \n\nV další části Karlína a Libně řeka, která se zde v minulosti v oblouku dělila do mnoha ramen, žádné nábřeží nemá. Od libeňského zámečku vede podél zbytků nejkrajnějšího ramene Vltavy cesta U Českých loděnic (v této poloze byla vybudována roku 1947 jako součást Povltavské ulice, roku 1985 přejmenovaná na nynější název), k níž se pak připojuje dnešní Povltavská ulice. Od mostu Barikádníků vede po pobřežní stezce s názvem Vodácká trasa pro cyklisty, na tu u Trojského zámku navazuje stezka, která je nejzápadnějším ocáskem Povltavské ulice. I dále k Podhoří a Zámkům vede po břehu řeky turistická trasa a regulace řeky tu má mimoměstský charakter, místy i přirozený břeh.\n\nNa levém břehu od Strnad přes samotnou Zbraslav tvoří hlavní nábřeží komunikaci ulice K přehradám (cesta na navážce podél řeky k Davli byla postavena roku 1936, pražský úsek byl pojmenován až roku 1988). Ta se v Lahovicích před Lahovickým mostem přes Berounku připojuje do Strakonické. Přes Lahovičky a Velkou Chuchli vede Strakonická vzdálena od Vltavy, ale od Malé Chuchle přes Zlíchov až téměř k železničnímu mostu na Smíchově je v podstatě nábřežím. Cestu ze Zbraslavi do Prahy vybudovala francouzská vojska prolomením barrandovské skály v roce 1743 v rámci Pasovské cesty (nazývané později též Zbraslavská, Dobříšsko-Vimperská nebo Strakonická), do té doby byla Zbraslav spojena s Prahou cestou přes Slivenec a Velkou Chuchli. V letech 1805–1814 byla tato cesta přestavěna na silnici. Ve 20. letech (do roku 1928) zde byly na třech úsecích testovány tři různé typy betonového povrchu vozovky, podle americké i německé technologie. V dnešní kapacitní podobě vznikla pobřežní část Strakonické ulice v roce 1972, úsek od Císařské louky až k železničnímu mostu nesl až do roku 1978 jiné názvy (Přístavní, U vorového přístavu, Vladislava Vančury). Úsek v Lahovicích se v původní trase jmenoval \"Lahovská\".\n\nHořejší nábřeží je název jednosměrné komunikace, která ve směru do centra města navazuje na Strakonickou ulici, podchází železniční most a vede pod Palackého most. Pomístní název již od roku 1880.\n\nJanáčkovo nábřeží odbočuje z Lidické ulice u Palackého mostu, přičemž se k němu kromě komunikace podél domů počítá i snížená vozovka vycházející zpod mostu, která je pokračováním Hořejšího nábřeží. Souběžně s nimi vede pak ještě blíže k řece komunikace Nábřežní (tento název má od 70. let 19. století), která podchází Jiráskův most. Janáčkovo nábřeží prochází úrovňovou křižovatkou na levém předmostí Jiráskova mostu a pokračuje kolem Dětského ostrova až k mostu Legií. Severní část nábřeží se od 80. let 19. století jmenovala \"Ferdinandovo nábřeží\". Počátkem 20. století byla k Ferdinandovu nábřeží připojena i jižní část. Rok přejmenování na \"Janáčkovo nábřeží\" publikace \"Pražský uličník\" neuvádí ani přibližně.\n\nMalostranské nábřeží vede od mostu Legií k Sovovým mlýnům na ostrově Kampa. Blok obytných domů kolem tohoto kamenného nábřeží postavil architekt Josef Schulz a financoval podnikatel Jindřich Jechenthal v letech 1887–1888, název dostalo nábřeží v roce 1905. Čertovka měla být zasypána a vysoká nábřežní regulace měla pokračovat dál přes Kampu na Kosárkovo nábřeží, jak se objevilo ještě v plánech z roku 1910, tento záměr však nebyl realizován i díky snahám Klubu Za starou Prahu. Okolí Kampy a Čertovky až k Mánesovu mostu jsou tedy nyní specifické tím, že žádnou výraznou nábřežní regulací neprošly.\n\nKosárkovo nábřeží je ulička, která vede od Mánesova mostu po návodní straně Strakovy akademie k Občanské plovárně. Původně se zde říkalo \"U Vltavy\", od roku 1896 neslo název \"Strakovo nábřeží\", od roku 1961 \"Kosárkovo nábřeží\".\n\nnábřeží pod Letnou: Cesta z Malé Strany do Buben vedla pod Letnou odedávna, postupně byla přebudována a přejmenována na \"silnici pod Letnou\" (1896–1920) a pak na \"nábřeží pod Letnou\" (1920–1937), v letech 1938–1948 se jmenovalo \"Kramářovo nábřeží\". V letech 1948–1991 se nábřeží v celé délce od Malé Strany až k Bubnům jmenovalo \"nábřeží kpt. Jaroše\". V roce 1991 byla západní část nábřeží přejmenována, východní části zůstal název kpt. Jaroše. \n\nNábřeží Edvarda Beneše vede z malostranského Klárova nejprve jako ulice obklopená zástavbou, souběžně s Kosárkovým nábřežím po vnitrozemské straně Strakovy akademie, ale pak již pokračuje jako klasické nábřeží po úpatí Letné, kolem Čechova mostu ke Štefánikovu mostu. Vozovka pro směr k Holešovicím se s oběma mosty kříží mimoúrovňově, podjíždí je. \n\nNábřeží Kapitána Jaroše je v současné době název nábřeží jen od Štefánikova mostu na východ, vedoucí podjezdem pod Hlávkovým mostem až k Negrelliho viaduktu. Na úseku od Hlávkova mostu k Negrelliho viaduktu byl název rozšířen v roce 1983. \n\nBubenské nábřeží vede od Negrelliho viaduktu kolem holešovické tržnice až k ulici Komunardů. Odtud je přerušeno až k ulici Jateční (ještě na mapě z roku 1989 jsou obě části propojeny), odkud ještě vede pod Libeňský most k Holešovickému přístavu (tato odříznutá část je však označena názvem nábřeží jen na některých plánech města, například v elektronické infomapě na webu města). Dnešní úprava nábřeží v okolí tržnice pochází z let 1925–1930, kdy byl upravován prostor za holešovickými jatkami, dnešní tržnicí. Předtím vedla těmito místy podél řeky \"Vltavská\" ulice. Po roce 2002 probíhaly stavební úpravy v rámci údržby a protipovodňových opatření.\n\nV oblasti přístavu a za holešovickým nádražím jsou kolem řeky průmyslové a dopravní prostory.\n\nHolešovické nábřeží v původní poloze vzniklo po roce 1890 úpravou přirozeného břehu Vltavy u starých Holešovic, mezi dnešním severním koncem Partyzánské ulice a jižním předmostím mostu Barikádníků. Staré Holešovice však byly zbourány v roce 1978 v rámci výstavby Holešovické přeložky a nádraží a stanice metra a nábřeží fakticky zaniklo a změnilo se v neveřejný prostor překladišť a deponií. Název zůstal pouze komunikaci, která východním směrem navazuje na ohyb ulice Za elektrárnou u podjezdu pod Holešovickou přeložkou a která pokračovala pod tramvajovým mostem směrem k severnímu konci Partyzánské. Dnes však z větší části není tato ulice přístupná a na některých plánech Prahy již není vůbec Holešovické nábřeží vyznačeno. V RÚIAN je pod názvem Holešovické nábřeží zahrnut asi 200 metrů dlouhý úsek pobřežní stezky východně od ulice Za elektrárnou\n\nPo bubenečském břehu Vltavy na okraji Stromovky vede komunikace Za elektrárnou (pojmenovaná roku 1957). U severozápadní části Císařského ostrova nevede po vltavském břehu žádná nábřežní komunikace, dokud se k řece nepřiblíží Podbabská ulice se souběžnou železniční tratí do Děčína. Od ústí Šáreckého potoka až k hranici Prahy nese pobřežní komunikace název Roztocká. Od 17. století se zdejší komunikace nazývala \"Velvarská silnice\", od 19. století Podbabská, v roce 1928 dostala název oficiálně. Roztocká ulice dostala název v roce 1931.\n\n\n"}
{"id": "299566", "url": "https://cs.wikipedia.org/wiki?curid=299566", "title": "Traun", "text": "Traun\n\nTraun (česky \"Travna\") je rakouské okresní město ve spolkové zemi Horní Rakousy. Leží na řece Traun, v nadmořské výšce 273 m, 12 km jihozápadně od Lince. Žije zde obyvatel. Je pátým největším městem Horních Rakous.\n\nPartnerskými městy Traunu jsou (v závorce je uvedeno datum podepsání partnerské dohody):\n\n\n"}
{"id": "299567", "url": "https://cs.wikipedia.org/wiki?curid=299567", "title": "Stradonice (Nižbor)", "text": "Stradonice (Nižbor)\n\nStradonice jsou vesnice, část obce Nižbor v okrese Beroun. Nad vesnicí se nachází pozůstatky keltského oppida Stradonice.\n\nObec leží na východ od Nižbora a na západ od Hýskova. Na pravém břehu Berounky, pod Hradištěm (380 metrů nad mořem) se nachází historické centrum vesnice, směrem k Nižboru přibývají nové rodinné domky. Na protějším břehu, ve svahu nad železniční tratí, se rozkládá chatařská oblast.\n\nStradonice jsou součástí Křivoklátské vrchoviny. Okolní krajinu tvarovala řeka Berounka a její přítoky během čtvrtohor. \n\nDo 2. století před naším letopočtem je zasazeno pravděpodobné první, keltské osídlení oblasti – oppidum Stradonice. Další nálezy pocházejí z 1.–3. století, tj. doby germánského osídlení. V blízkém lese byly objeveny i nálezy z dob slovanských.\n\nPrvní písemná zmínka pochází z listin ženského kláštera svatého Jiří na Pražském hradě z let 1227 a 1233. Stradonice byly majetkem kláštera zřejmě již dříve, ale původní listiny shořely roku 1142. V roce 1382 byly Stradonice ustanoveny Václavem IV. za nedílnou součást nižborského panství. Tou byly do roku 1848. Další zmínka o obci je z roku 1538, z tzv. register nižborských, v nichž je uveden počet 11 poddaných ve Stradonicích. Zmíněn je i rod Krabců, který ve Stradonicích žije dodnes (údaj k roku 2001).\n\nRoku 1721 byl v obci založen hřbitov. Původně malý hřbitov musel být v době moru 1771–1772 rozšířen. U hřbitova dodnes stojí kaple svatého Liboria, původně se jednalo o dřevěnou kapli z roku 1685, která byla roku 1838 přestavěna na zděný filiální kostel. 2. srpna 1877 našel syn hrobníka Libora Lébra hrnec se zhruba 200 mincemi, keltskými duhovkami. Tento nález proslavil Stradonice nejen v odborných kruzích a odstartoval zlatou horečku.\n\nRoku 1902 byl v obci zaveden gravitační vodovod.\n\nV současnosti se v obci nachází Restaurace ve Stradonicích. Dříve býval v jejím sousedství i koloniál. Původní lávku, která byla postavena v roce 1963 a roku stržena povodní v roce 2002, nahradila nová. Slavnostně otevřena byla 26. března 2003.\n\n\nNa Hradišti se nachází kříž zvaný Prachový. Váže se k němu pověst o uhlíři Františku Prachovi, jenž si zde postavil chalupu a hledal zlatý poklad. Byl však potrestán lesním duchem Dymou, chalupa mu shořela. O kříži se vypráví, že se neustále propadá do země. \n\n\n"}
{"id": "299568", "url": "https://cs.wikipedia.org/wiki?curid=299568", "title": "Schwenkova věta", "text": "Schwenkova věta\n\nSchwenkova věta je matematická věta z teorie grafů, která stanovuje podmínky řešitelnosti problému jezdcovy procházky.\n\n\"Pro jakoukoliv šachovnici o rozměrech \"m\" × \"n\" polí, kde \"m\" ≤ \"n\", je uzavřené řešení jezdcovy procházky vždy možné, s výjimkou následujících případů\":\n\n\nNení těžké dokázat, že když platí podmínka číslo jedna, je uzavřená procházka jezdce nemožná.\n\nPředstavme si typickou šachovnici střídající černá a bílá pole. Kdykoliv se jezdec pohne, skončí vždy na poli opačné barvy. Pokud tedy stojí na bílém poli, následujícím skokem se ocitne na poli černém. Pokud stojí na černém, skočí na bílé. Proto při uzavřené procházce navštíví jezdec stejný počet bílých a černých polí.\n\nProtože ale obě čísla \"m\" a \"n\" jsou lichá, je počet polí šachovnice rovněž lichý a tedy počet bílých a černých polí na šachovnici je nutně odlišný (například šachovnice 5 × 5 má 13 polí jedné barvy a 12 druhé).\n\nMá-li jezdec dokončit uzavřenou procházku, musí navštívit stejný počet bílých a černých polí, ovšem uvažovaná šachovnice má odlišný počet bílých a černých polí, proto na ní uzavřenou procházku nelze dokončit. Mohou však existovat řešení otevřená.\n\nPodmínka č. 2 říká, že má-li kratší strana délku 1, 2 nebo 4, potom není uzavřená procházka možná.\n\nNa první pohled je jasné, že pokud \"m\" = 1 nebo 2, není jezdcova procházka vůbec možná: jezdec není schopen navštívit každé pole této šachovnice (s výjimkou triviálního případu „šachovnice“ 1 × 1 pole).\n\nLze však také prokázat, že uzavřená procházka nemá řešení ani na šachovnici o 4 × n polích.\n\nPředpokládejme, že úloha má na šachovnici 4 × n řešení. Sestavme 2 množiny polí formula_1 a formula_2, přičemž formula_1 bude obsahovat jednu polovinu polí šachovnice (např. bílá pole) a formula_2 druhou (např. černá pole). Jak již bylo uvedeno výše, jezdec musí při svém pohybu střídat bílá a černá pole (formula_1 a formula_2).\n\nZde však dochází k rozporu:\n\n\nZ toho plyne, že množina formula_1 má stejné prvky jako množina formula_7 a že množina formula_2 má stejné prvky jako množina formula_8. To však evidentně není pravda, neboť červeno-zelený vzor na diagramu neodpovídá černo-bílému šachovnicovému vzoru; množina červených polí není stejná jako množina černých polí (a množina zelených není stejná jako množina bílých).\n\nZ toho plyne, že výše uvedený předpoklad byl nepravdivý a na šachovnici 4 × n nelze pro žádné \"n\" nalézt řešení jezdcovy procházky.\n\nNeexistenci uzavřeného řešení v případě podmínky č. 3 lze prokázat rozborem případů.\n\nK důkazu věty je nutné prokázat ještě opačnou implikaci, tj. že na všech obdélníkových šachovnicích, které nespadají do jedné ze tří výše uvedených kategorií, lze uzavřené řešení jezdcovy procházky nalézt.\n\n"}
{"id": "299575", "url": "https://cs.wikipedia.org/wiki?curid=299575", "title": "Exposed (album, Mike Oldfield)", "text": "Exposed (album, Mike Oldfield)\n\nExposed je druhé živé album britského multiinstrumentalisty Mika Oldfielda. Toto dvojalbum bylo vydáno v létě 1979 (viz 1979 v hudbě), stejnojmenný videozáznam z téhož turné byl vydán až v roce 2005 na DVD.\n\nAlbum bylo nahráno na několika koncertech během března a dubna 1979, které se odehrály ve Španělsku, Německu, Belgii, Nizozemsku, Dánsku a ve Velké Británii. \"Exposed\" je tak sestřihem z několika koncertů, které byly prvním Oldfieldovým koncertním turné.\n\n\n\n\n"}
{"id": "299578", "url": "https://cs.wikipedia.org/wiki?curid=299578", "title": "Leonding", "text": "Leonding\n\nLeonding je rakouské okresní město ve spolkové zemi Horní Rakousy. Leží v nadmořské výšce 287 m, 6 km jihozápadně od Lince. Žije zde obyvatel. Je čtvrtým největším městem Horních Rakous.\n\nZa napoleonských válek bylo město vícekrát obsazeno. Zkušenosti z těchto válek vedly k úvaze vybudovat obranné body v podobě obranných věží. Z 27 věží, které byly vybudovány, se 6 nachází na území města a mnohé nich jsou využívány k bydlení nebo jako firmy.\nOd roku 1858 byla přes Leonding budována Dráha císařovny Alžběty, zastávka však byla vybudována až v roce 1881.\n\nV Leondingu žil v letech 1898 až 1905 Adolf Hitler. Jsou zde pohřbeni jeho rodiče a bratr Edmund. Hitlerův otec alkoholik zemřel zde v místním baru při popíjení sklenky vína na infarkt nebo mrtvici.\n\n\n"}
{"id": "299579", "url": "https://cs.wikipedia.org/wiki?curid=299579", "title": "Věda a technologie v Izraeli", "text": "Věda a technologie v Izraeli\n\nVěda a technologie je v Izraeli jedním z nejrozvinutějších sektorů. Procentuální podíl Izraelců podílejících se na vědeckém a technologickém výzkumu a objem prostředků vynaložených na výzkum a vývoj v poměru k hrubému domácímu produktu, patří mezi největší na světě. Celosvětově se Izrael řadí na čtvrté místo v žebříčku počtu vědeckých publikacích na milion obyvatel. Desetinásobně pak převyšuje celosvětový průměr počtu publikovaných vědeckých článků.\n\nIzraelští vědci přispěli svými poznatky k pokroku v oblastech genetiky, medicíny, zemědělství, počítačových technologií, elektroniky, optiky, strojírenství a dalších hi-tech odvětvích. Izrael je domovem hlavních hráčů v hi-tech průmyslu a má jeho obyvatelstvo je jedno ze světově nejvíce technologicky vzdělaných. V roce 1998 byl Tel Aviv časopisem \"Newsweek\" označen za jedno z deseti technologicky nejvlivnějších měst světa. Od roku 2000 je členem evropské organizace EUREKA, která koordinuje výzkum a rozvoj, jeho financování a přeshraniční spolupráci. V letech 2010 až 2011 zastával rotující předsednictví této organizace.\n\nK roku 2009 získali Nobelovu cenu za chemii celkem tři Izraelci. V roce 2004 to byli biologové Avram Herško a Aaron Ciechanover z Technionu a v roce 2009 pak krystalografka Ada Jonat z Weizmannova institutu věd. V rámci společenských věd pak získali Nobelovu cenu za ekonomii v roce 2002 Daniel Kahneman a v roce 2005 Robert Aumann z Hebrejské univerzity v Jeruzalémě.\n\n\n\n\n"}
{"id": "299580", "url": "https://cs.wikipedia.org/wiki?curid=299580", "title": "Vrchol (graf)", "text": "Vrchol (graf)\n\nVrchol je v teorii grafů jedním z prvků množiny definujícím graf. Užívá se též označení uzel. Graficky se znázorňuje jako bod či malý kruh (např. s názvem vrcholu uvnitř). Z vrcholu mohou vést hrany.\n\nIzolovaným vrcholem je nazýván vrchol, který neinciduje žádná hrana grafu.\n\nStupněm vrcholu označujeme počet hran, které do vrcholu zasahují.\n"}
{"id": "299585", "url": "https://cs.wikipedia.org/wiki?curid=299585", "title": "Boxed (album)", "text": "Boxed (album)\n\nBoxed je první výběrové album britského multiinstrumentalisty Mika Oldfielda. Toto čtyřalbum (CD verze obsahuje pouze 3 disky) bylo vydáno v roce 1976 (viz 1976 v hudbě) a obsahuje celá první tři Oldfieldova alba (upravená) a dále několik nových skladeb.\n\nPrvní tři disky s alby \"Tubular Bells\", \"Hergest Ridge\" a \"Ommadawn\" obsahují kvadrofonní zvuk (CD verze již klasické stereo). Čtvrtá deska obsahuje většinou instrumentální skladby, na kterých se Oldfield podílel jako hráč.\n\nNa albu \"Boxed\" se poprvé vyskytuje upravená verze \"Hergest Ridge\", která byla později vydána i na všech edicích CD. Důvodem bylo, že tato verze se Oldfieldovi líbila více, než původní vydaná na LP roku 1974.\n\nZatímco původní vydání \"Boxed\" na LP deskách obsahovalo čtyři disky, pozdější edice na CD již má pouze disky tři. CD verze obsahuje stejné skladby jako LP, čtvrtý disk (nazývaný \"Collaborations\") byl ale rozptýlen na volná místa ostatních disků.\n\nDisk \"Collaborations\" byl 2. prosince 2016 poprvé vydán samostatně, a to pouze jako LP.\n\n\n\n\n\n\n\n\n"}
{"id": "299586", "url": "https://cs.wikipedia.org/wiki?curid=299586", "title": "Velké Rumunsko", "text": "Velké Rumunsko\n\nVelké Rumunsko ( ) je hovorové označení pro Rumunské království v meziválečném období (1918–1940), kdy rumunský stát dosáhl největšího územního rozmachu ve své historii: Jeho rozloha tehdy dosahovala 295 649 km², což je o 24 % více než dnes. Název není v současnosti příliš používán, někdy bývá též spojován s nacionalismem a iredentismem, zvlášť v souvislosti se současnou rumunskou stranou Velké Rumunsko.\nK Velkému Rumunsku patřila následující území mimo jeho dnešní hranice:\n\n"}
{"id": "299588", "url": "https://cs.wikipedia.org/wiki?curid=299588", "title": "Johann Nepomuk Mälzel", "text": "Johann Nepomuk Mälzel\n\nJohann Nepomuk Mälzel (15. srpna 1772 – 21. července 1838), česky též Jan Nepomuk Mälzel, byl německý hudebník a vynálezce.\n\nJohann Mälzel se věnoval hře na klavír, ale proslul hlavně díky svému vynálezu předchůdce moderního metronomu, který sestrojil na návrh Ludwiga van Beethovena roku 1816, a stavbou hudebních automatů. Od roku 1810 zastával u vídeňského dvora úřad dvorního strojníka. Známý byl také jeho \"panharmonikon\", orchestrion sestávající z 259 jednotlivých nástrojů, včetně 38 klarinetů, 37 fléten a 36 hobojů. Beethovena zaujal natolik, že se Mälzelovi dokonce podařilo jej přesvědčit, aby pro \"panharmonicon\" napsal symfonii. Výsledkem byla skladba \"Wellingtonovo vítězství aneb Bitva u Vittoria\" (německy: ), která ve své době sklidila velký úspěch. Poprvé byla předvedana roku 1813 na koncertě uspořádaném ve Vídni na počest rakouských a bavorských vojáků, kteří bojovali proti Napoleonovi Bonaparte v bitvě u Hanau. Mälzel na koncertě představil ještě jeden svůj vynález, tzv. mechanického trumpetistu, který zahrál dva pochody skladatelů Jana Ladislava Dusíka a Ignace Josepha Pleyela.\n\nPoté, co Beethoven ztratil sluch, vyrobil mu Mälzel sadu sluchadel, ovšem pro jejich nepraktičnost je skladatel používal jen zřídka.\n\nRoku 1808 se Mälzel stal majitelem šachového stroje Turek, který zakoupil od syna zemřelého vynálezce Wolfganga von Kempelena. Tento stroj byl vydáván za automatického hráče šachu, ovšem ve skutečnosti během hry uvnitř ukrýval skutečného šachistu. Se strojem, který dále vylepšil jednoduchým hlasovým aparátem umožňujícím hlásit soupeři šach, poté cestoval řadu let po Evropě a Spojených státech.\n\nMälzel zemřel roku 1838 na lodi ve venezuelském přístavu La Guaira, když se vracel se svým strojem z turné na Kubě.\n\nMetronom přinesl Mälzelovi velkou popularitu a Ludwig van Beethoven vynálezce oslavil čtyřhlasým kánonem WoO 162 \"Ta ta ta – Ta ta ta…lieber Mälzel\", inspirovaným charakteristickými zvuky tohoto přístroje. Povídka Edgara Allana Poea \"Von Kempelen a jeho objev\" zase obsahuje řadu narážek na stroj Turek a oba jeho hlavní majitele, Wolfganga von Kempelena a Johanna Nepomuka Mälzela.\n\n\n"}
{"id": "299590", "url": "https://cs.wikipedia.org/wiki?curid=299590", "title": "Ibis posvátný", "text": "Ibis posvátný\n\nIbis posvátný (\"Threskiornis aethiopicus\") je ibis rodu \"Threskiornis\". Pro starověké Egypťany byl ibis posvátným zvířetem, ztělesňoval pro ně Thovta, boha písma a moudrosti. Často byl mumifikován a pohřbíván na zvláštních pohřebištích; doposud bylo nalezeno přes milión mumií ibisů posvátných.\n\nIbis žil na většině území Afriky, zejména na jih od Sahary a v povodí Nilu, dodnes v ní obývá řadu rozsáhlých oblastí – v Egyptě však byl vyhuben v 19. století. Mimo to žije i v Asii (např. v JV Iráku) a byl zavlečen do Austrálie a některých zemí Evropy. Většinou si vybírá bažinaté území ve vnitrozemí.\n\nŽiví se hmyzem, rybami, žábami nebo jinými vodními živočichy. Dospělec je 68 cm dlouhý a má bílé opeření s černě zbarveným ocasem, holým krkem a hlavou, tlustým zakřiveným zobákem a končetinami. V letu je viditelný černý okraj křídel. Pohlaví se zbarvením neliší, mladí ptáci mají špinavě bílé opeření, menší zobák a prachové peří na krku.\n\nIbis posvátný je obvykle tichý, ale občas se ozývá skřehotavými zvuky, které zní jako kachní.\n\nHnízdí ve velkých koloniích na stromech i na zemi, často ve společnosti jiných brodivých ptáků, např. volavek. Klade 2–3 vejce, na kterých sedí 28–29 dní. Mláďata rodiče opouští ve 35–40 dnech života.\n\n"}
{"id": "299601", "url": "https://cs.wikipedia.org/wiki?curid=299601", "title": "Frank Wilczek", "text": "Frank Wilczek\n\nFrank Wilczek (* 15. května 1951 New York) je americký fyzik polsko-italského původu, profesor fyziky na MIT a nositel Nobelovy ceny za fyziku (2004), kterou obdržel spolu s Davidem Grossem z Kalifornské univerzity a Davidem Politzerem z Kalifornského technologického institutu „za objev asymptotické volnosti v teorii silné interakce“.\n\nDále je nositelem mj. Diracovy medaile, Sakuraiovy ceny, Lorentzovy medaile a pamětní medaile MFF UK.\n\nNarodil se 15. května 1951 v New Yorku. Jeho matka byla italského původu, otec pocházel s Polska. Wilczek navštěvoval střední školu Martina van Burena, kde jeho rodiče a vyučující rozpoznali Wilczekův talent. Již od dětství ho velmi bavily matematické hádanky a záhady, zaujal ho také výzkum vesmíru. Rozhodl se tedy pro vysokoškolské studium matematiky. Roku 1970 získal bakalářský titul na Chicagské univerzitě, v roce 1972 magisterský titul na Princetonské univerzitě, již v této době ho ale začala zajímat fyzika, především fyzikální symetrie a elektroslabé interakce, proto nastoupil k doktorskému studiu u Davida Grosse. O dva roky později získal z fyziky doktorský titul. V Princetonu poté do roku 1981 vyučoval a získal zde i titul profesora. Následně působil na Kalifornské univerzitě v Santa Barbaře, Harvardově univerzitě a na Institutu pro prokročilá studia v Princetonu. Od roku 2000 zastává funkci profesora na Massachusettském technologickém institutu.\n\nV roce 2004 získal Wilzek, jeho postgraduální vedoucí David Gross a také David Politzer Nobelovu cena za fyziku za 31 let starou práci, kdy objevili asymptotickou volnost v silné interakci. Jedná se o skutečnost, že v případě kdy k sobě budeme přibližovat dvě barevně nabité částice (barva je druh náboje v silné interakci), velikost interakce mezi nimi bude slábnout až k nule pro velmi malé vzdálenosti mezi částicemi. Naopak budeme-li od sebe částice vzdalovat, intenzita silné interakce bude rychle narůstat a znemožní nám dvě barevně nabité částice (například kvarky) pozorovat odděleně. Pokusíme-li se částici složenou z kvarků rozdělit, musíme vložit tak velké množství energie, že vzniknou dvě nové částice, v nichž budou kvarky opět pevně vázány. Tento výsledek byl nezbytný pro formulaci kvantové teorie silné interakce nazvanou Kvantová chromodynamika. Wilczekovi bylo v době objevu pouhých 21 let.\n\nJeho další výzkum se týkal zejména hypotetických elementárních částic zvaných axiony, z nichž by se mohla skládat temná hmota, kvazičástic anyonů a kvantové teorie pole. Podílel se však i na pracích z oblasti astrofyziky a částicové fyziky. \n\nV současnosti se zabývá souvislostmi mezi částicovou fyzikou a kosmologií nebo kvantovou teorií černých děr.\n\nKromě Nobelovy ceny získal i další ocenění, například UNESCO Dirac Medal, Sakurai Prize nebo Lorentzovu medaile. V roce 2000 byl jmenován členem Nizozemské královské akademie umění a věd. O tři roky později navštívil Česko a získal zde Pamětní medaili Matematicko-fyzikální fakulty UK. V lednu 2013 obdržel čestný doktorát na Uppsalské univerzitě.\n\nProfesor Wilczek je jedním z nejvýznamnějších žijících teoretických fyziků, je ovšem též popularizátorem vědy. Píše do časopisů Physics Today a Nature, přednáší pro veřejnost a píše knihy. Je rovněž členem Society for Science & the Public, která se snaží o šíření nejnovějších objevů mezi veřejnost. \nPřeklad jeho publikace The Lightness of Being vyšel pod názvem Lehkost bytí i v českém překladu od Nakladatelství Paseka, Nakladatelství Argo a Nakladatelství Dokořán. \nObjevil se také v televizní show iluzionistů Penne Jilletteho a Raymonda Tellera, známých ateistů a skeptiků, kde byl představen jako nejchytřejší člověk, který tuto show navštívil.\nFrank Wilczek je ženatý s americkou bloggerkou a novinářkou Betsy Devine, mají spolu dvě dcery Amity a Miru.\n\n\n\nanglicky:\n"}
{"id": "299602", "url": "https://cs.wikipedia.org/wiki?curid=299602", "title": "Hans Holbein starší", "text": "Hans Holbein starší\n\nHans Holbein starší (asi 1460, Augsburg – 1524, Isenhein) byl německý malíř, průkopník a přední osobnost přechodu německého výtvarného umění od gotiky k renesanci. Byl nejstarší z malířské rodiny, k níž patřil i jeho bratr a oba synové. Společně se svým bratrem Sigismundem maloval oltářní a deskové obrazy s náboženskými náměty i portréty ve stylu pozdní gotiky. Tvořil také dřevořezy, ilustroval knihy a navrhoval okna pro kostely. Začínali se u něj učit jeho synové Hans Holbein mladší a Ambrosius Holbein.\n\nHans Holbein starší žil a pracoval na konci pozdní gotiky, jeho dílo znamená přechod k renesančnímu malířství v Německu. O jeho mládí toho není příliš známo. Jisté je, že se narodil v bavorském Augsburgu, středisku, umění, kultury a obchodu jako druhý syn zámožného kožešníka Michaela Holbeina. Vyučil se zde malířskému řemeslu, snad v dílně rytce, malíře a tiskaře Martina Schongauera. V mládí hodně cestoval. Pracoval v horním i dolním Porýní, v Kolíně nad Rýnem a snad i v Nizozemsku. Příčinou tohoto cestování mohly být finanční potíže, neboť byl celý život chudý a měl dluhy. Od roku 1493 žil v Augsburgu, kde se zřejmě oženil. Podle některých pramenů si vzal za manželku dceru rytce a malíře Brickmaera von Stettona, s níž měl syny Hanse a Ambrosia. Pracoval však také v Ulmu (1499), ve Frankfurtu nad Mohanem (1501) a v Alsasku. \n\nRoku 1517 opustil Augsburg, když byl prohlášen daňovým dlužníkem. Odjel do alsaského Isenheimu u Colmaru, kde ve stejné době pracoval Matthias Grünewald. Holbein zde našel patrony a dostal zakázku na zhotovení oltáře. Mezitím ho jeho bratr i další věřitelé v Augsburgu obvinili z neplacení dluhů. Hans opustil dílnu i veškeré vybavení a uprchl do Basileje. Zemřel roku 1524 na neznámém místě. \nJeho dílo obsahuje oltářní a náboženské obrazy, portréty a malby na skle. Zachované skicáře dokazují, že byl vynikající kreslíř. Pracoval spolu se svým bratrem, ale v dílně měl vedoucí postavení a všechna díla podepisoval svým jménem.\n\nV Holbeinových raných dílech lze sledovat vliv jeho učitele Martina Schongauera, Rogiera van der Weydena, jehož dílo zřejmě poznal v Nizozemsku, a Hanse Memlinga. Uměleckou samostatnost projevil již ve svých nejranějších dílech, jako je \"Anna samatřetí\" (kolem 1485, Kreuzlingen). Dalším známým dílem je obraz \"Madona s dítětem\" (1492), dnes ve sbírce Julia Böhlera v Mnichově. Asi nejvýznamnějším dílem počátečního období jeho tvorby je tzv. \"Weingartenský oltář\" (1493, nyní v augsburské katedrále). Poté jej na víc než desetiletí ovlivnil van Eyck a kolínská škola. V tomto období vytvořil mj. \"Oltář sv. Afry\" a takzvané \"Šedé pašije z Donaueschingenu\" (1498), kde ve snaze o co nejvyšší harmonii barevného a tvarového účinku díla maximálně potlačil jeho barevnost. Je to dílo hlubokého soucitu a zbožnosti. \n\nVzhledem k návštěvám Ulmu, kde spolupracoval mj. se sochařem Michelem Erhartem, měl v této době i určitý vliv na ulmskou školu. Zda se s uměním Matthiase Grünewalda seznámil již kolem r. 1500 ve Frankfurtu nebo teprve v Alsasku, není známo.\n\nNa začátku Holbeinova druhého malířského období (přibližně do roku 1509) stojí práce v bazilice Santa Maria Maggiore (1499) pro augsburské dominikánky. Následovaly Oltář dominikánského kostela ve Frankfurtu (1500-1501), na němž pracoval společně s bratrem Sigismundem a s Leonhardem Beckem, a hlavní oltář cisterciáckého kláštera v Kaisheimu (1502-1504). Ovšem k nejznámějším dílům patří oltář z baziliky sv. Pavla (kolem r. 1504), který je dnes umístěn v augsburské galerii, neboť je na něm vymalován umělec s oběma svými syny, Ambrosiem a Hansem. Hans starší na něm hrdě ukazuje na Hanse mladšího, jako by předpovídal jeho budoucí slávu. V této době se Holbeinovi po nějaký čas finančně dařilo, takže rodina nestrádala. Dílo tohoto období charakterizuje dramatický náboj zdůrazněný jasnými barvami spolu s živostí a výstižností výrazu. To je zřejmé hlavně na obrazu Ulricha Schwarze a jeho rodiny (kolem 1503). \n\nPozdní období Holbeinovy tvorby představuje např. \"Hohenburský oltář\" ze Sainte Odile v Alsasku (1509), který je dnes uložen v Národní galerii v Praze. Je již ovlivněn italskou renesancí. Holbeinovy postavy získávají renesanční tělesnost a namísto pozdně gotických dekorativních prvků se objevují renesanční motivy jako šlahouny a amorety. Patří sem i nádherný \"Kateřinský oltář\" (1512, Augsburg) a zejména \"Oltář sv. Šebestiána\" z roku 1516 (Mnichov, Alte Pinakothek), který je považován za jeho nejlepší dílo a jehož důležité části byly dlouho připisovány Hansi Holbeinovi mladšímu. Poslední Holbeinův obraz, který známe, je \"Studna života\" (1519), dnes v Národním muzeu umění v Lisabonu. Je to současně jedna z nejvýznačnějších maleb Madony ve staroněmeckém malířství.\n\nZa svého života se Holbein těšil poměrně značnému věhlasu. Byl jedním z prvních malířů v Německu, jenž ve svých bohatých draperiích upustil od ostrých záhybů a linií a kdo přejal renesanční způsob malování pozadí. Začal používat jemnější italské výrazové prostředky, jimiž nahradil zastaralou německou přesnost a strnulost. Osvobozování obrazu, s nímž ve svém díle započal v období let 1512 – 1522, po něm dokončil jeho syn Hans. Stal se příkladem nejen pro něj, ale pro celou malířskou generaci 1. poloviny 16. století v čele s Albrechtem Dürerem. Jelikož však díky padělaným dokumentům a falešným podpisům bylo mnoho jeho prací připisováno právě Hansi Holbeinovi mladšímu, upadl poněkud v zapomnění. V posledních letech se však i v tomto ohledu udělal do značné míry pořádek.\n\n"}
{"id": "299607", "url": "https://cs.wikipedia.org/wiki?curid=299607", "title": "CD-Action", "text": "CD-Action\n\nCD-Action je polský časopis zaměřený na počítačové hry.\n\nČasopis vychází od roku 1996 jako měsíčník. Nové číslo vychází co 28 dní, proto každý rok vychází třináct čísel včetně speciálního. Standardní rozsah čísla je 148 stran, ale bývá i vyšší.\n\nOd prosince 2006 je přílohou dvojvsrtvý DVD disk (dříve vycházely verze s CD diskem pro čtenáře bez DVD mechanik).\n\nKomiksy pro časopis ilustrují Marek Lenc a Błażej Wiśniewski.\n\n18. října 2005 se objevil pokus o uvedení české mutace časopisu. Byl však neúspěšný a vyšlo jen jedno\nčíslo (výhradně s DVD diskem).\n\nByl anoncován jako „Nový herní časopis s 9GB DVD přílohou – až 4 plné verze her v češtině. Aktuální informace ze světa počítačových her, zajímavosti z oblasti hardwaru, výpočetní techniky i spotřební elektroniky.“ Domovské stránky české verze časopisu https://web.archive.org/web/20060620000331/http://www.cdaction.cz/ už neexistují.\n\n"}
{"id": "299610", "url": "https://cs.wikipedia.org/wiki?curid=299610", "title": "Afasie", "text": "Afasie\n\nAfázie (afasie) (z řec. \"a-\", záporka, a \"fémi\", mluvím) je ztráta nebo porucha řeči, způsobená porušením řečových oblastí mozku. Vzniká jako následek úrazů hlavy, krvácení do mozku, nádorů, zánětlivých onemocnění nebo intoxikace. V Mezinárodní klasifikaci nemocí ICD-10 se označuje R47.0. Afázie jsou předmětem zájmu různých věd, zejména neurologie, foniatrie, neuropsychologie a neuropsychiatrie. V antické filosofii skepticismu afázie označovala stav mlčení, kdy se chtěl člověk zdržet hodnocení.\n\nDělení I.\n\nDělení II.\n\nDříve se používalo dělení afázie na \"expresivní\" a \"senzorické\" (receptivní), stejně jako dělení na afasie \"neplynulé\" (přední, \"nonfluent\") a \"plynulé\" (zadní, \"fluent\").\n\nNejprve je třeba zjistit, jaký je pacientův rodný jazyk, a ujistit se, zda netrpí nějakou poruchou sluchu. Poté otestovat pacientovo chápání a orientaci osobou, místem a časem jednoduchými otázkami typu: Jak se jmenujete? Kolik je vám let? Víte, kde teď jste? Jaké je dnes datum (měsíc, rok)? Dále je dobré nechat pacienta vyprávět o jeho problémech a pozorně si všímat jeho vyjadřování, plynulosti řeči, užívání slov atd. Existují jednoduché testy, kterými je možné posoudit schopnost nacházet slova, například test slovní fluence (pacient má za úkol vyjmenovat všechna zvířata, na která si vzpomene - norma: 18-22 za 1 minutu; případně vyjmenovat všechna slova začínající na určité písmeno atd.) nebo schopnost opakovat jednoduchou několikaslovnou větu.\n\nPro afasie je důležité určit, zda je pacient pravo- nebo levoruký, protože centrum řeči leží v dominantní hemisféře. U praváků je dominantní téměř vždy levá hemisféra, u leváků pouze v 70 %.\n\nBrocova (motorická) afázie\nje neplynulá, pacienti říkají méně než 10 slov za minutu, přestávky v řeči jsou delší než doba, po kterou hovoří. Řeč je namáhavá s charakteristickým přízvukem. Základním příznakem je agramatismus, tj. neschopnost tvorby vět podle gramatických pravidel a chybné používání morfémů (to jsou spojky, přípony, pomocná slovesa atd.). Pacienti obtížně rozlišují znělé a neznělé hlásky, např. B a P, D a T. Mluvené i čtené řeči rozumějí, úroveň psaní je podobná jejich úrovni mluvené řeči.\n\nMotorickou afázii poprvé popsal neurolog Paul Broca. Ten v roce 1861 v Paříži pitval muže, který rozuměl mluvenému slovu, ale odpovídat dokázal pouze gesty a nesmyslnými zvuky. Při pitvě se prokázalo poškození dolní levé oblasti čelního laloku. Odtud tedy Brocova oblast.\n\n\"Topograficko-anatomická poškozená oblast:\" Brocova oblast odpovídá anatomicky Brodmanově aree 44 a 45 a nachází se v gyrus inferior frontálního laloku. Při ohraničeném poškození této části se objeví mírná či přechodná afázie, ale \"nejedná se\" o Brocovu afázii! Skutečná Brocova afázie se vyskytuje při poškození dvou struktur - mediálních a rostrálních částí fasciculus subcallosus a periventrikulární (v okolí mozkových komor) bílé hmoty uložené pod korovými motorickými a senzorickými oblastmi inervujícími ústa (tedy pod \"patkou\" pre- a post- centrálního závitu vlevo). Předpokládá se, že tento systém vláken (bílé hmoty) se podílí na přípravě a započetí řečových pohybů. Poškození jen jednoho ze dvou systémů (motorického nebo senzorického) k trvalému poškození nevede.\n\nWernickeova (senzorická) afázie\nje charakterizována plynulou řečí, špatným pojmenováváním, chápáním i opakováním. Řeč je vyslovována dobře, věty jsou přiměřeně dlouhé, rytmické a melodické. Objevují se však zcela nesmyslné slabiky či slova (parafázie), proto je řeč někdy nesrozumitelná. Úroveň psaní se podobá úrovni mluvené řeči.\n\nZa objevením oblasti obstarávající porozumění řeči, stojí profesor psychiatrie Carl Wernicke.\n\n\"Topograficko-anatomická poškozená oblast:\" Od vydání Wernickeovy práce (1874) byla Wernickeova oblast zakreslována v učebnicích neurčitě, a to až do dneška. U pacientů, kteří se vyléčili z této afasie a u kterých byla po celou dobu prováděna vyšetření CT mozku se ukázalo, že Wernickeova oblast odpovídá zadním dvěma třetinám gyrus temporalis superior inferior (spodní části horního spánkového závitu). Jestliže je zničena více než polovina této oblasti, k vyléčení nedojde.\n\nKonduktivní (kondukční) afázie\nmá relativně dobře zachovanou mluvenou řeč, jíž pacient rozumí, podobně jako rozumí řeči psané. Není však schopen dobře opakovat řeč slyšenou, hlavně víceslabičná slova. Psaní je úměrné mluvě.\n\n\"Topograficko-anatomická poškozená oblast:\" Léze fasciculus arcuatus. Poškození levého supramarginálního závitu (Brodmanova area 40), které může být doprovázeno poškozením insuly a primární sluchové kůry (Brodmanova area 41,42).\n\nTranskortikální motorická afázie\nse podobá Brockově afázii malým počtem slov za delší čas a také omezením složitosti řeči. Pacienti však dobře opakují, čtou nahlas a pojmenovávají předměty. Slušně rozumějí mluvené a čtené řeči.\n\n\"Topograficko-anatomická poškozená oblast:\" Jedná se o inkompletní lézi v Brocově oblasti. Této afázii tedy odpovídá poškození kůry či bílé hmoty nad Brocovou oblastí a před ní. Někdy je poškozena i tato oblast sama.\n\nTranskortikální senzorická afázie\nse projevuje plynulou řečí, dobrým opakováním slyšené řeči, ve spontánní řeči se však objevují parafázie a potíže s pojmenováním předmětů. Slyšená řeč je chápána s poruchami. Pacienti můžou číst nahlas, ale špatně chápou co čtou. Psaní je horší než spontánní řeč.\n\n\"Topograficko-anatomická poškozená oblast:\" Temenní a spánková kůra v okolí Wernickeovy oblasti.\n\nAnatomická (anomická) afázie\nje součástí všech afázií, zejména se vyskytuje v rekonvalescenci afázie Wernickeovy. Projevuje se neschopností pojmenovávat předvedený předmět a vůbec neschopností pojmenovávat věci, děje během spontánní řeči. Porozumění slyšené i čtené řeči je zachováno, stejně jako čtení nahlas a opakování. Plynulou mluvenou řeč přerušuje hledání slov.\n\n\"Topograficko-anatomická poškozená oblast:\" Poškození řečových oblastí kůry. Běžně je poškozen levostranný střední spánkový závit a gyrus angularis.\n\nGlobální afasie\nse projektuje téměř úplnou ztrátou tvorby řeči nebo chápání jazyka. Schopnost něco řečí sdělit je minimální, ale automatismy jako například kletby, fungují bez větších poruch. Může, ale nemusí být doprovázená pravostranným ochrnutím tváře a končetin.\n\n\"Topograficko-anatomická poškozená oblast:\" Léze v dominantní hemisféře, zasahující Brocovo i Wernickeho centrum.\n\nUkazuje se, že prosté členění na afázie spojené s poškozením thalamu, neostriata či capsula interna jsou více než zjednodušením. Thalamickou afasii může způsobit jak jeho destrukce nebo diskonekce (špatné zapojení) jeho jader a je vždy součástí většího syndromu.\n\n\n\n\n"}
{"id": "299617", "url": "https://cs.wikipedia.org/wiki?curid=299617", "title": "CorelDRAW", "text": "CorelDRAW\n\nCorelDRAW je vektorový grafický editor firmy Corel Corporation. Je obsažen v balíku programů CorelDRAW Graphics Suite. Nejnovější CorelDRAW 2018 (verze 20) byl vydán 10.04.2018. K dispozici je i české jazykové rozhraní.\n\n\n\n"}
{"id": "299621", "url": "https://cs.wikipedia.org/wiki?curid=299621", "title": "Vranice", "text": "Vranice\n\nNázev Vranice má více sídel:\n"}
{"id": "299623", "url": "https://cs.wikipedia.org/wiki?curid=299623", "title": "Quinta do Lorde", "text": "Quinta do Lorde\n\nQuinta do Lorde je soukromý jachtařský komplex na portugalském ostrově Madeira, který se nachází asi 4 kilometry za městečkem Caniçal na jižním pobřeží Ponta de São Lourenço. Po dálnici je odsud do Funchalu 32 kilometrů.\n\nNachází se zde jachtařský klub s přístavem jachet, parkoviště, plovárna s krytým bazénem, malý venkovní bazén, malý hotel s terasou. Po roce 2008 zde začala výstavba malého sídliště.\n"}
{"id": "299626", "url": "https://cs.wikipedia.org/wiki?curid=299626", "title": "Elisabetta Gnone", "text": "Elisabetta Gnone\n\nElisabhetta Ghone (* 13. dubna 1965 Janov) je italská novinářka a spisovatelka.\n\nJako novinářka spolupracovala od roku 1992 na publikování dětských příběhů na pokračování z produkce Walta Disneyho (\"Topilino\", \"Bambi\" a \"Medvídek Pů\"). Je i tvůrcem komiksového seriálu W.I.T.C.H. a trilogie Fairy Oak vydané nakladatelstvím De Agostini.\n"}
{"id": "299627", "url": "https://cs.wikipedia.org/wiki?curid=299627", "title": "Mario Giordana", "text": "Mario Giordana\n\nMsgre. Mario Giordana (16. ledna 1942, Barge, Cuneo, Itálie) je italský katolický biskup, právník a diplomat Svatého stolce, od 15. března 2008 čtvrtý apoštolský nuncius na Slovensku. Je titulárním arcibiskupem minorským.\n\nMario Giordana byl na kněze vysvěcen 25. června 1967. Poté získal doktorát kanonického práva a v roce 1976 vstoupil do diplomatických služeb Svatého stolce. Působil na apoštolské nunciatuře v Indonésii, na Státním sekretariátu, dále pak na nunciaturách ve Švýcarsku, Francii, Rakousku a Itálii.\n\n27. dubna 2004 byl jmenován apoštolským nunciem na Haiti a titulárním arcibiskupskem minorským. Biskupské svěcení přijal 29. května téhož roku z rukou kardinála Sodana a spolusvětitelů arcibiskupa Romea a biskupa Guerriniho. Dne 14. března 2008 jej papež Benedikt XVI. jmenoval apoštolským nunciem na Slovensku. 1. dubna 2017 přijal papež František jeho rezignaci z důvodu dosažení věkového limitu.\n\nHovoří italsky, francouzsky, anglicky a španělsky.\n\n"}
{"id": "299628", "url": "https://cs.wikipedia.org/wiki?curid=299628", "title": "Seznam Izraelců", "text": "Seznam Izraelců\n\nToto je seznam významných osobností Izraele.\n\n\n\n\n\n\n\n\n\n\n\n\n\n"}
{"id": "299629", "url": "https://cs.wikipedia.org/wiki?curid=299629", "title": "Rudolf Deyl mladší", "text": "Rudolf Deyl mladší\n\nRudolf Deyl (6. července 1912 v Praze – 21. listopadu 1967 v Praze) byl český herec. Jeho otec Rudolf Deyl starší (1876–1972) byl také známý český herec, jeho matka Otilie, rozená Spurná (*1878) byla také herečka. Herečkou byla i jeho sestra Eva Deylová – Skálová.\n\nVe svém životě prošel řadou českých divadelních scén (kromě Prahy působil také v Brně a Ostravě), v době své předčasné smrti byl členem Městských divadel pražských, kde byl v angažmá od roku 1959. \n\nByl i poměrně oblíbeným filmovým, televizním, rozhlasovým a dabingovým hercem. Hrál například v legendárním sci-fi filmu \"Ikarie XB 1\", i v dalším Zemanově vědecko-fantastickém filmu pro děti \"Ukradená vzducholoď\", ve filmu \"Dědeček, Kylián a já\" atd.\nSnad vůbec nejznámější je jeho role padoucha Dougha Badmana ze slavného filmu \"Limonádový Joe aneb koňská opera\". \nNezapomenutelným se stal i jeho velmi charakteristický hlas, který také propůjčoval jiným filmovým postavám, do paměti dětí se v 60. letech 20. století zapsal jakožto nezaměnitelný hlas dvou medvídků v animovaném seriálu \"Pojďte pane, budeme si hrát\" režiséra Břetislava Pojara – tento seriál už nedokončil v důsledku předčasného úmrtí. V roce 1962 mu byl udělen titul zasloužilý umělec.\n\n\n \n"}
{"id": "299638", "url": "https://cs.wikipedia.org/wiki?curid=299638", "title": "Negros", "text": "Negros\n\nNegros je třetí největší ostrov Filipín a zároveň jeden z jejich bývalých regionů. Nachází se uprostřed země mezi ostrovy Panaj na severozápadě a Cebu na východě. Břehy ostrova omývají na jihozápadě Suluské moře, na jihovýchodě Boholské moře a na severu Visayské moře. Rozloha ostrova je 13 328 km². Žije na něm 2 500 000 obyvatel. Hlavním městem je Bacalod.\n\nNa ostrově je několik aktivních sopek, z nichž nejvyšší je Kanlaon, jež dosahuje nadmořské výšky 2464 m.\n\nNa ostrově se pěstuje rýže, cukrová třtina, kokosová palma. Rozvinuté je rybářství a hornictví. Těží se hnědé uhlí a měděné rudy.\n\nNa ostrově žijí makak jávský, krokodýli, jeleni, divoká prasata, .\n\nV letech 1898 až 1901 existovala na ostrově nezávislá Negroská republika.\n"}
{"id": "299641", "url": "https://cs.wikipedia.org/wiki?curid=299641", "title": "Rusalka (rozcestník)", "text": "Rusalka (rozcestník)\n\nRusalka je mytologická bytost. Její jméno je také názvem řady uměleckých děl.\n\n"}
{"id": "299642", "url": "https://cs.wikipedia.org/wiki?curid=299642", "title": "Čičkajul", "text": "Čičkajul\n\nČičkajul nebo Čičke-Jul ( nebo ) je řeka v Tomské oblasti v Rusku. Je 450 km dlouhá. Povodí má rozlohu 6150 km².\n\nProtéká Čulymskou rovinou.. Ústí zprava do Čulymu (povodí Obu).\n\nZdrojem vody jsou převážně sněhové srážky. Průměrný průtok vody činí přibližně 28,2 m³/s. Zamrzá na konci října až v listopadu a rozmrzá v dubnu až na začátku května.\n\nVodní doprava je možná do vzdálenosti 192 km od ústí.\n"}
{"id": "299643", "url": "https://cs.wikipedia.org/wiki?curid=299643", "title": "Hamerský rybník", "text": "Hamerský rybník\n\nHamerský rybník může znamenat:\n\n\n"}
{"id": "299644", "url": "https://cs.wikipedia.org/wiki?curid=299644", "title": "Hamerský rybník (Ploučnice)", "text": "Hamerský rybník (Ploučnice)\n\nHamerský rybník nazývaný též Hamerské jezero je rybník u obce Hamr na Jezeře v okrese Česká Lípa v Libereckém kraji. Má rozlohu 50 ha, je průtočný na levém přítoku Ploučnice a leží v oblasti Ralská pahorkatina.\n\nByl založen pravděpodobně v 16. století s rozlohou 57 ha. Od konce 19. století využíván k rekreaci. Z počátkem těžby uranu od roku 1965 došlo k úpadku využití rybníka a v roce 1985 byl vypuštěn. Území kolem patřilo do vojenského prostoru Ralsko, kde v letech 1968 - 1991 působila i sovětská vojska s negativním dopadem i na zdejší přírodu.\n\nV roce 1993 byl rybník obnoven a znovu se rozvíjí rekreační zařízení. Byly vybudovány 400 m dlouhé písečné pláže, obnoveno koupaliště, postaveny dva kempy.\n\nJe napájen čtyřkilometrovým umělým kanálem z Ploučnice zvaným Hamerská strouha. Plocha je po novém napouštění 50 ha. Rybník je průtočný a rybolovný, z větší části obklopen lesem, má velkou zátoku.\n\nNa východní straně rybníka je botanicky cenné rašeliniště.\n\nU hráze se nachází středověká pevnůstka, v 17. století přestavěna na zámek, později hájovna, dnes rekreační objekt.\n\nKolem rybníka vede řada pěších turistických cest i cyklotras. Poblíž rybníka jsou zříceniny hradu Děvína, Stohánku a celá řada přírodních památek. Po severní straně vede silnice z Hamru do Břevniště. Železniční spojení odtud není, do přilehlé obce zajíždí autobusová meziměstská doprava ČSAD Česká Lípa.\n\n"}
{"id": "299645", "url": "https://cs.wikipedia.org/wiki?curid=299645", "title": "Stephen R. Lawhead", "text": "Stephen R. Lawhead\n\nStephen R. Lawhead (* 2. července 1950) je americký spisovatel science fiction, fantasy, historických románů a křesťanské literatury. Jeho knihy byly přeloženy do řady světových jazyků, včetně češtiny.\n\nDragon King trilogy\n\nEmpyrion Saga\n\nThe Pendragon Cycle (česky Pendragon)\n\nThe Song of Albion (česky Píseň Albionu)\n\nThe Celtic Crusades\n\nKing Raven Trilogy\n\nHero (spoluautor Ross Lawhead):\n\nSamostatné romány:\n\nThe Brown Ears Books:\n\nThe Howard Books\n\nThe Riverbank Series\n\n\nLawhead přispěl též esejemi či kapitolami do několika knih:\n\n\n\n\n"}
{"id": "299649", "url": "https://cs.wikipedia.org/wiki?curid=299649", "title": "Sparta (mytologie)", "text": "Sparta (mytologie)\n\nSparta (latinsky \"Sparta\") je v řecké mytologii dcera říčního boha Euróta, který byl bohem stejnojmenné řeky, protékající městem Spartou a vlévá se do Lakónské zátoky. \n\nDívka Sparta se provdala za Lakedaimóna, který se stal vládcem na Eurótově území, založil tam království, které nazval svým jménem Lakedaimón. Nově založil také hlavní město, to pojmenoval po své manželce Sparta. \n\nZ manželství Lakedaimóna a Sparty se narodili synové Amyklás a Hímeros a dcery Eurydika (není totožná s Orfeovou manželkou), Asiné a Kléodiké. Následníkem trůnu se stal Amyklás, který později poblíž Sparty založil město Amykly. \n\n"}
{"id": "299654", "url": "https://cs.wikipedia.org/wiki?curid=299654", "title": "Imp", "text": "Imp\n\nImp je v anglickém folklóru malá ďábelská bytost či zlovolných duch, splývající s goblinem.\n\nSlovo vychází ze staroanglického \"ympa\" „výhonek“ a později bylo používano pro lidského potomka, především šlechtického. Od 16. století se často používala slovní spojení jako \"imp of hell\" „potomek pekla“ a \"imp of the devil\" „potomek ďábla“ a od 17. století počalo označovat malého démona, často familiára čarodějnice.\n\nImp se do jisté míry podobá českému skřítkovi, šotkovi a zmokovi, kterým byl někdy též přisuzován ďábelský původ a sloužili jako familiárové.\n\nImp se také objevuje v populární kultuře, především ve fantasy. Toto jsou nejznámější příklady:\n\n"}
{"id": "299657", "url": "https://cs.wikipedia.org/wiki?curid=299657", "title": "Porevít", "text": "Porevít\n\nPorevít (\"Parevid\", \"Poreuithus\", \"Puruvit\") je slovanským bohem zmiňovaným v Knýtlinga saga, jehož idol stál ve městě Korenica na Rujáně.\nJeho modla měla pět hlav a byla bez výzbroje a stála po boku idolů Rujevíta a Porenuta. Etymologie jména tohoto božstva je nejasná, podle Eliadeho mohlo souviset s výrazem \"pora\", \"střed léta\".\n"}
{"id": "299659", "url": "https://cs.wikipedia.org/wiki?curid=299659", "title": "Hímeros", "text": "Hímeros\n\nHímeros (řecky \"Ἵμερος\", latinsky \"Himerus\") je v řecké mytologii synem zakladatele lakedaimónského království, krále Lakedaimóna. \n\nJeho matkou byla Sparta, dcera říčního krále Euróta. Jeho sourozenci byli Amyklás, budoucí následník trůnu a sestry Eurydika (není totožná s Orfeovou manželkou), Asiné a Kléodiké. \n\nBohyně Afrodíté měla na Hímera velký vliv. Jedné noci v něm probudila divokou milostnou touhu, které podlehl a nevědomky se dopustil hříchu se svou vlastní sestrou Kleodiké. Když procitl a zjistil, co se stalo, vrhl se v zoufalství do řeky, která byla po něm potom pojmenována. Později jí lidé říkali Eurótás. \n\nHímeros v přeneseném významu znamená zosobněnou milostnou touhu, která provázela bohyni lásky Afrodítu a její družinu. \n\n"}
{"id": "299660", "url": "https://cs.wikipedia.org/wiki?curid=299660", "title": "Santo António da Serra", "text": "Santo António da Serra\n\nSanto António da Serra (Svatý Antoníček z hor) je okrsek na portugalském ostrově Madeira. Území okrsku je rozděleno na dvě částí. \n\nZápadní část o rozloze 14,77 km² spadá organizačně do okresu Santa Cruz. Leží západně od Machica a žije zde 982 obyvatel (2001), kteří se živí převážně zemědělstvím. Místní části mají název João Ferino, Pereira, Madre d'Água, Curral Velho, Ribeira de João Gonçalves, Achada do Barro, Fajã da Ovelha.\n\nNa severovýchod od západní části leží část spadající pod Machico. Má rozlohu 8,65 km² a žije zde 1355 obyvatel (2001), kteří pracují v zemědělství a rybolovu. Na východě sahá okrsek až k pobřeží oceánu. Místní části mají název Margaça, Ribeira de Machico, Madeira da Igreja, Palheiros, Fajã dos Rolos, Portela, Lombo das Faias, Fajã das Vacas.\n\nCelý okrsek Santo António da Serra je zalesněný, nachází se zde golfové hřiště Santo da Serra, umělá sladkovodní nádrž. V lesích je spousta vil. Najdeme zde i lesopark s malou zoologickou zahradou. Každoročně o prvním zářijovém víkendu se v Santo António da Serra koná slavnost jablek a nápoje Sidra.\n\nGolfové hřiště Santo da Serra s 27 jamkami se nachází ve svahu u silnice ze Santo António da Serra dolů k oceánu. Bylo otevřeno roku 1991 a od roku 1993 se zde každoročně hraje Ilha da Madeira Open. Z hřiště je na sever výhled na zalesněné hory, na jih pak na Ponta de São Lourenço.\n"}
{"id": "299662", "url": "https://cs.wikipedia.org/wiki?curid=299662", "title": "George Eliot", "text": "George Eliot\n\nMary Ann (Marian) Evansová (22. listopadu 1819 – 22. prosince 1880), v literatuře známá pod pseudonymem George Eliot, byla anglická spisovatelka, novinářka a překladatelka, jedna z nejvýznamnějších autorek viktoriánského období. Ve své době pobouřila veřejnost otevřeným soužitím se ženatým spisovatelem a Goethovým životopiscem Georgem Henry Lewesem. První její prací byly překlady německých filozofů Davida Strausse a Ludwiga Feuerbacha, o kterých se tenkrát velmi diskutovalo.\n\nEliotová procestovala velkou část Evropy. V roce 1851 přijala místo kritičky v londýnských novinách \"Westmister Review\". Lewes podporoval její literární tvorbu a přesvědčil ji, aby se pokusila psát beletrii. Její první román obdivoval i Charles Dickens. Tušil, že autorem tohoto románu je žena. Její romány se vyznačují hlubokou prokresleností postav a co do příběhů jsou velmi komplexní a realistické. Mezi její nejvýznamnější a také nejznámější dílo patří obsáhlý román Middlemarch.\n\nTvrdila, že používá jako pseudonym mužské jméno, aby si zajistila, že její díla budou brána vážně. Nechtěla být vnímána jen jako autorka jednoduchých romantických příběhů, se kterými by byla spojována, jak se domnívala, kdyby publikovala pod svým vlastním ženským jménem. Dalším důvodem mohla být také snaha zabránit nežádoucí publicitě a ochránit si své soukromí.\n\nMary Anne Evansová se narodila jako třetí dítě do rodiny farmáře a správce Roberta Evanse a jeho ženy Christiany v anglickém hrabství Warwickshire. Už od útlého mládí se Mary Anne projevovala jako mimořádně bystré dítě a horlivě četla. Oč více byla obdařena intelektem, o to méně se jí dostávalo fyzické krásy a vyhlídky na případný sňatek se ztenčovaly. Snad proto její otec investoval do vzdělání, které bylo pro tehdejší dívky často nedostupné. Robert Evans jako správce pozemku místního šlechtického sídla Arbury Hall své dceři zajistil přístup do tamní knihovny, kde se mohla dále sebevzdělávat a rozšiřovat své znalosti. Klasické vzdělání zanechalo v jejích dílech významnou stopu – v jejích románech a výběru témat se odráží vliv staré řecké literatury a řecké tragédie. Při častých návštěvách tohoto panského sídla Evansové nemohl uniknout ostrý kontrast mezi přepychem, ve kterém žila místní aristokracie, a životy chudých lidí na panství. Později se tento motiv opakovaně objevuje v celém jejím díle.\n\nKdyž bylo Evansové šestnáct let, zemřela jí matka. Za dalších pět let se její bratr Isaac oženil, založil rodinu a Mary Anne musela odejít z domu a přestěhovala se spolu s otcem do města Foleshill blízko Coventry. Zde se setkala s osobnostmi, které ovlivnily její životní postoje a názory a posléze i literární tvorbu. V domě bohatého továrníka a filantropa Charlese Braye se setkala s lidmi, jako byl sociální reformátor Robert Owen, filozof Herbert Spencer, socioložka Harriet Martineau nebo americký esejista Ralph Waldo Emerson. V této společnosti se seznámila s liberálními náboženskými postoji, které prosazovali filozofové David Strauss a Ludwig Feuerbach, již oba zpochybňovali stávající křesťanské učení. Jejím prvním velkým literárním dílem byl právě překlad Straussovy knihy Život Ježíšův (něm. \"Das Leben Jesu\"). Evansová začala mít pochyby o své vlastní víře, za což jí otec vyhrožoval, že ji vypudí z domu, nikdy to však neudělal. Po několik dalších let chodila poslušně do kostela a starala se o otce až do jeho smrti v roce 1849. Pět dní po pohřbu odjela s manžely Brayovými do Švýcarska, kde pobývala v Ženevě a přitom se věnovala četbě a procházkám přírodou, které pro ni znamenaly velkou inspiraci.\n\nV roce 1850 se vrátila do Londýna a o rok později se stala pomocnou editorkou levicového propagandistického časopisu \"Westminster Review\". Hlavním editorem a majitelem časopisu byl John Chapman, který v roce 1846 vydal autorčin již zmíněný překlad. Ač byla Evansová pouze pomocná editorka, ve skutečnosti dělala většinu práce ona – zajišťovala chod redakce a přispívala svými kritikami a eseji. V témže roce se seznámila s filozofem a kritikem Georgem Henry Lewesem a tři roky na to spolu začali žít. Jejich vztah nebyl bez problémů, Lewes byl totiž ženatý a měl se svou ženou tři děti. S manželkou se však nikdy nerozvedli a oboustranně se dohodli na otevřeném vztahu.\n\nSpolu s Lewesem odjela na studijní cestu do Výmaru a Berlína. Evansová se nadále zajímala o teologii a pracovala na překladu Feuerbachova díla Podstata křesťanství (\"Das Wesen des Christentums\") a \"„Etiky“\" nizozemského filozofa Barucha Spinozy. Pobyt v Německu brali oba milenci jako své líbánky, spisovatelka užívala jméno Marian Evans Lewes a mluvila o Lewesovi jako o svém manželovi. Na jejich vztahu se obecně považovalo za nejskandálnější to, že ho nijak neskrývali a hlásili se k němu i na veřejnosti.\n\nEvansová se ještě jako editorka ve \"Westminster Review\" rozhodla nastoupit na dráhu spisovatelky. V jednom ze svých posledních esejů pro \"Review\" stanovila sama sobě směr, jímž se její literární tvorba bude ubírat, a kritizovala tehdejší autorky za prvoplánové a povrchní zápletky jejich románů (\"Silly Novels by Lady Novelists\", 1856). Ve svých literárních kritikách obdivovala realismus soudobé evropské prózy a všechna její následující díla jsou napsána v realistickém duchu. Začala používat nový pseudonym, pod kterým se také nejvíce proslavila: George Eliot. Mužské jméno použila částečně proto, aby se distancovala od prostoduchých románů většiny tehdejších spisovatelek, a také jím diskrétně zamaskovala aféru ohledně legitimity vztahu s Lewesem.\n\nV roce 1858, když bylo Evansové třicet devět let, vyšla v časopise \"Blackwood's\" její povídka \"Zlý osud reverenda Amose Burtona (Amos Burton)\", první z cyklu tří povídek \"Scenes of Clerical Life\". Všechny tři povídky zaznamenaly velký ohlas. Její první velký román \"Adam Bede\" byl už od svého vydání v roce 1859 bestsellerem, což ovšem vzbudilo mimořádný zájem o to dozvědět se něco bližšího také o jeho autorovi. Autorství bylo nejčastěji přisuzováno nějakému venkovskému faráři či snad jeho ženě. S úspěchem románu \"Adam Bede\" spekulace ještě vzrostly, dokonce se objevili i tací, kteří se s vidinou jednoduše získané slávy k autorství sami přihlásili. Nakonec Evansová přece jen vystoupila z anonymity. Odhalení detailů z osobního života pravého George Eliota překvapilo a šokovalo nejednoho obdivovatele jejích románů, ale její popularita jako spisovatelky tím očividně nijak neutrpěla. Rukopis svého dalšího románu \"The Mill on the Floss\" věnovala Lewesovi k šestému výročí jejich společného života (1860). Její poslední román \"Daniel Deronda\" vyšel v roce 1876.\n\nO dva roky později Lewes zemřel a Evansová se věnovala úpravám jeho posledního díla. Útěchu našla až v náruči Johna Waltera Crosse, za něhož se v roce 1880 provdala, a postarala se o další skandál spojený s jejím jménem – vzala si muže o dvacet let mladšího. S novým manželem se přestěhovala do Londýna, ale dlouhodobé problémy s ledvinami spojené s náhlou infekcí vedly k zhoršení jejího zdravotního stavu a 22. listopadu téhož roku ve svých 61 letech zemřela. Evansová, na rozdíl od mnoha jiných britských spisovatelů, není pohřbena ve Westminsterském opatství, protože odmítala křesťanskou víru a žila v nelegitimním svazku. Její hrob se nachází na hřbitově Highgate Cemetery v Londýně na místě vyhrazeném pro odpůrce náboženství a agnostiky. Při příležitosti stého výročí její smrti byl v roce 1980 odhalen památný kámen v Poet's Corner ve Westminsterském opatství.\n\nEvansová byla při psaní vždy politicky velmi prozíravá. Hrdinové románů \"Adam Bede\", \"The Mill on the Floss\" a \"Silas Marner\" jsou lidé na okraji společnosti a pro ty není život na malém městě nikterak lehký. Román \"Felix Holt, the Radical\" je dokonce otevřeně politický. \"Middlemarch\" vypráví příběhy několika starousedlíků v jednom anglickém městečku v předvečer uzákonění volební reformy roku 1832, kdy malá města mají ztratit svá zastoupení v parlamentu ve prospěch velkých. V tomto románu autorka vhlíží hluboko do nitra jednotlivých postav a představuje jejich charakter v celé jeho komplexnosti, vše v duchu realistické filozofie, kterou obdivovala již ve své kritice Johna Ruskina ve Westminster Review z roku 1856.\n\nČtenáři ve viktoriánské době na jejích knihách oceňovali především její vylíčení života na venkově, při němž Evansová hojně čerpala ze svého mládí. Stejně jako anglický básník William Wordsworth přikládala velkou důležitost všedním detailům každodenního života obyčejných lidí na venkově. Široké rozpětí jejích zájmů dokazuje historický román \"Romola\", jehož děj se odehrává v renesanční Florencii. Autorka v něm popisuje životy několika skutečných, nikoli fiktivních postav jako např. kněz Girolamo Savonarola. Její tvorbou se prolínají také prvky náboženství a víry – hlavní hrdinka románu \"The Mill on the Floss\", mladičká a nadaná Maggie Tulliverová, zmítající se mezi několika láskami, má mnoho společného se spisovatelčiným mládím. Když Silas Marner zjistí, že odcizení se církvi znamená zároveň odcizení se společnosti, vystupuje zde jasně paralela s autorčiným vlastním zřeknutím se víry. \"Daniel Deronda\", jediná kniha, jejíž děj zasadila do soudobé viktoriánské Anglie, již takový komerční úspěch nepřinesla a zájem veřejnosti do určité míry upadl. Ve 20. století však její tvorbu znovu vyzdvihla na výsluní nová generace kritiků, především Virginia Woolfová, která nazvala \"Middlemarch\" \"„jedním z mála anglických románů napsaných pro dospělé“\". Televizní a filmové adaptace jejích románů dnes oslovují široký okruh čtenářů a diváků.\n\n\n\n"}
{"id": "299663", "url": "https://cs.wikipedia.org/wiki?curid=299663", "title": "1961 v hudbě", "text": "1961 v hudbě\n\nTento článek obsahuje události související s hudbou, které proběhly v roce 1961.\n\n\n\n\n\n\n\n"}
{"id": "299669", "url": "https://cs.wikipedia.org/wiki?curid=299669", "title": "Vrápenec malý", "text": "Vrápenec malý\n\nVrápenec malý (\"Rhinolophus hipposideros\") je kriticky ohrožený druh netopýrů ČR. Populace tohoto v minulosti hojného netopýra jsou v ČR na hranici rozšíření tohoto druhu a mnohé populace jsou navíc izolované od ostatních. Výrazný pokles početnosti je registrován po celé Evropě, Mezinárodní svaz ochrany přírody však považuje druh za málo dotčený.\n\n\nAreál rozšíření vrápence malého zahrnuje jižní a střední Evropu, severní Afriku a zasahuje až do střední Asie. Ještě v roce 1980 byl považován v Československu za hojný druh.\nNa území ČR dosahuje severní hranice rozšíření. Výskyt vrápence malého v ČR je vázán především na teplejší oblasti s dostatkem podzemních prostorů vhodných pro zimování a úkryt. Vyskytuje se zejména v nižších a středních polohách.\n\nPůvodními letními úkryty vrápence malého byly krasové jeskyně, od středověku však začal využívat půdy budov, zejména zámků a kostelů. V zimním období vyhledává vrápenec malý jeskyně, štoly a sklepy. Zimuje v teplejších jeskynních prostorách s minimálním prouděním vzduchu a s teplotou 6 až 9 °C a téměř 100% vlhkostí. Zde zimuje zcela výhradně jednotlivě. Při zimování se zcela balí do létací blány a svým tvarem připomíná hrušky. Zimní spánek (hibernace) nastává zpravidla od října do dubna. Mezi úkryty přeletuje vrápenec malý pouze na krátké vzdálenosti; je to druh relativně stálý.\n\nLetní kolonie jsou tvořeny zpravidla 10 až 150 dospělými samicemi. Vznikají od konce dubna a rozpadají se asi v polovině srpna. Samci žijí v létě samostatně a se samicemi se setkávají na podzim před začátkem zimování. Maximální věk vrápence malého, zjištěný na českém území, je 26 roků. Zimní úkryty jsou obsazovány od září do listopadu.\n\nSamci vrápence malého pohlavně dospívají koncem prvého roku života, samice obvykle až v druhem roce. Páření probíhá obvykle na podzim a samice si uchovává po celou dobu zimování spermie ve své děloze v inaktivním stavu a k oplodnění vajíčka dochází až po ukončení zimního spánku. Mláďata (obvykle 1) se rodí koncem května až začátkem června a samice je zprvu nosí na břiše.\n\nHlavní část potravy vrápence malého tvoří noční motýli a dvoukřídlí.\n\nVrápenec malý se živí některými škodlivými druhy hmyzu, je proto užitečný.\n\nPříčinami rychlého poklesu početnosti je zejména rušení v letních a zimních úkrytech a jejich ubývání a pravděpodobně zvýšená chemizace životního prostředí insekticidy a zřejmě i globální klimatické změny.\n\nOchrana spočívá především v zajištění klidu na zimovištích a místech letních kolonií.\n\n\n"}
{"id": "299671", "url": "https://cs.wikipedia.org/wiki?curid=299671", "title": "13. horská divize SS „Handschar“ (1. chorvatská)", "text": "13. horská divize SS „Handschar“ (1. chorvatská)\n\n13. Waffen-Gebirgs Division der SS „Handschar“ (kroatische Nr. 1) byla jedna z divizí Waffen-SS. Byla vytvořena během druhé světové války k využití bosenských muslimů pro obranu jejich oblasti a k protipartyzánským bojům. S jejím vytvořením pomáhal arabský nacionalista, muslimský vůdce a velký jeruzalémský muftí Amín al-Husajní.\n\nBosenské jednotky Waffen-SS byly nasazovány do akcí proti partyzánům. Hlavním úkolem divize \"Handschar\" bylo bojovat proti partyzánům Josipa Broze Tita v Bosně. Její jednotky byly vycvičeny a vyzbrojeny jako horské jednotky. Do těchto operací byla nasazována od února roku 1944.\n\nOd 10. do 13. března roku 1944 byla cílem Operace Wegweiser oblast Sremska Mitrovica, která byla pod kontrolou partyzánů, kteří ohrožovali železnici mezi Bělehradem a Záhřebem. Partyzáni operovali z lesů kolem řeky Bosut a vesnic kolem řeky Sáva. Toto byla první operace nově zformované divize.\n\nOperace Osterei začala dne 12. dubna roku 1944 s cílem vyčistit pohoří Majevica od partyzánských sil. 27. horský pluk SS pod velením SS-Obersturmbannführera Desideria Hampela rychle obsadil vesnici Janja a dostal se až do oblasti Ugljevik. Zpráva z boje hlásila 106 mrtvých, 45 zajatých a 2 nepřátelské dezertéry.\n\n28. pluk SS překročil Mackovac a po bojích okolo městečka Priboj partyzáni ustoupili na jih. Průzkum divize se spojil se 1. horskou brigádou domobrany na západních svazích pohoří Majevica.\n\nNěmeckému útoku v oblasti Sandžaku (Operace Rübezahl) velel SS-Obergruppenführer Artur Phleps, který byl zároveň velitelem \"Gruppe Kommando Sandschak\", do kterého spadala 7. SS-Freiwilligen-Gebirgs Division „Prinz Eugen“, 1. horská divize a divize „Handschar“. V této operaci se divize účastnila jen počátečních akcí, než byla přesunuta do východní Bosny k obraně řeky Drina.\n\nPokud jde o počáteční složení divize, zdroje se liší. Pavlovič uvádí, že šedesát procent rekrutů byli muslimové a zbytek byli jugoslávští Němci, kteří tvořili většinu důstojníků a poddůstojníků. Tomasevič uvádí, že byla vytvořena s počtem 23 200 Muslimů a 2 800 Chorvatů, s většinou německých důstojníků. Dále uvádí, že šlo o největší z muslimských divizí SS s počtem 26 000 vojáků. Lepre naznačuje, že předepsaná síla divize byla snížena z 26 000 na 21 000 vojáků a Cohen uvádí, že divize dosáhla maximálního počtu 17 000 vojáků v dubnu 1944.\n\nVrchní velitelé divize\n\nNáčelníci štábu\nProviantní důstojníci\n\nOblasti operací\n\n\n\n"}
{"id": "299676", "url": "https://cs.wikipedia.org/wiki?curid=299676", "title": "Alaris", "text": "Alaris\n\nAlaris je komerční název pro skupinu vlaků vyšší kvality spojující od 16. února 1999 Madrid a region Levante na jihovýchodě Španělska (města Valencia, Alicante a Castelló/Castellón ad.) Od 3. března 2008 je v provozu jeden pár spojů denně také na trati Alicante – Barcelona.\n\n\n\n"}
{"id": "299680", "url": "https://cs.wikipedia.org/wiki?curid=299680", "title": "1960 v hudbě", "text": "1960 v hudbě\n\n\nZahraniční\n\n\n\n"}
{"id": "299681", "url": "https://cs.wikipedia.org/wiki?curid=299681", "title": "Vij", "text": "Vij\n\nVij ( , ) je démon z ukrajinského folklóru a zároveň povídka Nikolaje Vasiljeviče Gogola na motivy této lidové pověsti, vydaná v roce 1835 ve sbírce \"Mirgorod\". Některé motivy příběhu připomínají pohádku \"Spravedlivý Bohumil\" Boženy Němcové.\n\nPovídka vypráví o studentovi teologie jménem Choma Brut, který má na přání dcery setníka po tři noci po její smrti v chrámě u rakve číst modlitby. Zemřelá byla čarodějka, která se proměňovala ve zvířata a po způsobu upírů sála krev.\n\nPrvní noci nebožka oživla a sápala se po Brutovi, toho však ochránil magický kruh který okolo sebe narýsoval. Ani druhé noci ho díky kruhu nemůže čarodějka vidět a třetí noci je mezi ostatní obludy přivede Vij, démon s železnou tváří a víčky sahajícími na zem. Na její příkaz jsou jeho víčka pozvednuta a Brut, ač ho cosi varuje aby se na Vije nedíval, na něj pohlédne a v téže chvíli je spatřen on sám a zahyne. Za úsvitu je chrám nalezen znesvěcený a plný příšer, a tak nakonec zarostl a již nebyl nalezen.\nRoku 1902 podle povídky napsal stejnojmennou operu český skladatel Karel Moor. Na motivy povídky bylo také natočeno několik filmů:\n\n"}
{"id": "299682", "url": "https://cs.wikipedia.org/wiki?curid=299682", "title": "Harry Dean Stanton", "text": "Harry Dean Stanton\n\nHarry Dean Stanton (14. července 1926 West Irvine, Kentucky − 15. září 2017 Los Angeles, Kalifornie) byl americký herec, který si zahrál ve filmech \"Alpha Dog, Zelená míle, Vetřelec\" či \"Smrt v přímém přenosu\".\n\n"}
{"id": "299686", "url": "https://cs.wikipedia.org/wiki?curid=299686", "title": "Dětská mozková obrna", "text": "Dětská mozková obrna\n\nMozková obrna (zkráceně MO; angl. \"cerebral palsy\"), dříve dětská mozková obrna (zkráceně DMO) je označení pro soubor nenakažlivých a neprogresivních poruch vývoje motorických oblastí mozku nebo jejich jiné poškození v raném stádiu vývoje, jejichž důsledkem jsou zejména poruchy hybnosti.\n\nPod tento pojem se nezahrnují poruchy hybnosti, které jsou způsobené různými onemocněními svalů či periferních nervů.\n\nMozková obrna není chorobou nakažlivou, ani dědičnou. Rodič si této poruchy všimne teprve tehdy, když je pohybový vývoj dítěte opožděn nebo se začne opožďovat. Velmi často to bývá po zhruba prvním půlroce života. \n\nTato choroba je důsledkem určitého poškození mozku, zejména hypoxii. Může vzniknout během jednoho ze tří následujících období:\n\nPostižené dítě se kromě opožděného pohybového vývoje často musí potýkat také s psychologickými problémy kvůli nesnadnému začleňování se do společnosti. Velmi často se k MO ještě přidávají jiné vady, jako jsou např. snížení inteligence, smyslové vady a v mnoha případech epilepsie.\n\nJsou časté deformity nohou. Mezi nejčastější patří koňská noha, kdy je pata tažena vzhůru a noha stojí na špičce.\n\nExistují různé formy MO. Jednotlivé formy MO se často mezi sebou kombinují. Pak hovoříme o smíšených formách.\n\n\n\n\n\nMO je choroba, která se nedá vyléčit. Dá se však pomocí léčby dosáhnout zlepšení podmínek a životních možností dítěte, což většinou příznivě ovlivňuje kvalitu jeho života. Lékařské pokroky posledních let a hlavně pokroky v léčbě postižených s MO vedly k tomu, že dnes již mnozí z těch, kteří byli včas a správně léčeni, mohou vést téměř normální život.\n\nAni dnes ještě neexistuje nějaká standardní léčba, která by byla u všech pacientů dostatečně účinná. Lékař, který léčí pacienta s MO, je víceméně závislý na řadě specializovaných odborníků, s jejichž pomocí nejprve správně určí a stanoví individuální poruchy a pak jim přizpůsobí celý terapeutický program. V současné době probíhá také několik klinických studií na aplikaci kmenových buněk z pupečníkové krve.\n\nLéčebný plán může zahrnovat: \n\nObecně platí, že čím dříve je komplexní léčba zahájena, tím větší má dítě šanci překonat vývojovou poruchu nebo se naučit zvládat různé úkoly alternativními způsoby. Používá se řada rehabilitačních metodik. Nejlepší výsledky jsou dosaženy při zahájení do 6 měsíců věku dítěte. Začíná se obyčejně s reflexním plazením (tzv. Vojtova metoda).\n\n"}
{"id": "299687", "url": "https://cs.wikipedia.org/wiki?curid=299687", "title": "Pchej Wen-čung", "text": "Pchej Wen-čung\n\nPchej Wen-čung (; 5. března 1904, Tchang-šan, Che-pej – 18. září 1982), anglicky též W. C. Pei, byl čínský paleontolog, archeolog a antropolog. Profesor Pchej je považován za zakladatele čínské antropologie.\n\nV roce 1928 promoval na Pekingské univerzitě a ihned se zapojil do vykopávek na slavném čínském nalezišti sinantropa (\"Homo erectus pekinensis\") v Čou-kchou-tienu; lokalita je od roku 1987 zapsána v seznamu světového dědictví UNESCO). Hned v následujícím roce byl tamtéž jmenován ředitelem polních vykopávek. Naleziště opustil na dva roky mezi lety 1935–1937, kdy získal doktorát na Sorbonně (v tuto dobu jej zastoupil profesor Ťia Lan-pcho). V Čou-kchou-tienu se pracovalo v nesmírně obtížných podmínkách; vědci se například museli na naleziště dopravovat na hřbetech mul. Profesor Pchej vykopal první lebku sinantropa 1. prosince 1929 ve čtyři hodiny odpoledne, poté, co \"„pracoval ve 40 metrů hluboké trhlině v ledové vodě, v jedné ruce kladivo a v druhé svíčku“\". Postupující japonská armáda představovala pro všechny pracovníky nebezpečí (vojáci zabili několik dělníků), proto bylo rozhodnuto všechny fosilie poslat do bezpečí do USA. Fosilie se ale cestou ztratily a dodnes zůstává záhadou, co se s nimi stalo. Díky profesoru Franzi Weidenreichovi se dochovaly alespoň v dokonalých odlitcích, stejně jako se zachovaly kopie map nalezišť.\nProfesor Pchej pokračoval v práci na mnoha dalších nalezištích, například v Djalainoru nebo v Kan-su. V roce 1955 byl zvolen do Čínské akademie věd a později do mnoha dalších funkcí (byl například druhým ředitelem Pekingského Muzea přírodní historie). Až do své smrti pracoval v Čínské akademii věd v ústavu paleontologie a paleoantropologie obratlovců. Patří mu rovněž zásluha za autorství první knihy o čínské prehistorii napsané v čínštině.\n\nStejně jako jeho kolegové Ťia Lan-pcho a Jang Čung-ťien je pohřben v Čou-kchou-tienu.\n"}
{"id": "299689", "url": "https://cs.wikipedia.org/wiki?curid=299689", "title": "Ozirce", "text": "Ozirce\n\nOzirce (), jinak také Divoké jezero, je jezero sesuvového původu v okresu Chust v Zakarpatské oblasti na Ukrajině. Dosahuje hloubky 10 m. Nachází se v nadmořské výšce 1250 m na severním svahu poloniny Piškoňa, pod horou Hropa a leží v blízkosti Národního parku Siněvir.\n\nNa jezírku se nacházejí plovoucí ostrůvky, které jsou tvořeny odumřelými částmi rostlin. Vyrůstají z nich již malé smrčky a jiné dřeviny. Na ostrůvky se nedoporučuje vystoupit, protože hrozí, zcela jistě, propad do vody.\n\nVoda v jezeře je mírně mineralizovaná, s maximální teplotou 15°C. Jezero v zimě zamrzá. Patří do povodí řeky Tereblji (přítok Tisy).\n\nZajímavá je pobřežní (litorální) vegetace, rostou zde rašeliníky, vachty a některé druhy horských rostlin, například vstavače. V jezeře lze spatřit pstruhy, střevle, ale třeba i mloky či raky.\n\nKolem jezírka vede stezka. Na břehu lze využít dva přístřešky, sloužící jako ochrana před nepřízní počasí, jsou vhodné i k přespání. Pohled na jezero a jeho okolí připomíná šumavské slatě.\n\n"}
{"id": "299692", "url": "https://cs.wikipedia.org/wiki?curid=299692", "title": "Ian Holm", "text": "Ian Holm\n\nSir Ian Holm (* 12. září 1931, Goodmayes, Essex, Velká Británie) je britský herec.\n\nNarodil se 12. září 1931, v Goodmayes, pak v Essexu (nyní v Londýně), skotských rodičů, Jean Wilson (rozená Holm) a James Harvey Cuthbert. Jeho matka byla zdravotní sestra, a jeho otec byl psychiatr, který pracoval jako dozorce West Ham Corporation psychiatrické léčebny a byl jedním z průkopníků elektrické šokové terapie. Měl staršího bratra, Erica, který zemřel v roce 1943. Vstoupil do Royal Akademie múzických umění. Jeho studia tam byla přerušena o rok později, když byl povolán do vojenské služby v britské armádě, během kterého byl vyslán do Klagenfurtu v Rakousku a získal hodnost Lance Corporal.\n\nV roce 1998 byl \"povýšen\" do šlechtického stavu za jeho služby pro drama. Mladý Holm byl vychován v Londýně. Ve věku sedmi let byl inspirován svědky \"Les Miserables\" a zamiloval se do herectví. Holm studoval na Královské akademii dramatických umění, kde absolvoval v roce 1950 na Royal Shakespeare Company studium. Tam se ukázal jako herec, jehož rozsah a styl mu umožnilo hrát téměř celý repertoár Shakespearův. V roce 1965 Holm debutoval v televizi jako Richard III na BBC \"The wars of the Roses\" (1965), který byl natočen jako divadelní inscenace čtyř z Shakespearových her do trilogie. V roce 1969 Holm vyhrál svoji první cenu BAFTA a v Film Award jako Nejlepší herec ve vedlejší roli pro The Gun Bofors (1968), pak následoval tok ocenění a nominací na jeho díla ve filmu a v televizi. V roce 1981 z jeho nejlepších známých rolí je jako Sam Mussabini v Chariots of Fire (1981), za kterého byl nominován na Oscara pro nejlepšího herce ve vedlejší roli. V tomtéž roce také ztvárníl hlas Froda Pytlíka v třináctihodinovém rozhlasovém seriálu BBC Pán prstenů - a o dvacet let později si zahrál starého Bilba Pytlíka v Jacksonově filmu. Je nejvíce známý pro jeho role v akčních filmech, jako je otec Vito Cornelius ve filmu Pátý element (1997), jako Bilbo v (2003), a jako profesor Fitz ve filmu The Aviator (2004).\n\nV mateřské scéně ve Stratfordu se představil v průběhu třinácti let v Shakespearových dramatech Othello, Král Lear, Macbeth, Titus Andronicus, Romeo a Julie a za svůj titulní part v Jindřichovi V. byl vyhlášen nejlepším britským hercem 1964. V roce 1969 Holm vyhrál svoji první cenu BAFTA a Film Award Nejlepší herec ve vedlejší roli pro The Gun Bofors (1968). Získal také cenu Tony, kterou mu vynesla úloha řezníkova syna Lennyho, s níž debutoval 1967 na Broadwayi ve hře Harolda Pintera Návrat domů, a posléze ji hrál i ve film. verzi (r. P. Hall). Obdržel také cenu BAFTA v roce 1969 za ztvárnění postavy dělostřelce Flynna a v roce 1981 za ztvárnění Sama Mussabiniho. Získal také cenu na MFF v Cannes 1981 a nominaci na Oscara 1981. V roce 1998, byl udělen Laurence Olivier Theatre Award za nejlepšího herce roku 1997 pro jeho výkon v \"Králi Learovi\" v Royal National Theatre, v roce 1993 v Londýně Evening Standard Theatre Award získal cenu za nejlepšího herce pro jeho výkon v \"Moonlight\" a v roce 1997 v Londýně Critics Circle Theatre Award (Drama) získal cenu za nejlepšího herce pro jeho výkon v Králi Learovi v Royal National Theatre.\n\nV roce 1997 v Londýně Critics Circle Theatre Award (Drama) dostal cenu za nejlepšího herce v Králi Learovi v Royal National Theatre.\n\nS Lynn Mary Shaw: dcery Jessica Holmová a Sarah-Jane Holmová; s Sophie Baker: synové Harry Holm a Barnaby Holm,dcera Melissa Holmová. Jeho nejstarší dcera, Jessica, je moderátorka v Crufts Dog Show. Sarah-Jane Holm hrála Jenny Rodenhurst Simcock v A Bit of a Do. Barnaby Holm se choval jako dítě, ale nyní žije v Los Angeles a vlastní v Hollywoodu klub. Melissa Holm je ředitelka castingu. Harry Holm je filmař, nejvíce pozoruhodné jsou jeho hudební videa, a je zasnoubený se Samanthou Morton.\n\nV roce 2002 v New York-Presbyterian Medical Center (New York City, USA), byl Ian Holm léčen proti rakovině prostaty.\n\n"}
{"id": "299696", "url": "https://cs.wikipedia.org/wiki?curid=299696", "title": "Kléodiké", "text": "Kléodiké\n\nKléodiké je v řecké mytologii dcerou zakladatele lakedaimónského království, krále Lakedaimóna. \n\nJejí matkou byla Sparta, dcera říčního krále Euróta. Měla bratry jménem Amyklás, budoucí následník trůnu, a Hímeros a sestru Eurydiku (není totožná s Orfeovou manželkou) a Asiné.\nBratr Hímeros byl silně ovlivňován bohyní Afrodítou. Jedné noci v něm probudila divokou milostnou touhu, které se neubránil a nevědomky svou vlastní sestru Kléodiké zbavil panenství. Když procitl a zjistil, co se stalo, vrhl se do řeky, která byla po něj potom pojmenována. Jak se s tímto činem vyrovnávala Kléodiké, není psáno. \n\n"}
{"id": "299699", "url": "https://cs.wikipedia.org/wiki?curid=299699", "title": "Wakeboarding", "text": "Wakeboarding\n\nWakeboarding je vodní neolympijský sport, který spočívá v jízdě na \"wakeboardu\" taženém lodí nebo kabelovým vlekem po vodní hladině. Byl vyvinut jako kombinace vodního lyžování a technik surfingu.\n\nWakeboardista je tažen na laně za lodí, většinou rychlostí kolem okolo 30-34 kilometrů za hodinu a loď bývá v profesionálních podmínkách upravena pro ideální tvar vlny (větších rozměrů a tvaru), tak aby ji jezdec mohl použít jako odrazový můstek, ze kterého se pak dělají různé triky - rotace, salta i jejich kombinace. Rychlost záleží na stavu vodní hladiny, hmotnosti wakeboardisty, velikosti wakeboardu a také na zkušenostech wakeboardisty. Na profesionální tahání se používají motorové čluny speciálně k tomu vyrobené, disponující balastními nádržemi a obvykle mají lodní šroub umístěný pod trupem. Dá se jezdit i za normální lodí od výkonu +/- 30kW, tyto lodě bývají obvykle svépomocí dovybaveny zátěžovými vaky s jejichž pomocí lze dosáhnout ideální vlny.\n\nPři tomto sportu nezáleží jednoznačně na velikosti vlny za lodí, ale na jejím tvaru. I mírně složitější triky je pak možné odjet za běžnou lodí. Čas trávený za lodí se pak počítá na tzv. motominuty dle ceníku jednotlivých klubů. Členové oddílů jezdí pak obvykle za cenu pohonných hmot a klubové poplatky. Výhodou této varianty wakeboardingu je, že jezdec má neustále k dispozici vlnu jako skok. Zatímco v parcích má k dispozici v lepším případě několik skoků na jedno kolo, zde má jezdec skok po celou dobu jízdy. V současnosti se do lodí začínají instalovat také LPG pohony a začínají se objevovat prototypy elektrických pohonů. Nevýhodou je pak několikanásobně vyšší cena. V roce 2018 se jezdilo přibližně za 45 Kč za minutu či 2200-2700 za hodinu, zatímco celodenní permice na vleku stála 700-1000 Kč.\n\nJízda za lodí je náročnější a víc bolí pády a zároveň je to více stylové. Trend je v ustupování jízdy za lodí a více se lodě využívají k WakeSurfingu.\n\nWakeboardista je tažen na laně, které je zachyceno na velkém dlouhém okruhovém laně a to je vypnuto mezi 4 až 6 sloupy ve výšce cca 10 metrů nad vodou (výška se mění podle typu a data výroby vleku, dnes se preferuje výška větší, pro daný styl jízdy. Na tomto velkém ideálně vypnutém laně může jezdit až 14 jezdců současně (záleží na typu vleku).\nNa trase mezi jednotlivými sloupy mohou být umístěny překážky, plovoucí nebo kotvené do dna. Vyrobené jsou z různých materiálů, přičemž se nejvíce používají plastové, vyrobené ze speciální hmoty, která je trvanlivá vůči oděru a slunečnímu záření. Na starých vlecích jsou i překážky vyrobené po domácku, bez certifikace a mohou být nebezpečné svojí konstrukcí. \"Bezpečné\" překážky jsou podobné jako ve Snowparcích, avšak mají jiné tvary a hlavně jsou vyrobeny z jiného materiálu tak aby byly bezpečné při nárazu, protože jezdec wakeboardingu je méně chráněn. Více informací o wakeboardingu lze nalézt např. na internetovém magazínu Wakemag.cz.\n\nMalý vlek je dvousloupý vlek, na kterém jezdí pouze jeden jezdec. (výjimečně i dva, ale není to standardní) tam a zpět, přičemž na koncích projíždí obloukem tak, že bez zastavení pokračuje zpět. Výhodou malého vleku je o mnoho menší prostor který zabírá, tedy menší zásah do krajiny. Malý vlek má také o mnoho nižší pořizovací a provozní náklady. Jediným českým výrobcem malých vleků je firma Wakemaster, s.r.o., ze zahraničním lze jmenovat německé společnosti Rixen nebo Sesitec.\n\nnaviják je velmi rozšířený pro streetové akce. Respektive se využívá na místech jako řeky, jezy, fontány, ulice při záplavě, rybníky a vůbec všude jako jednorázová akce. (hledej redbullwinchsession cz/sk ).\n\nlano může být 300m dlouhé i více. Rychlost je stejná jako na vleku. Navijáky jsou benzínové i elektrické.\n\nPro jízdu na wakeboardu je nezbytné mít wakeboard (deska podobná snowboardu s jiným tvarem pevností s vázáním pevně uchyceným k nohám, plovací vestu, helmu, plavky nebo neopren (individuální).\nWakeboarding hovorově \"WEJK\" je stále se rozvíjecí sport, u kterého vznikají stále nové techniky jízdy. Prkna za loď jsou jiná než na vlek a jiná na překážky. je tedy třeba volit typ prkna. Prkno za loď je jiné naž do parku. Přes to že se výrobci snaží vyrobit prkno univerzální, není možné použít stejnou desku pro závodní učel. Pro hobby jídu možné je. požadovaná tuhost desky je totiž nežádoucí pro jízdu na překážce a naopak. Seznam sportoviš najdete třeba na wakepark.cz\n\nPrvní Wakeboard vyrobil někdy kolem roku 1986 v San Diegu Tony Finn, který později společně s Jimmy Redmon z Austinu v Texasu (Jimmy Redmon ve stejné době procházel stejným procesem vynalézání ale na úplně jiném místě) založil nejslavnějších wakeboardovou společnost Liquid Force (www.liquidforce.com) , která do dnes drží prvenství v nových trendech tohoto sportu, což každoročně dokazuje. Redline model Jimmy Redmon a Skurfer model Tony Finn pochází ze stejné doby.\n\nV ČR organizuje závody Český svaz vodního lyžování a wakeboardingu, ve světě Mezinárodní federace vodního lyžování a wakeboardingu (IWWF, \"dříve IWSF\") je členem Mezinárodní asociace Světových her (IWGA) nebo WWA - Světová wakeboardová asociace (jedním ze záklajících členů je Jimmy Redmon)\n\nNejvíce pořádaných závodů v ČR má za sebou Water Sports Club z.s.. Tento oddíl pořádá jak exhibice, amaterské závody tak i Mistrovství ČR evropské zastávky světového poháru.\n\n\n"}
{"id": "299703", "url": "https://cs.wikipedia.org/wiki?curid=299703", "title": "Otto Zdansky", "text": "Otto Zdansky\n\nOtto A. Zdansky (1894 – 1988) byl rakouský paleontolog.\n\nProslavila jej jeho práce v Číně, kde, jako asistent Johana Gunnara Andersona nalezl v Čou-kchou-tienu v roce 1921 fosilní zub sinantropa. O svém nálezu nicméně pomlčel až do roku 1926 kdy jej publikoval, po analýze provedené Davidsonem Blackem, v časopise \"Nature\".\n\nJe známý rovněž vykopávkami fosilních savců v oblasti Baode v provincii Šan-si.\n"}
{"id": "299704", "url": "https://cs.wikipedia.org/wiki?curid=299704", "title": "Eurótás", "text": "Eurótás\n\nEurótás (řecky \"Εὐρώτας\", latinsky \"Eurotas\") je v řecké mytologii říční bůh, zosobnění stejnojmenné řeky, která protéká Spartou a vlévá se do Lakónské zátoky. \n\nEurótás byl otcem Sparty, kterou si vzal za manželku Lakedaimón.Ten se stal vládcem nad Eurotovým územím, kterému dal své jméno Lakedaimón. Když pak na něm založil hlavní město, to dostalo jméno podle jeho manželky Sparty. \n\nZ manželství Lakedaimóna a Sparty se narodili synové Amyklás a Hímeros a dcery Eurydika (není totožná s Orfeovou manželkou), Asiné a Kléodiké. Následníkem trůnu se stal Amyklás, který později poblíž Sparty \nzaložil město Amykly. \n\n"}
{"id": "299712", "url": "https://cs.wikipedia.org/wiki?curid=299712", "title": "Ťia Lan-pcho", "text": "Ťia Lan-pcho\n\nŤia Lan-pcho (, 25. listopadu 1908 Jü-tchien – 8. července 2001) byl čínský paleontolog. Spolu s kolegy jako byl například Pchej Wen-čung patří ke slavné generaci zakladatelů čínské antropologie. V roce 1929 promoval na Huiwenské akademii a o dva roky později odešel pracovat na vykopávkách do Čou-kchou-tienu. Profesora Peje vystřídal v letech 1935–1937 jako vedoucí vykopávek. Od roku 1949 zastával mnohé významné vědecké funkce; v terénu ale nikdy nepřestal pracovat. Mezi západními vědci je vzpomínán i proto, že jim pomohl zprostředkovat výsledky čínského výzkumu.\n\nJeho zpopelněné pozůstatky odpočívají v Čou-kchou-tienu spolu s ostatky Pchej Wen-čunga a Jang Čung-ťiena.\n\nMezi jeho nejznámější knihy, publikované i na západě, patří \"Raný člověk v Číně\" a \"Historie pekingského člověka\".\n"}
{"id": "299713", "url": "https://cs.wikipedia.org/wiki?curid=299713", "title": "Čižapka", "text": "Čižapka\n\nČižapka ( ) je řeka v Tomské oblasti v Rusku. Je 511 km dlouhá. Povodí má rozlohu 13 800 km².\n\nProtéká Vasjuganskou rovinou. Ústí zprava do Vasjuganu (povodí Obu) na 114 říčním kilometru.\n\nZdrojem vody jsou převážně sněhové srážky. Průměrný průtok vody ve vzdálenosti 24 km od ústí činí 85,5 m³/s. Zamrzá na konci října až v listopadu a rozmrzá na konci dubna až v květnu. Od května do července dosahuje nejvyšších vodních stavů.\n\nVodní doprava je možná do vzdálenosti 108 km od ústí.\n"}
{"id": "299714", "url": "https://cs.wikipedia.org/wiki?curid=299714", "title": "Remoska", "text": "Remoska\n\nRemoska je malá elektrická přenosná trouba s ohřevem shora. Její hlavní částí je víko se zabudovaným elektrickým odporovým topným drátem, se zaskleným kruhovým okénkem a otvory pro únik páry. Toto víko bylo dodáváno s aluminiovými hrnci různé hloubky (podle rozměrů pečené potraviny). Teplo z víka sálá shora a je též rozváděno po stěnách hrnce (nedochází k připalování odspodu). Původní Remoska byla velmi jednoduchá, bez regulace výkonu a bez vnější tepelné izolace hrnce.\n\nVaření i pečení v Remosce je velmi snadné a jídla v ní připravená neztrácejí vodu, maso nevysychá a např. kuře pečené v běžné troubě nesnese srovnání s kuřetem připraveným v Remosce, ať jde o dnešní nebo tehdejší provedení. Původní Remoska bez skleněného okénka se ukázala být výhodnější, okénkem totiž unikala část tepla a střed pečené potraviny se tak snáze nedopekl.\n\nRemosku vytvořil počátkem padesátých let Oldřich Homuta, který prototyp dále vylepšoval se svými spolupracovníky. První remoska tak nesla označení HUT (Homuta, Uher, Tyburec). Malá Homutova dílna byla znárodněna a připojena k podniku místního hospodářství REMOS (= revize, elektro, montáže, opravy, servis). (Podnik REMOS vyráběl například i držáky přístrojových pojistek).\n\nPrvní Remosky se začaly sériově vyrábět ve Zdicích, protože zdejší podnik se specializoval na pečicí trouby (a jeho výrobky nesly značku ESČ již od roku 1926). V roce 1957 byla výroba přenesena do Ondřejova v rámci OKP (okresní kovopodnik) Brandýs nad Labem a posléze do nového závodu v Kostelci nad Černými Lesy. Výrobu nakonec převzala firma Karma v Českém Brodě, kde byla výroba zastavena. Všech velikostí Remosky se do roku 1991 vyrobilo 2,7 miliónu kusů.\n\nRoku 1994 zakoupila ochrannou známku Remosky dvojice Blažek, Uličník, kteří založili také nový výrobní závod Remoska s.r.o. ve Frenštátě pod Radhoštěm. V roce 1999 byla zakoupena licence DuPont na postřik teflonovou vrstvou. Roku 2003 začal export do Velké Británie a vzápětí na to postupně do desítky zemí. Přes 50% výroby se exportuje.\n\nCena znovuzrozené Remosky činí v roce 2014 cca Kč 3000,-, cena v šedesátých letech byla Kčs 180,- u menšího a 210,- u většího provedení.\n\n"}
{"id": "299716", "url": "https://cs.wikipedia.org/wiki?curid=299716", "title": "Mike Oldfield's Single", "text": "Mike Oldfield's Single\n\n„Mike Oldfield's Single“ je první singl britského multiinstrumentalisty Mika Oldfielda, vydán byl v roce 1974. Strana A obsahuje upravený výňatek z Oldfieldova debutového alba \"Tubular Bells\", na druhé straně se nachází lidová dětská píseň „Froggy Went A-Courting“ s novou melodií a v podání Oldfielda a Vanessy Bransonové, sestry Richarda Bransona.\n\n\n"}
{"id": "299719", "url": "https://cs.wikipedia.org/wiki?curid=299719", "title": "Jang Čung-ťien", "text": "Jang Čung-ťien\n\nJang Čung-ťien (, 1. června 1897, okres Chua – 15. ledna 1979), v angličtině známý i jako C. C. (Chung Chien) Young, byl jedním z předních čínských paleontologů. Je nazýván otcem čínské paleontologie obratlovců.\n\nVystudoval geologii na Pekingské univerzitě v roce 1923; roku 1927 obdržel rovněž doktorát z univerzity v Mnichově. Významně pomohl při založení Institutu paleontologie a paleoantropologie obratlovců v Pekingu. Byl jeho ředitelem, stejně jako ředitelem Pekingského Muzea přírodní historie. Dohlížel na vykopávky dinosaurů od roku 1933 do sedmdesátých let; mezi největší úspěchy jeho týmu patří nálezy druhů jako \"Lufengosaurus\", \"Yunnanosaurus\", \"Tsintaosaurus\", \"Mamenchisaurus\" a \"Chialingosaurus\" (který byl vůbec prvním „čínským“ stegosauridem). Roku 2017 byl na jeho počest pojmenován čínský opeřený dinosaurus \"Zhongjianosaurus\".\n\nJe pohřben po boku svých slavných kolegů Pchej Wen-čunga a Ťia Lan-pchoa v Čou-kchou-tienu.\n\n"}
{"id": "299721", "url": "https://cs.wikipedia.org/wiki?curid=299721", "title": "Palazzo Altieri", "text": "Palazzo Altieri\n\nPalazzo Altieri je palác v Římě na náměstí \"Piazza del Gesu\" naproti kostelu Il Gesu v obvodě Pigna. Byl rezidencí rodiny Altieri.\n\nAltieri byla jedna z prominentních římských rodin; jejím příslušníkem byl i papež Klement X.. Stavba paláce začala roku 1650 a od roku 1670 (s nástupem Klementa do funkce papeže) byla expanze budovy pod dozorem papežova bratra, kardinála Giambattisty Altieri a architekta Giovana Antonia de Rossiho. Roku 1673 byl dokončen velký salon. Kardinál Camillo Massimo doporučil Carla Marattu pro výzdobu paláce a Gian Pietro Bellori pomáhal s ikonografií.\nBudova byla dekorovaná díly, jejichž autory jsou Luca Giordano, Bernardo Strozzi, Pieter Mulier, Domenico Maria Canuti, Fabrizio Chiari, Felice Giani, Vincenzo Camuccini, Francesco Zuccarelli, Gian Lorenzo Bernini a Giuseppe Bonito.\n\nV současnosti zde má své sídlo jedna z římských bank.\n"}
{"id": "299722", "url": "https://cs.wikipedia.org/wiki?curid=299722", "title": "Anežka Přemyslovna (1228)", "text": "Anežka Přemyslovna (1228)\n\nAnežka Přemyslovna (před 1150 – 7. června 1228) byla česká princezna, řeholnice a abatyše kláštera sv. Jiří na Pražském hradě.\n\nNarodila se jako dcera krále Vladislava II. a jeho první manželky Gertrudy Babenberské a na vychování byla v premonstrátském klášteře Doksany. Tam také vstoupila do řádu a roku 1200 se stala abatyší svatojiřského kláštera v Praze na žádost svého nevlastního bratra Přemysla Otakara I. S jeho pomocí a podporou dala přestavět baziliku sv. Jiří na Hradě. Při té příležitosti vznikl také tympanon v jižním portálu kostela, na němž jsou vyobrazeni Přemyslovci, kteří se vztahují k historii kláštera: první abatyše Mlada, Berta, sama Anežka a Přemysl Otakar I. \n\nZemřela v červnu 1228 a byla pohřbena ve svatojiřském kostele v kapli Panny Marie – sv. Anny.\n\n"}
{"id": "299723", "url": "https://cs.wikipedia.org/wiki?curid=299723", "title": "Lógar", "text": "Lógar\n\nLógar ( , ) je jedna z 34 afghánských provincií. Rozloha provincie činí 4712,82 km² a počet obyvatel je odhadován na 350 tisíc. Název provincie znamená v paštštině \"Velká hora\".\nNachází se v centrální zóně jihovýchodně od Kábulu a geografie této provincie se soustředí kolem velké řeky Lógar, která vstupuje do provincie na západě a odtéká na sever.\n\nHlavním městem je Pol-e Alam. Majoritním etnikem v Lógaru jsou Paštúnové.\n\n13. září 2008 byl guvernér provincie Abdulláh Wardak zabit výbuchem trhaviny nastražené v automobilu. Bezpečnostní situace provincie se v současné době zhoršuje, v oblasti jsou aktivní bojůvky Tálibánu. Většina povstaleckých akcí se omezuje na pokládání min nebo raketové ostřelování.\n\nOd 19. března 2008 v této provincii pracuje český rekonstrukční tým, pololetně obměňovaný, skládající se přibližně z 200–300 vojáků, cca 7-12 civilistů a bojových vozidel BMP-2 a Pandur.\n\nMinisterstvo obrany — provincie Lógar\n"}
{"id": "299724", "url": "https://cs.wikipedia.org/wiki?curid=299724", "title": "Diomédé", "text": "Diomédé\n\nDiomédé (řecky Διομήδη, latinsky \"Diomede\") je v řecké mytologii žena z národa Lapithů. \n\nStala se královnou ve Spartě, když se provdala za následníka trůnu Amykla. Ten byl synem \nLakedaimóna, který založil novou zemi na území říčního boha Euróta a vybudoval nové hlavní město, nazvané po své manželce Spartě. \n\nAmyklás a Diomédé měli syna Hyakintha, který se přátelil s bohy, zejména Apollónem. To také později způsobilo jeho nešťastnou smrt. Následníkem na královském trůnu se stal starší syn Kynortás.\n\n"}
{"id": "299727", "url": "https://cs.wikipedia.org/wiki?curid=299727", "title": "H.A.A.R.P", "text": "H.A.A.R.P\n\nH.A.A.R.P je CD/DVD od anglické rockové skupiny Muse, které vyšlo 17. března 2008. Balení obsahuje video a audio záznam ze dvou koncertů skupiny na stadionu Wembley z června 2007. Na DVD je 20 skladeb ze druhého koncertu (ze 17. června 2007), CD obsahuje 14 skladeb z prvního koncertu - ze 16. června 2007.\n\nBaskytarista Christopher Wolstenholme řekl francouzskému hudebnímu časopisu, že DVD bude obsahovat také hodinový dokument o přípravách koncertů na Wembley a o fungování Muse na turné.\n\n\n"}
{"id": "299730", "url": "https://cs.wikipedia.org/wiki?curid=299730", "title": "David Paterson", "text": "David Paterson\n\nDavid Alexander Paterson (* 20. duben 1954) je americký politik, který v letech 2008–2010 zastával úřad guvernéra státu New York. Od 1. ledna 2008 do 17. března 2008 působil jako jeho viceguvernér. Stal se prvním Afroameričanem a rovněž slepým člověkem v tomto úřadu. Když Eliot Spitzer získal nominaci Demokratické strany na post guvernéra státu New York, vybral si Davida Patersona, aby spolu s ním kandidoval ve volbách v roce 2006. David Paterson do té doby působil jako profesor na Columbia University.\n\nPoté, co vyšlo najevo, že tehdejší guvernér státu New York Eliot Spitzer je vyšetřován, že využíval služeb luxusních prostitutek, Spitzer oznámil ve svém projevu, že rezignuje na funkci guvernéra státu New York. Podle zákona, v takovémto případě, přebírá funkci guvernéra státu New York jeho viceguvernér, tedy Paterson.\n"}
{"id": "299731", "url": "https://cs.wikipedia.org/wiki?curid=299731", "title": "Valdštejnové", "text": "Valdštejnové\n\nValdštejnové (německy Waldstein) jsou starý český šlechtický rod, větev markvartického rozrodu, jejíž jméno je odvozeno od hradu Valdštejn. Připomínají se od 13. století. Již v následujícím století se oddělila větev Brtnických z Valdštejna, která pak až do pobělohorských konfiskací sídlila na Vysočině na hradě Rokštejn a v Brtnici. Nejznámějším členem rodu byl Albrecht z Valdštejna (1583–1634), který se jako úspěšný vojevůdce třicetileté války stal osobností celoevropského významu. Kromě vojenských úspěchů vynikl jako pragmaticky smýšlející velkostatkář, v pobělohorských konfiskacích získal obrovský majetek v severních a východních Čechách. Jeho Frýdlantské vévodství bylo z ekonomického hlediska zcela samostatně fungujícím správním celkem, jemuž se navíc díky Albrechtově prestiži vyhýbaly nájezdy nepřátelských vojsk. Nevyzpytatelné politické postoje a vliv mimo kontrolu císařského dvora vedly nakonec k jeho pádu. V roce 1634 byl na popud císaře Ferdinanda II. byl zavražděn a jeho majetek byl zkonfiskován. Jen menší část statků zůstala ve vlastnictví jeho příbuzných.\n\nPád Albrechta z Valdštejna neohrozil stoupající vliv ostatních linií rodu, všichni katoličtí Valdštejnové byli v roce 1628 povýšeni do hraběcího stavu (hraběcí titul byl nicméně udělen právě Albrechtovou zásluhou). Významné majetkové zázemí a společenské postavení pro své potomky vybudoval především nejvyšší purkrabí Adam mladší z Valdštejna (1570–1638), který se taktéž obohatil po Bílé hoře. Několik generací jeho potomků zastávalo významné funkce v zemské správě Českého království, v diplomacii i u císařského dvora ve Vídni. V roce 1656 po vymřelém rodu Sezimů z Ústí převzali Valdštejnové dědičnou hodnost nejvyššího kraječe Českého království (tento čestný post zastávali členové rodu při korunovacích a součástí titulatury zůstal do zániku monarchie v roce 1918). V roce 1758 jim byl přiznán nárok na jméno a erb spřízněného vymřelého rodu Vartenberků, od roku 1861 jim patřilo dědičné místo v rakouské panské sněmovně. Až do 20. století patřili Valdštejnové k nejbohatší šlechtě v Čechách, před vznikem Československa v severních a západních Čechách a na Vysočině vlastnili přes 50 000 hektarů půdy. V různých historických epochách se Valdštejnové podíleli na rozvoji průmyslu – v roce 1715 byla na jejich panství v Litvínově založena textilní manufaktura, v 19. století založili v Plzni slévárnu přebudovanou později na Škodovy závody.\n\nV roce 1945 byl majetek Valdštejnů zestátněn na základě Benešových dekretů a členové rodu dnes žijí převážně v Rakousku. Z jejich bývalých sídel jsou dnes veřejnosti přístupné zámky Mnichovo Hradiště a Duchcov ve správě Národního památkového ústavu. Mimoto jim krátce nebo delší dobu patřily bývalé královské hrady Křivoklát, Bezděz nebo Radyně. Až do 20. století byl majetkem rodu Valdštejnský palác v Praze vystavěný Albrechtem z Valdštejna. Palác je dnes sídlem Senátu České republiky.\nHrad Valdštejn (Waldstein) založil v období let 1260–1280 (přesné datum známo není) šlechtic Jaroslav z Hruštice (Hruštice byla tvrz u Turnova), nebo jeho syn Zdeněk. Jaroslav se psával s predikátem z Hruštice v letech 1238–1239. Pocházel z bohaté a vlivné rodiny Markvarticů, kteří získali za službu Přemyslovcům rozsáhlá panství v severních Čechách. Otcem Jaroslava byl Markvart z Března, purkrabí v Děčíně, matkou byla Hostilka. Jaroslav, zakladatel Valdštejnů, měl tři bratry, mladšího Markvarta z Března, Chvala a zakladatele rodu Lemberků Havla z Lemberka.\n\nJaroslav z Hruštice, později s predikátem z Valdštejna měl tři dnes známé syny. Dětenská a rotštejnská větev brzy vymřely, ale linie, kterou založil syn Zdeněk, se velmi rozrostla. Na zámku v Mnichově Hradišti je obraz, kde je vyobrazen bájný předek Valdštejnů, kterak přichází do vojenského ležení Přemysla Otakara II. se svými 24 syny. Je to zřejmě nadsázka, nicméně rodinu měl opravdu rozsáhlou. Jaroslavův syn Vok získal po dělení majetku kraj pod Kozákovem a postavil si zde svůj hrad Rotštejn. I tento Vok měl tři syny včetně dalšího Voka, který si hrad ponechal a kvůli němu se dostal do soudních pří se všemi okolními příbuznými.\n\nNa Valdštejnu zůstali Valdštejnové zhruba 100 let. Známí jsou Zdeněk z Valdštejna, ze svého působení u dvora krále Jana Lucemburského, či Hynek z Valdštejna, který se roku 1336 zúčastnil výpravy Jana Lucemburského na Litvu. Dalším byl Jan z Valdštejna, který půjčil markraběti Karlovi (pozdější král Karel IV) 1500 kop grošů.\n\nZ lomnické větve vzešli Brtničtí Valdštejnové, jejichž příslušník Hynek zastával vysoké funkce, jeho bratr Jindřich vlastnil Brtnici a Heraltice. Jeho syna Zdeňka zvolili v roce 1619 v Brně stavovským direktorem. Hlavní štěpanická větev se v 15. století hojně rozvětvila do dalších rodových větví.\n\nZakladatelem hostinské větve byl Zdeněk z Valdštejna († 1525), který po otci vlastnil Hořice a v roce 1521 od svého švagra Jana z Vartenberka koupil panství Hostinné. Jeho potomci za složitých majetkoprávních poměrů vlastnili různé statky ve východních Čechách, z této linie pocházel také Albrecht z Valdštejna (1583–1634). Narodil se na tvrzi v Heřmanicích jako syn Viléma z Valdštejna, matka Markéta pocházela z rodu Smiřic. Albrechtovu výjimečnou kariéru předurčilo několik faktorů – solidní vzdělání, vstup do císařské armády a na doporučení jeziutů sňatek s bohatou dědičkou Lukrécií Nekšovou z Landeka. Albrechtovy osobní vlastnosti a přestup na katolickou víru mu umožnily další vzestup, na počátku třicetileté války stál již na straně Habsburků a v jejich službách byl pak v letech 1625–1630 vrchním velitelem císařské armády. V jejím čele dosáhl vynikajicích úspěchů v celé Evropě, souběžně budoval své zázemí v Čechách. V rámci pobělohorských konfiskací uplatnil svůj dědický nárok na majetek vymřelého rodu Smiřických, kteří byli tehdy nejbohatším českým rodem. Albrecht z Valdštejna následně skoupil řadu dalších statků v severních a východních Čechách, z nichž vytvořil frýdlantské vévodství se sídelním městem Jičín.\n\nNa vzestupu Albrechta z Valdštejna profitovali i jeho příbuzní. Jeho bratranci Hanibal (1576–1637) a Jan Kryštof († 1655) byli v roce 1632 povýšeni do hraběcího stavu. Pokračovatelem této větve byl syn Jana Kryštofa Oktavián Ladislav (1646–1718), císařský tajný rada a místodržící Českého království, který sňatkem se svou vzdálenou příbuznou Marií Annou z Valdštejna získal jihomoravské Židlochovice. Židlochovické panství koupil v roce 1697 jeden z jeho zeťů, pozdější státní kancléř Filip Ludvík ze Sinzendorffu. Oktaviánův mladší bratr Leopold Vilém (1650–1691) vlastnil Drahenice na Příbramsku a také Rožďalovice získané v roce 1650 od linie Adama mladšího z Valdštejna. V další generaci vynikl Leopold Vilém (1677–1748), který byl vyslancem v Polsku (1728–1733) a poté dlouholetým hejtmanem v Kladsku. V roce 1760 v této linii Valdštejnové ztratili panství Rožďalovice, posledním významným členem hostinské větve byl Emanuel z Valdštejna (1716–1789), biskup v Litoměřicích. Jeho starší bratr Jan Antonín (1714–1781) dosáhl v armádě hodnosti polního zbrojmistra. Díky sňatkům tato linie nakonec přesídlila do Uher, jejím posledním potomkem byl Albrecht z Valdštejna (1832–1886).\n\nHrádecká větev má svůj název odvozen od středočeského panství Komorní Hrádek, které v roce 1556 koupil Jan mladší z Valdštejna († 1576), nejvyšší zemský sudí a nejvyšší komorník. Mimoto vlastnil i další statky, například Lovosice. Dědicem jeho majetku se stal syn Adam mladší z Valdštejna (1570–1638), který v první polovině 17. století vedle Albrechta z Valdštejna patřil k nejvýznamnějším osobnostem rodu. Přestoupil na katolickou víru a zastával řadu vysokých funkcí ve správě Českého království (nejvyšší hofmistr 1620–1627, nejvyšší purkrabí 1627–1638), zároveň se také obohatil na pobělohorských konfiskacích, i když původně byl zastáncem mírného postupu vůči povstalcům. Byl dvakrát ženatý, prostřednictvím druhé manželky Johanky ze Žerotína obohatil rodový majetek o moravská panství Židlochovice a Třebíč. V roce 1628 byl se svými syny i dalšími příbuznými povýšen do hraběcího stavu. Nejstarší syn Rudolf Maxmilián (1592–1649), který byl v letech 1637–1640 nejvyšším maršálkem Českého království, zdědil Třebíč a Židochovice. Jeho syn Jiří Adam (1627–1666) byl císařským radou a komořím, po matce pocházel z vymřelého rodu Sezimů z Ústí a po Sezimech obdržel dědičnou hodnost nejvyššího kraječe Českého království. Sňatkem jeho dcery Marie Anny získal Židlochovice vzdálený příbuzný Oktavián Ladislav z Valdštejna (1646–1718), zatímco Třebíč se stala seniorátním fideikomisem, který přecházel vždy na nejstaršího člena rodu Valdštejnů. Z dalších Adamových synů zdědil Komorní Hrádek Jan Viktorin (1616–1673), který však začal kvůli dluhům svůj majetek rozprodávat. Od jeho vnuka, olomouckého kanovníka Jana Václava z Valdštejna (1674–1722), koupil Komorní Hrádek v roce 1713 jeho vzdálený příbuzný František Josef.\n\nZ Adamových synů byl pokračovatelem rodu Maxmilián (1596–1655), který patřil k oblíbencům Ferdinanda II. a zastával vysoké funkce u císařského dvora, kde byl nejvyšším štolbou (1637–1642) a nejvyšším komorníkem (1652-1655). Byl předurčen jako univerzální dědic Albrechta z Valdštejna a po jeho smrti musel své nároky složitě obhajovat, v roce 1635 nicméně získal do dědičného vlastnictví panství Mnichovo Hradiště, Svijany, Dobrovice a Klášter Hradiště. Ze tří manželství měl početnou rodinu, dva synové měli další potomstvo.\n\nNejmladší Maxmiliánův syn Jan Bedřich (1642–1694) byl předurčen k církevní dráze, stal se postupně biskupem v Hradci Králové (1668–1675) a arcibiskupem pražským (1675-1694), proslul především jako budovatel rodové rezidence v Duchcově. Jeho starší bratr František Augustin (1628–1684) se prosadil u dvora, kde zastával funkci nejvyššího dvorského maršálka, a jako majitel seniorátního fideikomisu Třebíč inicioval přestavbu kláštera na reprezentační zámek. Další dva bratři Ferdinand Arnošt a Karel Ferdinand měli další potomstvo. Karel Ferdinand (1634–1702) se uplatnil jako vlivný diplomat, později zastával vysoké funkce u císařského dvora a získal Řád zlatého rouna. Po otci zdědil Svijany a Loučeň (1655), po nejstarším bratru Ferdinandu Arnoštovi převzal Mnichovo Hradiště (1657), na základě složitých majetkoprávních poměrů a příbuzenských vztahů vlastnil krátkodobě také další velká panství. Jako přední císařský diplomat a dvořan se ale v Čechách zdržoval jen výjimečně. Jeho jediný syn Karel Arnošt (1661–1713) byl též významným diplomatem, byl vyslancem ve Španělsku, Polsku, Francii a Portugalsku. Za války o španělské dědictví padl do francouzského zajetí, po propuštění se stal ve Vídni nejvyšším komořím a státním ministrem, obdržel také Řád zlatého rouna. Byl majitelem panství Dobrovice, Svijany a Loučeň, od roku 1708 také uživatelem výnosu seniorátnío fideikomisu Třebíč. Nechal postavit loučeňský zámek, vzhledem ke svým aktivitám se stejně jako otec v Čechách vyskytoval jen výjimečně. Zemřel bez mužského potomstva, většinu majetku převzal synovec a zároveň zeť Jan Josef.\n\nPokračování rodu zajistil Maxmiliánův nejstarší syn Ferdinand Arnošt (1622–1656), který se uplatnil jako diplomat na konci třicetileté války, poté byl v Čechách nejvyšším sudím (1651–1652) a nejvyšším komorníkem (1652–1656). Jeho syn Arnošt Josef z Valdštejna (1654–1708) byl krátce nejvyšším hofmistrem Českého království (1708), především se ale zaměřil na budování rodové domény v severních Čechách. Po otci zdědil Zvířetice, Klášter Hradiště nad Jizerou a Hrubou Skálu, od strýce Karla Ferdinanda v roce 1674 koupil Mnichovo Hradiště, později koupil Bělou pod Bezdězem (1678) a Doksy (1680), nejvýznamnějším přírůstkem bylo panství Křivoklát, které získal od Schwarzenbergů v roce 1685 za půl miliónu zlatých, a po Albrechtovi z Valdštejna byl nejbohatším členem rodu. I když inicioval stavební úpravy na různých zámcích, zásadní přestavbu renesančního sídla do podoby rodové rezidence podnikl na přelomu 17. a 18. století v Mnichově Hradišti. Ve stavebních úpravách svých sídel pokračoval i jeho syn František Josef (1680–1722), který byl nejvyšším dvorským sudím (1714–1719) a zemským hejtmanem na Moravě (1719–1720). Jako majitel otcovského dědictví a poručník svých nezletilých švagrů z rodu Černínů byl po roce 1710 správcem největšího majetku v Čechách. Pro svou reprezentaci využíval i černínské sídlo v Jindřichově Hradci, kde v roce 1712 hostil císaře Karla VI. Jeho synové František Arnošt (1706–1748) a František Josef (1709–1771) založili nové rodové linie, mnichovohradištskou a duchcovskou.\n\nJan Josef z Valdštejna (1684–1731), mladší syn Arnošta Josefa, se stal univerzálním dědicem pražského arcibiskupa Jana Bedřicha z Valdštejna a po jeho smrti získal Duchcov a Litvínov (1694). Po otci zdědil Křivoklát a Nižbor (1708), na svých statcích podporoval podnikání (textilní výroba v Litvínově) a jako zadavatel stavebních zakázek angažoval přední architekty. Stěžejní část jeho majetku (Křivoklát, Nižbor) zdědila dcera Marie Terezie (1707–1756), provdaná za knížete Josefa Fürstenberga, další rodové statky Mnichovo Hradiště a Duchcov zdědili synovci František Arnošt a František Josef, zakladatelé mnichovohradištské a duchcovké větve.\n\nMnichovohradištskou větev založil František Arnošt (1706–1748), který zdědil Mnichovo Hradiště, Bělou pod Bezdězem a Doksy. Protestoval proti tomu, aby jeho mladší bratr František Josef zdědil Duchcov, nakonec se ale spokojil s finančním vyrovnáním ve výši 116 000 zlatých (1732). Nástupcem Františka Arnošta byl syn Vincenc (1731–1797), který císařským majestátem v roce 1758 obdržel právo užívat jméno vymřelého spřízněného rodu pánů z Vartenberka (od roku 1758 tedy hrabě \"z Valdštejna-Vartenberka\"). V další generaci Arnošt Filip (1764–1832) koupil hrad Bezděz z majetku zrušeného emauzského kláštera (1797). Sňatkem s Marií Antonií Desfoursovou spříznil s chudenickou větví Černínů z Chudenic a jejich syn Kristián (1794–1858) pak v roce 1816 po Černínech zdědil rozsáhlý majetek v západních Čechách (Nebílovy, Šťáhlavy, Chocenice). Kristián byl c.k. tajným radou, komořím a prezidentem Národního muzea. Jeho dědic Arnošt František (1821–1904) získal Řád zlatého rouna a dědičné členství v rakouské panské sněmovně, kromě rozsáhlých statků v severních Čechách vlastnil také majetek v Uhrách. Kromě těžby uhlí v severních Čechách založil slévárnu v Plzni, kterou od něj v roce 1866 koupil Emil Škoda, stál také u zrodu České severní dráhy. Arnošt František byl ženatý se dvěma princeznami z rodu Schwarzenbergů (Anna Marie z orlické větve, 1830–1849; Marie Leopoldina z hlubocké větve, 1833–1909). Pokračovatelem rodu byl c.k. tajný rada a komoří Arnošt Karel (1849–1913), který kromě otcovského dědictví převzal navíc majetek vymřelé duchcovské linie. Díky tomu počátkem 20. století patřil mezi nejbohatší šlechtice v Čechách a patřil mu majetek převážně v severních Čechách o rozloze 50 000 hektarů půdy. Po jeho bezdětné smrti převzal dědictví mladší bratr Adolf Arnošt (1868–1932), za nějž do struktury rodového majetku zasáhla první pozemková reforma. Posledním držitelem českých statků byl Karel Arnošt (1897–1985), jemuž byly všechny majetky zabaveny v roce 1945 na základě Benešových dekretů. Jeho syn Arnošt (1925–2019), narozený v Doksech, žil v Rakousku, ale po roce 1989 se často vracel do Čech a vedl také několik restitučních sporů o zestátněný majetek, vesměs neúspěšných. Současným představitelem rodu je Karl Albrecht Waldstein-Wartenberg (* 1958), který má další potomstvo.\n\nVedlejší linii mnichovohradištské větve založil podplukovník Emanuel František (1770–1803), který padl za napoleonských válek. Jeho syn Vincenc (1800–1867) byl c.k. komořím a jako věřitel pražského měšťana Ignace Stefana získal v roce 1829 panství Proseč-Obořiště, později byl také uživatelem seniorátního fideikomisu Třebíč. Jeho přímé potomstvo vymřelo v roce 1902, zámek Proseč-Obořiště mezitím koupila rodina Wenzelů ze Sternbachu. Dodnes žije potomstvo Emanuelova mladšího syna, c.k. komořího a nadporučíka Adama z Valdštejna (1803–1849). Jeho vnuk Josef (1836–1929) byl c.k. tajným radou, komořím, doživotním členem rakouské panské sněmovny a posledním uživatelem seniorátního fideikomisu Třebíč. Po zániku monarchie a vzniku Československa byl zrušen institut fideikomisu, Josef ale udržel velkostatek Třebíč a také zde zemřel. Posledním majitelem Třebíče byl Emanuel z Valdštejna (1911–1979), který v roce 1935 vyplatil svého staršího bratra Josefa. V roce 1945 byl třebíčský velkostatek zestátněn a potomstvo této rodové linie žije dnes převážně v Rakousku.\n\nZakladatelem duchcovské větve byl František Josef z Valdštejna (1709–1771), který po strýci Janu Josefovi zdědil Duchcov, Horní Litvínov, Hrubou Skálu, Loučeň a Svijany, po otci zdědil Komorní Hrádek, který však prodal v roce 1733. Naopak přikoupil Sychrov (1740) a sňatkem s Marií Josefou z Trauttmansdorffu získal Litomyšl. Litomyšl se stala dědickým podílem pro mladšího syna Jiřího Kristiána (1743–1791), který navzdory vysokému zadlužení panství přistoupil k rozsáhlým barokním úpravám litomyšlského zámku. Duchcov s dalšími statky zdědil jeho starší bratr Emanuel Filibert (1731–1775), který byl tajným radou a komořím, oženil se s princeznou Marií Annou z Lichtenštejna (1738–1814). Měli spolu čtyři syny, kteří všichni zemřeli bez dalšího potomstva, po smrti posledního z nich Ferdinanda Arnošta (1762–1823) přešel Duchcov na potomstvo Jiřího Kristiána. Krátce předtím byla vleklá finanční krize duchcovské větve vyřešena prodejem panství Sychrov a Svijany, které v roce 1820 za 600 000 zlatých koupil francouzský emigrant kníže Kamil Rohan. V roce 1821 byla pak prodána i Hrubá Skála a jejím novým majitelem se stal úspěšný pražský podnikatelský rod Lexů z Aehrenthalu.\n\nPokračovatelem rodu byl Jiří Josef (1768–1825), za nějž byla dvakrát na Litomyšl uvalena nucená správa (1791–1802 a 1819–1820). V roce 1823 po svých bratrancích zdědil Duchcov a Litvínov, mimoto také finanční hotovost získanou předchozím prodejem Sychrova a Hrubé Skály. Zlepšená ekonomická situace umožnila dalšímu držiteli Antonínovi z Valdštejna (1793–1848) přikoupit v roce 1831 Brandýs nad Orlicí. Antonínův nejstarší syn Jiří (1818–1854) se oženil s dcerou svého lesníka Antonií Boudovou (1827–1901), která po manželově předčasné smrti spravovala majetek za nezletilé syny; v roce 1855 prodala Brandýs nad Orlicí. Mladší syn Antonín II. (1826–1867) zdědil Litomyšl, kterou byl nucen prodat r. 1855 ve veřejné dražbě. Antonii Boudové se později podařilo zakoupit velkostatek Liblice (1863), který pak přešel na dceru Kristianu (1854–1927), provdanou Thun-Hohensteinovou. Posledním potomkem duchcovské větve byl hrabě Jiří z Valdštejna (1875–1901), který zahynul při lovu v Indii. Velkostatky Duchcov a Litvínov přešly dědictvím na mnichovohradištskou větev.\n\nKromě výše uvedených větví přetrvalo do 18. století ještě několik dalších linií, které se prosadily méně významně. Jednu z nich představovalo potomstvo královnina hofmistra Hynka z Valdštejna († 1482), který vlastnil Krupku. Z jeho potomstva pocházel císařský číšník Adam starší z Valdštejna († 1615), který koupil Žehušice a díky manželství s Veronikou Trčkovou z Lípy měl jejich syn Burian Ladislav (1598–1645) nárok na Opočno. V souvislosti s vraždou Albrechta z Valdštejna byl majetek Trčků zkonfiskován a Burian Ladislav za složitých poměrů získal z trčkovského majetku alespoň panství Světlá nad Sázavou se čtyřiceti vesnicemi. V následující generaci museli potomci Žehušice i Světlou prodat, Burianův syn Bertold Vilém (1640–1724) byl dlouholetým hejtmanem hradeckého kraje (1695–1712) a po své manželce zdědil panství Lázně Bělohrad, kde zahájil stavbu zámku podle projektu J. B. Santiniho. Zámek byl dokončen až za jeho neteře Marie Barbory, provdané za nejvyššího purkrabího Jan Arnošt Schaffgotsch.\n\n\nNejprve měli jako ostatní rody pocházející z rozrodu Markvarticů lva, později přijali čtvrcený štít, ve kterém se střídali zlatí a modří lvi v opačně zbarvených polích. Později lvům přidali na hlavy korunky. Adam z Valdštejna v roce 1621 obdržel doprostřed štítu císařského orla, který drží ve spárech kotvu a palmovou ratolest. V roce 1758 přidali ještě erb Vartenberků.\n\n\"Následující přehled nezahrnuje majetek Albrechta z Valdštejna, pokud nezůstal v následujícím vlastnictví jeho příbuzných\"\n\nBělá pod Bezdězem (1679–1945)\n\nBělské panství vlastnili v předbělohorském období Berkové z Dubé, jimž byl majetek zkonfiskován po roce 1620. V roce 1622 koupil Bělou za třetinu odhadní ceny Albrecht z Valdštejna, který panství začlenil do svého frýdlantského vévodství a dokončil výstavbu zámku zahájenou již v 16. století rodem Berků. Po konfiskaci majetku Albrechta z Valdštejna vlastnili Bělou Carettové, od nichž panství v roce 1679 koupil Arnošt Josef z Valdštejna. Za něj proběhla barokní úprava zámku, který sice v 18. století sloužil jako manufaktura, později byl ale opět panským sídlem. Za Kristiána z Valdštejna byl zámek postoupen pro zřízení lesnického učiliště, později zde byly byty zaměstnanců velkostatku. Bělá patřila až do roku 1945 k největším majetkům Valdštejnů, koncem 19. století patřilo k velkostatku více než 11 000 hektarů půdy.\n\nBezděz (1622–1634, 1797–1932)\n\nHrad Bezděz získal jako konfiskát po Václavu Bohuchvalovi Berkovi z Dubé Adam mladší z Valdštejna (1622), který jej vzápětí postoupil svému vlivnějšímu příbuznému Albrechtovi z Valdštejna. Bezděz se stal součástí frýdlantského vévodství, po zavraždění Albrechta z Valdštejna přešel do majetku emauzského kláštera. Po zrušení kláštera koupil hrad v roce 1797 Arnošt Filip z Valdštejna, který byl již majitelem sousedního panství Bělá pod Bezdězem. Valdštejnové v 19. století zpřístupnili hrad veřejnosti, za první republiky jej předali do správy Klubu českých turistů.\n\nBrandýs nad Orlicí (1831–1855)\n\nPanství Brandýs nad Orlicí koupil v roce 1831 hrabě Antonín z Valdštejna (1793–1848) z duchcovské větve rodu. Akvizici podnikl v době soustavné finanční krize této rodové větve, nicméně po získání jistých prostředků po prodeji Hrubé Skály s Valdštejnem a Svijan se Sychrovem. Antonínova snacha Antonie Boudová (1827–1901) jako správkyně majetku nezletilých synů nakonec svolila k veřejné dražbě, v níž byl v roce 1855 prodán Brandýs a také jedno z hlavních rodových sídel Litomyšl.\n\nDobrovice (1545–1731)\n\nDobrovici (původně Dobroviceves) na Mladoboleslavsku získal v roce 1545 sňatkem Jindřich z Valdštejna, později zde byl vystavěn renesanční zámek. Kolem Dobrovice bylo během let soustředěno poměrně velké panství, k němuž patřilo 21 vesnic. Po Bílé hoře byl majetek zkonfiskován Hynkovi z Valdštejna a panství získal Albrecht z Valdštejna, který je vzápětí předal svému příbuznému Adamu mladšímu z Valdštejna. Ten přikoupil sousední Vinařice a dobrovické panství se stalo jedním z největších celků v boleslavském kraji. Po smrti Jana Josefa z Valdštejna (1684–1731) přešla Dobrovice spolu s Křivoklátem na jeho dceru Marii Terezii (1707–1756), provdanou Fürstenbergovou.\n\nDoksy (1622–1634, 1680–1945)\n\nPanství Doksy byly jako konfiskát po Václavu Bohuchvalovi Berkovi z Dubé v roce 1622 začleněny do frýdlantského vévodství Albrechta z Valdštejna, po jeho smrti v roce 1634 je za zásluhy obdržel jeden z jeho vrahů Walter Butler. Od jeho dědiců koupil Doksy v roce 1680 Arnošt Josef z Valdštejna, který cílevědomě budoval rodovou doménu v severních Čechách. Zámek v Doksech se stal občasným sídlem rodu a byl průběžně upravován, k velkostatku koncem 19. století patřilo 8 864 hektarů půdy. Spolu s dalším valdštejnským majetkem byly Doksy zestátněny v roce 1945.\n\nDuchcov (1642–1922)\n\nSeveročeské panství Duchcov připadlo Valdštejnům sňatkem Polyxeny Marie Talmberka, která se jako vdova po Františku Josefovi z Lobkovic v roce 1642 podruhé provdala za Maxmiliána z Valdštejna. Maxmiliánův syn, pražský arcibiskup Jan Bedřich z Valdštejna (1642–1694), povolal architekta J. B. Matheye k přestavbě duchcovského zámku, která probíhala od roku 1675. K výzdobě zámku a jeho okolí byli za Jana Bedřicha a jeho dědice Jana Josefa přizváni významní umělci (V. V. Reiner, F. M. Brokoff). S duchcovským zámkem je později spojen pobyt slavného Casanovy, v této době byl Duchcov majetkem duchcovské větve, která vymřela v roce 1901. Velkostatek Duchcov zahrnoval tehdy 9 746 hektarů půdy.\n\nHrubá Skála (1622–1821)\n\nHrad Hrubá Skála patřil k nejstarším sídlům Valdštejnů, prokazatelně se zde připomíná Hynek z Valdštejna v roce 1353. Po smrti jeho bratra Jaroslava přecházelo panství na další majitele, delší dobu bylo ve vlastnictví Smiřických. Nároky na dědictví Smiřických spojených se stavovským povstáním uplatnil Albrecht z Valdštejna, který Hrubou Skálu začlenil do svého frýdlantského vévodství. Po jeho vraždě obhájil nárok na Hrubou Skálu jeho vzdálený příbuzný Maxmilián z Valdštejna. Hrubá Skála se později stala majetkovou základnou pro duchcovskou větev, k hruboskalskému panství patřily mimo jiné Trosky. Spolu s dalšími statky byla Hrubá Skála prodána v rámci snahy o oddlužení duchcovské rodové linie. Hrubou Skálu koupili v roce 1821 Lexové z Aehrenthalu, teprve za jejich éry byl zámek novogoticky přestavěn.\n\nChocenice (1816–1945)\n\nStatek Chocenice na Plzeňsku byl od 18. století administrativně spojen s panstvím Nebílovy, ale jako správní jednotka zůstal samostatný až do roku 1945. Chocenický zámek vzniklý přestavbou tvrze koncem 17. století sloužil pro potřeby správy statku. Spolu s nebílovským panstvím jej Valdštejnové zdědili v roce 1816 po vymřelé linii chudenické větve Černínů. Ke statku Chocenice patřilo bezmála 2 000 hektarů půdy.\n\nKomorní Hrádek (1556–1733)\n\nKomorní Hrádek koupil v roce 1556 původně jako nevelký statek nejvyšší zemský sudí Jan mladší z Valdštejna († 1576), který dokončil stavbu renesančního zámku a přikupoval další statky. Od Komorního Hrádku nesla název tzv. hrádecká větev Valdštejnů, jejímž pokračovatelem byl Adam mladší z Valdštejna. Ten v pobělohorských konfiskacích získal řadu dalších panství, ale Komorní Hrádek zůstal jeho hlavním sídlem a v roce 1630 byla přistavěna raně barokní část zámku. K hrádeckému panství dočasně patřil také majetek bývalého sázavského kláštera, který získal Adam mladší od císaře Rudolfa II. v roce 1611. V dalších generacích se zadlužené panství začalo rozpadat a v roce 1663 Jan Viktorin z Valdštejna prodal benediktinům i Sázavu pro obnovu kláštera. Vláda Valdštejnů na Hrádku skončila v roce 1733, kdy panství koupil říšský vicekancléř hrabě Jan Adolf Metsch (po něm následovala rodina Khevenhüller-Metsch).\n\nKřivoklát (1685–1731)\n\nKoupě panství Křivoklát Arnoštem Josefem z Valdštejna v roce 1685 vyvolala ve své době značnou pozornost, protože šlo o významný přesun korunního majetku do soukromého vlastnictví. Arnošt Josef za 3 města, 54 vesnic, 4 hrady a 2 zámky bezmála půl miliónu zlatých (majetek získal od dosavadního zástavního držitele knížete Ferdinanda ze Schwarzenbergu). Na křivoklátském panství nechal barokně přestavět zámky Nižbor a Krušovice. Po smrti Jana Josefa z Valdštejna zdědila Křivoklát se všemi připojenými statky (Krušovice, Nižbor, Lány, Nové Strašecí) jeho dcera Marie Terezie (1707–1756), provdaná za knížete Josefa Viléma z Fürstenbergu.\n\nLány (1685–1731)\n\nV 17. století patřily Lány pod panství Křivoklát, které v roce 1685 koupil Arnošt Josef z Valdštejna. Lánský zámek v té době neměl svou nynější podobu, jednalo se o menší lovecký letohrádek, který byl rozšířen až po roce 1730 za Jana Josefa z Valdštejna. V srpnu 1723 zde během své pražské korunovace pobýval císař Karel VI. Lány spolu s Křivoklátem přešly po roce 1731 sňatkem na knížecí rod Fürstenbergů.\nLázně Bělohrad (1669–1724)\n\nPanství s deseti vesnicemi a pěti hospodářskými dvory koupila v roce 1669 Kateřina z Valdštejna od Lamboyů. Její manžel Bertold Vilém později zahájil stavbu zámku (1720) dokončenou až za následujících majitelů Schaffgotschů.\nLitomyšl (1753–1855)\n\nPanství Litomyšl patřilo duchcovské větvi Valdštejnů sto let a s 80 vesnicemi bylo jedním z největších majetků rodu, zároveň se zde ale Valdštejnové trvale potýkali s finančními problémy. Panství převzala Marie Františka Valdštejnová, rozená Trauttmansdorffová (1704–1757), v roce 1753 po svém otci Františku Václavovi z Trauttmansdorffu. Tehdy bylo panství zatížené dluhy ve výši třičtvrtě miliónu zlatých. Valdštejnové se střídavými úspěchy snažili zlepšit hospodářskou situaci, zároveň se ale nechtěli vzdát luxusního života u dvora ve Vídni i v Litomyšli, kde například nechali zřídit zámecké divadlo. Na přelomu 18. a 19. století byla na velkostatek dvakrát uvalena vnucená správa, nepomohl ani odprodej Hrubé Skály a Sychrova v letech 1820–1821. Velkostatek Litomyšl byl nakonec v roce 1855 prodán ve veřejné dražbě, koupili jej Thurn-Taxisové, majitelé sousedního Košumberka a Rychmburka. Úřední odhad panství byl vyčíslen na dva a půl miliónu zlatých, kvůli dluhovému zatížení ale Maxmilián Thurn-Taxis zaplatil o třičtvrtě miliónu méně.\n\nLoučeň (1622–1731)\n\nLoučeň spolu s dalšími statky zkonfiskované Berkům z Dubé koupil v roce 1622 za podhodnocený odhad Adam mladší z Valdštejna. Jeho pravnuk Karel Arnošt z Valdštejna, ačkoliv vázán diplomatickou službou v zahraničí, přistoupil k přestavbě loučeňské tvrze na barokní zámek. Loučeň spolu s Dobrovicí přešla v 18. století sňatkem na rod Fürstenbergů.\n\nMnichovo Hradiště (1622–1945)\n\nPanství Mnichovo Hradiště bylo jedním z významných center majetku Valdštejnů od třicetileté války až do roku 1945. Jako konfiskát po Budovcích získal Mnichovo Hradiště a Klášter Hradiště nad Jizerou v roce 1622 Albrecht z Valdštejna, který je koupil za 334 000 zlatých. Tyto statky začlenil do svého frýdlantského vévodství, ale již v roce 1624 je jako léno postoupil Maxmiliánovi z Valdštejna. Ten nakonec po vraždě Albrechta z Valdštejna získal Mnichovo Hradiště do dědičného vlastnictví. Po budování kapucínského kláštera a požáru zámku ve Zvířeticích přistoupili Valdštejnové také ke stavbě nového reprezentačního sídla. Zámek v Mnichově Hradišti vznikl v letech 1695–1697 podle projektu M. A. Canevalla. Další generace Valdštejnů obohatily zámek o hodnotné umělecké sbírky, v roce 1833 se v Mnichově Hradišti sešli rakouský císař František I., ruský car Mikuláš I. a pruský korunní princ Bedřich Vilém. Koncem 19. století patřilo k velkostatku Mnichovo Hradiště 7 461 hektarů půdy. V kapli sv. Anny poblíž zámku jsou dnes uloženy ostatky Albrechta z Valdštejna.\n\nNový Berštejn (1810–1945)\n\nPanství Dubá se zámkem Nový Berštejn získal jako konfiskát Adam mladší z Valdštejna po Bercích z Dubé v roce 1622. Krátce nato převzal Dubou Albrecht z Valdštejna a začlenil je do svého frýdlantského vévodství. Po generalissimově smrti obdržel Nový Berštejn darem jeden z jeho vrahů Walter Butler. Po rodině Butlerů vlastnili panství Sweerts-Sporckové a od Barbory Sweerts-Sporckové je v roce 1810 koupil Arnošt z Valdštejna (1764–1832) a rozšířil tak rodovou doménu západně od Doks. Za Valdštejnů došlo během 19. století k pseudobarokní úpravě zámku. K velkostatku patřilo 2 874 hektarů půdy, během první pozemkové reformy jej získal Tomáš Maglić, obchodní ředitel Škodových závodů.\n\nRožďalovice (1622–1760)\n\nPanství Rožďalovice s městem a čtyřmi vesnicemi koupil jako konfiskát po Křineckých z Ronova v roce 1622 za 58 000 zlatých Albrecht z Valdštejna, krátce nato je od něj získal Adam mladší z Valdštejna. Renesanční zámek neznámé datace se stal sídlem tzv. rožďalovické větve Valdštejnů, kteří zde sídlili do roku 1760. Součástí rožďalovického panství byl také statek Dětenice, který od roku 1672 vlastnil samostatně Oktavián Ladislav z Valdštejna. Po něm Dětenice zdědil jeho zeť polní maršál kníže Karel Batthyány, který je prodal Clam-Gallasům. Clam-Gallasové koupili i Rožďalovice a teprve za jejich éry byly zámky v Rožďalovicích a Dětenicích přestavěny do současné podoby.\n\nStránov (1864–1917)\n\nStatek Stránov koupila v roce 1864 od Bedřicha Neupauera hraběnka Marie Leopoldina Valdštejnová, rozená Schwarzenbergová (1833–1909). K velkostatku patřilo 725 hektarů půdy a jeho hodnota byla 340 000 zlatých. Marie Leopoldina nechala zámek v letech 1890-1894 přestavět v novorenesančním slohu podle návrhu Josefa Schulze. V roce 1917 koupil Stránov generální ředitel Škodových závodů Josef Šimonek.\nSvijany (1622–1820)\n\nPřed Bílou horou vlastnil svijanské panství významný představitel stavovského povstání Jáchym Ondřej Šlik (1569–1621). Po jeho popravě získal svijanské panství Albrecht z Valdštejna, který usiloval o koncentraci majetku v severovýchodních Čechách. Od něj dostal Svijany Maxmilián z Valdštejna, který Svijany udržel i po Albrechtově pádu v roce 1634. K panství Svijany tehdy patřilo půl města Turnova a 41 vesnic, jednalo se tedy o značně rozsáhlý majetek, v roce 1740 k němu Valdštejnové navíc přikoupili sousední Sychrov. Svijanská tvrz byla za Valdštejnů postupně přestavěna na zámek, který byl však jen sídlem správy panství. V rámci pokusů o oddlužení duchcovské větve Valdštejnů byly Svijany se Sychrovem prodány a v roce 1820 obě panství za 650 000 zlatých koupil francouzský emigrant kníže Kamil Rohan.\n\nSychrov (1740–1820)\n\nPanství Sychrov koupil v roce 1740 František Josef z Valdštejna (1709–1771) z duchcovské větve rodu. Sychrov získal od Lamottů z Frintroppu a připojil je k sousednímu panství Svijany. V Sychrově byl v té době barokní zámek z konce 17. století, ale Valdštejnové zde nesídlili, protože měli k dispozici honosnější sídla v Duchcově nebo v Litomyšli. Pozdější novogotická přestavba Sychrova proběhla až za knížat Rohanů, kteří svijanské panství koupili v roce 1820 za 650 000 zlatých.\n\nŠťáhlavy (1816–1945)\n\nPanství Šťáhlavy na Plzeňsku bylo hlavní součástí dědictví po vymřelé chudenické větve Černínů z Chudenic, které v roce 1816 převzal Kristián z Valdštejna (1794–1858). Poblíž Šťáhlav se nacházel lovecký zámek Kozel, který Valdštejnové příležitostně využívali. Naopak hodnotný zámek Nebílovy zůstal zcela stranou jejich zájmu, součástí šťáhlavského panství byly také zříceniny hradů Radyně a Lopata. Koncem 19. století patřilo ke šťáhlavskému velkostatku 5 790 hektarů půdy. Po vzniku Československa zříceninu v Radyni odkoupilo město Plzeň, aby ji zpřístupnilo veřejnosti (1920). Spolu s dalším majetkem mnichovohradištské linie Valdštejnů byly Šťáhlavy zestátněny v roce 1945. Zámky Kozel a Nebílovy jsou dnes ve správě Národního památkového ústavu a přístupné veřejnosti.\n\nTřebíč (1628–1945)\n\nPanství Třebíč získal v roce 1628 Adam mladší z Valdštejna od svého příbuzného Karla staršího ze Žerotína. Za Adamova vnuka Františka Augustina došlo k barokní přestavbě zámku (1666–1684). Třebíčské panství se stalo seniorátním fideikomisem, což znamenalo, že jej měl dědit vždy nejstarší z Valdštejnů. Institut seniorátního fideikomisu byl v Čechách využívaný jen zřídka a právě v případě široce rozvětveného valdštejnského rodu se ukázala jeho nepraktičnost, protože během 17. a 18. století došlo k několika soudním sporům o třebíčské panství. Prokazování stáří případného adepta na dědictví bylo složité a nárok na Třebíč několikrát uplatnil nikoli nejstarší, ale nejbohatší a nejvlivnější z Valdštejnů. Panství Třebíč až do roku 1945 patřilo k největším pozemkovým celkům ve vlastnictví Valdštejnů a před zánikem monarchie k velkostatku patřilo přibližně 4 500 hektarů půdy.\n\nVinařice (1622–1731)\n\nVinařice na Mladoboleslavsku koupil jako konfiskát po Cetenských z Cetně Adam mladší z Valdštejna a připojil je k sousednímu panství Dobrovice. Ve Vinařicích nechal Adam mladší postavit poměrně rozsáhlý zámek v pozdně renesančním stylu, prosadil také změnu názvu na Nový Valdštejn, což se však neujalo. Spolu s dobrovickým panstvím přešly Vinařice v roce 1731 na spřízněný rod Fürstenbergů.\n\nValdštejn (1620–1821)\nHrad Valdštejn je původním sídlem rodu, byl postaven někdy ve třetí čtvrtině 13. století, kdy rozvětvená rodina Markvarticů začala ovládat celé Pojizeří a jedna linie podle vystavěného hradu přijala jméno z Valdštejna. Koncem 14. století přešel Valdštejn do majetku spřízněného rodu Vartenberků. Po dalším střídání majitelů vlastnili Valdštejn Smiřičtí ze Smiřic, na jejichž dědictví po Bílé hoře uplatnil nárok Albrecht z Valdštejna. Od něj Valdštejn získal Maxmilián z Valdštejna, tehdy byl hrad již zříceninou a centrem panství byla sousední Hrubá Skála. V době oživeného zájmu o hradní zříceniny v 18. století nechali Valdštejnové postavit most ozdobený sochami světců. Hrubá Skála spolu s Valdštejnem padla za oběť obrovskému zadlužení duchcovské větve Valdštejnů a v roce 1821 panství koupili Lexové z Aehrenthalu.\nZvířetice (1623–1945)\nPanství Zvířetice původně koupil jako konfiskát Albrecht z Valdštejna v roce 1623, krátce nato je ale postoupil svému vzdálenému příbuznému Maxmiliánovi z Valdštejna. Honosný zvířetický zámek přestal v 17. století plnit funkci panského sídla, protože dvakrát vyhořel, do roku 1945 ale zůstal součástí velkostatku Mnichovo Hradiště.\n\nŽidlochovice (1616–1697)\n\nPanství Židlochovice na jižní Moravě koupil v roce 1616 Adam mladší z Valdštejna z pozůstalosti bezdětného Jana Diviše ze Žerotína, s nímž byl vzdáleně spřízněn. K židlochovickému panství tehdy patřilo jedno město, 4 městečka a 11 vesnic. Adam mladší v roce 1617 v Židlochovicích hostil císaře Matyáše s celým dvorem, jinak se zde ale Valdštejnové příliš nezdržovali. V roce 1697 přešlo panství dědictvím na spřízněný rod Sinzendorffů a teprve za nich došlo k barokní přestavbě zámku.\n\n\n\n"}
{"id": "299732", "url": "https://cs.wikipedia.org/wiki?curid=299732", "title": "Davidson Black", "text": "Davidson Black\n\nProfesor Davidson Black, FRS (člen Královské společnosti) (25. července 1884 Toronto – 15. března 1934 Peking; v Číně známý jako 步達生) byl kanadský paleoantropolog. Nejznámější je díky svému popisu sinantropa. Byl předsedou Geologického průzkumu Číny.\n\nUž od mládí se zajímal o zkameněliny. Rovněž se přátelil s Indiány (o mnoho let později během vykopávek v Číně jako jeden z mála bělochů respektoval svoje čínské spolupracovníky a pomocníky a neprojevoval žádné rasové předsudky, což mu přineslo jejich obdiv a lásku; po jeho smrti mu chodili klást na hrob květiny. Rovněž zastával názor, že čínské nálezy by měly zůstat v zemi, kde byly objeveny). V roce 1906 získal doktorát z medicíny a pokračoval studiem srovnávací anatomie. V roce 1913 se oženil s Adenou Nevittovou, která jej doprovázela na všech cestách. Obě jejich děti, syn (nar. 1921) a dcera (nar. 1925) se narodily v Číně. V roce 1914 strávil půl roku v Manchester v Anglii jako pomocník australského neurologa a anatoma Sira Graftona Elliota Smithe, který v té době studoval Piltdownského člověka. Tím začal Blackův zájem o lidskou evoluci.\n\nV roce 1919 odjel do Pekingu, kde na univerzitě přednášel neurologii a embryologii. Začal se zajímat o fosílie z Čou-kchou-tienu. Podle jednoho zubu roku 1927 popsal nový druh fosilního člověka pod jménem \"Sinanthropus pekinensis\" (dnes \"Homo erectus pekinensis\"). Tento zub nosil v přívěsku na krku. Rockefellerova nadace mu na základě jediného zubu odmítla poskytnout grant; tento grant – ve výši 80,000 dolarů – dostal Black až následujícího roku, kdy byly nalezeny další zuby, dolní čelist a fragmenty lebky. Umožnil mu zřízení Výzkumné laboratoře třetihor. První lebku nalezl následujícího roku Pchej Wen-čung a následovaly další nálezy, které Black horlivě studoval. V roce 1934 byl hospitalizován kvůli problémům se srdcem; ihned po propuštění se však vrhl znovu do práce. Zemřel v noci za svým psacím stolem, v ruce lebku sinantropa. Bylo mu 49 let.\n\nNa jeho počest je pojmenován \"Gigantopithecus blacki\".\n\n\n"}
{"id": "299736", "url": "https://cs.wikipedia.org/wiki?curid=299736", "title": "David Peterson", "text": "David Peterson\n\nDavid Robert Peterson (* 28. prosince 1943, Toronto, Ontario, Kanada) je bývalý kanadský politik.\n\nOd 26. června 1985 do 1. října 1990 byl premiérem Ontaria. Stal se prvním Liberálem, který byl zvolen jako premiér Ontaria, po 42 letech.\n"}
{"id": "299737", "url": "https://cs.wikipedia.org/wiki?curid=299737", "title": "Yaphet Kotto", "text": "Yaphet Kotto\n\nYaphet Kotto (15. listopadu 1939, Harlem, New York, USA), rodným jménem Yaphet Frederick Kotto a znám také jako Yaphet Cotto, je americký herec.\n\n\n"}
{"id": "299742", "url": "https://cs.wikipedia.org/wiki?curid=299742", "title": "Udžicuna Hódžó", "text": "Udžicuna Hódžó\n\nUdžicuna Hódžó (: 北条氏綱, \"Hódžó Udžicuna\"; 1487 – 10. srpna 1541) byl vůdcem japonského pozdního klanu Hódžó z Odawary.\n\nByl synem Sóuna Hódžó, zakladatele klanu. Po svém otci se stal druhým vůdcem svého klanu a pokračoval v jeho expanzivní politice ve snaze ovládnout region Kantó. V roce 1524 dobyl na Tomookim Uesugim hrad Edo (v té době ještě málo významný). Tím rozpoutal 17 let trvající konflikt mezi klany Hódžó a Uesugi o nadvládu nad Kantó. Válečná štěstěna se střídavě přikláněla na jednu a na druhou stranu až nakonec v roce 1537 Udžicuna dobyl hrad Kawagoe, při jehož obraně zahynul Tomooki Uesugi. Následně Udžicuna obrátil svou pozornost k provincii Šimósa, kde se proti němu postavili Jošiaki Ašikaga a Jošitaka Satomi a v bitvě u Kónodai v roce 1538 Udžicuna spojené armády svých rivalů porazil.\n\nV roce 1541 Udžicuna umírá, když před tím předal vládu svému synovi Udžijasuovi.\n"}
{"id": "299744", "url": "https://cs.wikipedia.org/wiki?curid=299744", "title": "Agostino Veneziano", "text": "Agostino Veneziano\n\nAgostino Veneziano původním jménem Agostino de' Musi (asi 1490 Benátky – asi 1540 Řím) byl italský renesanční rytec.\nVyučil se v Benátkách a zpočátku (1512 až 1514) kopíroval reprodukce Albrechta Dürera a Giulia Campagnola. Poté začal tvořit vlastní díla. V letech 1515 až 1516 pobýval ve Florencii a po přesídlení do Říma pracoval v dílně Marcantonia Raimondiho, kde patřil k nejvýznamnějším rytcům až do roku 1527 (Sacco di Rome). Většina Agosinových desek byla uchráněna konfiskace a roztavení vojáky Karla V. a byla v dalších letech opět použita. Agostino se vrátil do Benátek . Navštívil Mantovu a Florencii a v letech 1531 až 1536 opět pracoval v Římě. Zde pravděpodobně i zemřel.\nPřestože většina jeho prací nese jeho monogram, existují sporné, neoznačené případy. Například jeho nejznámější tisk \"Lo stregozzo\" (Kouzelníci), extravagatní fantazie vymykající se jeho tvorbě. U některých děl je spor o autorství mezi ním a Campagnolou nebo mezi ním a Raimondim (ale i jinými).\nJeho tisk známý jako \"Lezci\" (1521) zachycuje část kartonu nakresleného Michelangelem pro rozsáhlou malbu \"Bitva u Cascina\" pro Palazzo Vecchio ve Florencii (která nebyla nikdy dokončena). Vytvořil velkou sérii s příběhem Psyché na námět Michaela Coxcie.\nJeho kariéra se po Sacco di Rome už nevrátila na původní úroveň. Vytvářel reprodukce děl Raffaela, Giulia Romana a dalších, občas dělal nové verze svých starších děl. V posledním římském období vytvářel série tisků antických váz, které byly prvními příklady obrazů starožitností.\n\nPassavant Agostinovi přisuzuje 188 tisků, ale dle nových průzkumů konečný počet bude pravděpodobně vyšší. 144 z nich je podepsáno jeho monogramem.\n"}
{"id": "299745", "url": "https://cs.wikipedia.org/wiki?curid=299745", "title": "Franz Weidenreich", "text": "Franz Weidenreich\n\nFranz Weidenreich (7. června 1873, Edenkoben, Německo – 11. července 1948, New York) byl německý anatom a fyzický antropolog, který studoval lidskou evoluci. Vystudoval univerzitu ve Štrasburku (který tehdy patřil Německu) kde získal doktorát roku 1899. Byl profesorem na tamní univerzitě, jakož i na univerzitách v Heidelbergu a hostujícím profesorem na univerzitě v Chicagu.\n\nWeidenreich byl vynikající odborník. Piltdownského člověka prohlásil za podvrh třicet let před oficiálním odhalením (jako anatom poznal že lebka je lidská a čelist patří opici). Rovněž studoval sinantropa. Přejmenoval také druh \"Gigantopithecus blacki\" na \"Giganthropus blacki\", přičemž vycházel z domněnky, že \"Gigantopithecus\" byl obřím předchůdcem člověka – toto pojmenování však není přijímáno, protože vychází z teorie odporující Deperetovu zákonu (rovněž známému jako Copeovo pravidlo), který stanoví že u nelétajících živočichů se v přímých evolučních řadách tělesná velikost nezmenšuje, ale naopak zvětšuje (Mazák, 1986).\n\n"}
{"id": "299747", "url": "https://cs.wikipedia.org/wiki?curid=299747", "title": "Slánská hora", "text": "Slánská hora\n\nPřírodní památka Slánská hora (330,1 m) tvoří výraznou přírodní dominantu města Slaný v okrese Kladno. Nachází se v geomorfologickém celku Pražská plošina a je spolu s Vinařickou horou nejjižnějším výběžkem sopečné činnosti Českého středohoří.\n\nHora se tyčí zhruba 70 metrů nad údolí Červeného potoka, které ji odděluje od západněji položeného centra města. Území přírodní památky zaujímá vrcholovou část plus severní a západní svahy hory; jeho rozloha činí 2,23 ha. Zbytek hory představuje ochranné pásmo přírodní památky o rozloze 8,19 ha. Většinu svahů Slánské hory pokrývá smíšený les, na severním a západním úbočí se nacházejí bizarní čedičová skaliska s několika puklinovými jeskyňkami. V minulosti zde vyvěraly dva slané prameny, které daly městu jméno; do dnešní doby se však nezachovaly (voda tzv. \"Slaného pramene\" na sz. úpatí hory již sůl neobsahuje). Více jak polovina hory na východní straně padla za oběť dvěma mohutným lomům na těžbu čediče; přičemž bylo značně poškozeno místní významné archeologické naleziště. Na záchranu hory bylo před časem vynaloženo mnoho ochranářského úsilí, lom po ukončení těžby částečně zavezen a osázen stromy a keři.\n\nNa temeni Slánské hory se nacházejí tři velké dřevěné kříže z roku 1662, osazené na popud hraběte Bernarda Ignáce z Martinic, které symbolizují utrpení místních obyvatel za třicetileté války. Z několika míst na vrcholu a západním úbočí se nabízejí působivé pohledy na město Slaný.\n\nSlánská hora náleží do geomorfologického celku Pražská plošina, podcelku Kladenská tabule, okrsku Slánská tabule a podokrsku Libušínská tabule, jejíž je samostatnou geomorfologickou částí.\n\nZ geologického hlediska představuje Slánská hora čedičovou kupu, pozůstatek třetihorní sopečné činnosti. Na počátku sopka vyvrhovala pyroklastické horniny (tufy a tufity), které vytvořily vrstvy kolem dokola jejího jícnu, následovaly výlevy žhavé lávy (olivinický nefelinit), která na styku s chladnějšími stěnami kráteru tuhla v charakteristické čedičové sloupce. Původní kolmá orientace těchto útvarů se vlivem následných pohybů hornin značně rozrůznila; ve svazích hory došlo také ke vzniku řady puklin a drobných jeskyní. Skaliska a dutiny na Slánské hoře dnes poskytují útočiště např. poštolkám, kunám či netopýrům.\n\nZ botanického hlediska se na Slánské hoře vyčleňují tři základní biotopy: První představují lesní společenstva na svazích hory - lipojavorový les s příměsí jasanu. Podrost zde tvoří především nitrofilní rostliny jako vlaštovičník větší či kerblík lesní, vyskytují se i jaterník trojlaločný, orsej jarní, violka vonná, lipnice hajní, kakost smrdutý, hluchavka skvrnitá nebo měrnice černá. Druhý biotop přestavuje vegetace na skalách a vrcholové plošině Slánské hory. Typickými rostlinami jsou zde hvozdík kartouzek či různé druhy mochny (zejm. mochna písečná), z vzácnějších lze spatřit tařici skalní, česnek horský, kavyl vláskovitý, mateřídoušku panonskou, sesel fenyklový, pelyněk ladní, lomikámen zrnatý, rozrazil lékařský či modřenec. Z keřů je pro okolí skalisek typický teplomilný ptačí zob obecný, přímo na skalách pak roste skalník celokrajný. Třetím biotopem je pak luční vegetace v bývalém lomu, kde se vyskytují jetel plazivý, čičorka pestrá, pýr plazivý či třtina křovištní.\n\nNa Slánské hoře nalezneme i rozmanitou zvířenu. Hojně se zde vyskytují veverky, myšice, pěnice, budníčci, drozdi, červenky a poštolky, vzácněji pak některé druhy sov, slavíci nebo vzácné druhy netopýrů.\n\nZejména pozvolněji se sklánějící jihovýchodní svahy hory, dnes zničené kamenolomem, byly s většími či menšími přestávkami obývány bezmála pět tisíciletí; za tu dobu se vytvořila nálezová souvrství o mocnosti až tři metry. Nejstarší období tvoří eneolitické kultury nálevkovitých pohárů (polovina 4. tisíciletí př. n. l.) a řivnáčská (počátek 3. tisíciletí př. n. l.). Nejvýznamnější etapu osídlení Slánské hory pak představuje únětická kultura doby bronzové (počátek 2. tisíciletí př. n. l.). Pravděpodobně během následujícího osídlení příslušníky věteřovské skupiny na vrcholu vzniklo opevněné hradiště. Pro dobu železnou byly zjištěny stopy osídlení z pozdní doby halštatské (před polovinou 1. tisíciletí př. n. l.) a slovanská osada z přelomu starší a střední doby hradištní (8. a 9. století).\nPrvní archeologické nálezy zaznamenali ve dvacátých letech 19. století Václav Krolmus, František Karel Miltner a Matyáš Kalina z Jäthensteinu; posledně jmenovaný řadil Slánskou horu mezi pravěká obětní místa. K dalším objevům docházelo od roku 1861 při parkových úpravách hory, prováděných místním měšťanem Hynkem Holwegem. Tyto nálezy po jeho smrti získalo Národní muzeum. Množství nálezů vč. kostrového pohřbu kultury nálevkových pohárů přinesl roku 1892 výzkum slánského Musejního spolku, vedený Václavem Štechem. V této době prováděli na Slánské hoře výkopy také Josef Ladislav Píč, ředitel zvoleněveského cukrovaru Jan Felcman a slánský měšťan Eduard Zahrádka. Zahrádkovy nálezy, uložené v muzeu v Lipsku, však podlehly zkáze za 2. světové války. Výsledky menšího záchranného archeologického výzkumu, provedeného v roce 1942 Milošem Šollem, později shrnul Jaroslav Böhm. Poslední záchranný výzkum před postupujícím kamenolomem probíhal na Slánské hoře v letech 1955 až 1964.\n\nOd roku 1984 probíhá Slánskou horou naučná stezka, nejnověji obnovená v roce 2008 v podobě 11 zastavení s informačními tabulemi. Nástup na stezku se nachází mezi domy na jihozápadním úpatí v ulici Pod Horou. Od roku 2015 vede na vrchol via ferrata.\n\nPro milovníky horolezectví a adrenalinových zážitků byla v oblasti Slánské hory vybudována via ferrata. První lezecké cesty byly na Slánské hoře otevřeny v roce 2015, další tři spolu s dvěma lanovými mosty přibyly v květnu 2017. Jejich obtížnost je různá - od nejlehčích o obtížnosti B/C až po nejtěžší cesty kategorie D/E. Každá z cest zabere zkušenějšímu lezci zhruba 15 minut času. Slánská hora se nachází v bezprostřední blízkosti městského centra, nejkratší přístup k ferratám je od severozápadu z Chadalíkovy ulice.\n\n"}
{"id": "299748", "url": "https://cs.wikipedia.org/wiki?curid=299748", "title": "Kožojedovití", "text": "Kožojedovití\n\nKožojedovití (Dermestidae) je čeleď brouků, která zahrnuje kolem 1500 druhů rozšířených po celém světě. Obecné názvy některých druhů jsou \"kožojed\", \"rušník\" nebo \"muzejní brouk\".\n\nBrouci jsou okrouhlého tvaru, délky od 1 do 12 mm, převažující barvy jsou tmavé, kresba pruhovitá někdy s bílými, žlutými, červenými nebo hnědými znaky. Tykadla jsou obvykle paličkovitá a zapadají do hlubokých zářezů.\n\nKožojedovití jsou převážně mrchožrouty a živí se kůžemi, zvířecí srstí, peřím, mrtvým hmyzem a přírodní vlákninou. Členové rodu \"Dermestes\" jsou nalézáni v trupech zdechlých zvířat, zatímco zástupci jiných rodů mohou být nalézáni v peleších a norách savců, hnízdech ptáků, včel a vos.\n\nV muzeích používají některé druhy pro čištění koster živočichů od zbytků tkání.\n\nBrouci rodu \"Thaumaglossa\" žijí v ootékách kudlanek, zatímco rod \"Trogoderma\" je škůdcem na zrninách.\n\n\n\n\n"}
{"id": "299750", "url": "https://cs.wikipedia.org/wiki?curid=299750", "title": "Miloš Raban", "text": "Miloš Raban\n\nMiloš Raban (20. června 1948, Kryštofovo Údolí – 7. ledna 2011, Liberec) byl římskokatolický kněz, teolog, filosof a inženýr, od roku 1990 farář ve farnosti Raspenava a administrátor excurrendo farností Hejnice a Mníšek u Liberce.\n\nZasloužil se o rekonstrukci poutní baziliky Navštívení Panny Marie v Hejnicích a přilehlého františkánského kláštera, v němž založil Mezinárodní centrum duchovní obnovy (MCDO Hejnice), jehož byl ředitelem. Učil zejména filosofické kurzy na Pedagogické fakultě Technické univerzity v Liberci, jejímž děkanem byl v letech 2005–2007. Také pracoval jako litoměřický biskupský vikář pro církevní školství. Byl členem Řádu sv. Lazara.\n\nNarodil se v rodině lesního inženýra jako nejstarší ze tří dětí. Bratrem je profesor práva Přemysl Raban. Vystudoval systémové inženýrství na Českém vysokém učení technickém v Praze, oženil se a stal se otcem dvou dcer. Až do roku 1977 pracoval ve Výzkumném ústavu bezpečnosti práce. Tam se definitivně obrátil k víře v Boha: „\"Dospěl jsem k tomu, že čím větší riziko člověk podstupuje, tím méně se může opřít o naše praktické bezpečnostní systémy. A tím více hledá oporu v něčem, co ho přesahuje. Tak jsem se dobral ke koncepci transcendentálního zajištění bezpečnosti.\"“\n\nRozhodl se studovat teologii, ale protože v Československu by ji legálně studovat nemohl a přitom ještě měl možnost odjet za hranice, v roce 1977 odjel legálně na služební cestu do Vídně, ze které se již nevrátil. Studoval teologii a filosofii nejprve na Papežské lateránské univerzitě, doktorát pak získal na Papežské univerzitě Gregoriana.\n\nOsobně poznal psychiatra a filosofa Viktora Frankla, kterého navštěvoval ve Vídni. Stal se velkým znalcem jeho díla a na jeho filozofii postavil jak svou disertaci, tak metodiku své osobní spirituality na duchovní cestě za Bohem.\n\nZa velkých obtíží a s přispěním Mons. Karla Vrány, tehdejšího rektora papežské koleje Nepomucenum, získal od papeže Jana Pavla II. dispens od povinnosti celibátu. V listopadu 1985 pak byl v Římě vysvěcen na kněze s určením, že jakmile to bude možné, nastoupí službu v rodné litoměřické diecézi.\n\nPoté působil jako kněz v Německu, ve Frankfurtu nad Mohanem. Vzhledem k tomu, že vyrůstal uprostřed Prachovských skal, miloval horolezectví, a proto i během německého pobytu v horských výstupech pokračoval a zdolal většinu alpských vrcholů včetně Matterhornu či Mont Blanku. Cestoval také po světě, navštívil mimo jiné USA, Filipíny a Brazílii.\n\nV době, kdy už se zamýšlel usadit v Německu, navštívil Řím při příležitosti svatořečení Anežky České nový litoměřický biskup Koukl a komunistický režim se v Československu zhroutil. Biskup Rabana požádal o návrat do rodné diecéze, poté jej poslal do Jizerských hor, do Raspenavy a do Hejnic, kde začal působit v roce 1990.\n\nV Hejnicích zachránil téměř zničený františkánský klášter a poutní baziliku. Sehnal desítky miliónů korun na rekonstrukci, vybudoval zde Mezinárodní centrum duchovní obnovy a obnovil proslulost tradičního poutního místa. Prý to bylo snadné: „stačilo se modlit“. Sháněl peníze na obnovu baziliky i kláštera, kde se dalo – získával tisíc po tisíci a milión po miliónu od tuzemských i zahraničních nadací, církví, státu, sponzorů. Šedesát milionů korun na celkovou rekonstrukci kláštera, které běžní sponzoři nedokázali pokrýt, poskytl fond PHARE.\n\nV budově bývalého kláštera, slavnostně znovu vysvěcené apoštolským nunciem Giovanni Coppou 5. ledna 2001, sídlí Mezinárodní centrum duchovní obnovy, v němž se na seminářích a školicích pobytech scházejí vědci, politici, ale také manažeři firem nebo umělci. Výtěžek z pronájmu jde zpátky do provozu a oprav areálu.\n\nKromě rekonstrukce poutního místa, plnění běžných povinností správce farnosti a podílení se na přípravě a organizaci Plenárního sněmu české katolické církve učil též společenské vědy a humanitní předměty (zejména filosofii, religionistiku a psychologii) na Pedagogické fakultě Technické univerzity v Liberci. V roce 2005 byl zvolen jejím děkanem, přičemž jeho hlavním úkolem bylo zastavit její úpadek a systematické ztrácení akreditací studijních programů. Poté, co fakultu stabilizoval, už v roce 2007 na další funkční období nekandidoval.\n\n\n\n\n\n\n"}
{"id": "299757", "url": "https://cs.wikipedia.org/wiki?curid=299757", "title": "Ivo Hrazdira", "text": "Ivo Hrazdira\n\nProf. MUDr. Ivo Hrazdira, DrSc. (*3. října 1930 ve Štítech, okres Šumperk) je český lékař a vysokoškolský učitel – biofyzik, významný propagátor využití ultrazvuku v lékařství. Synovec skladatele, dirigenta a sbormistra Cyrila Metoděje Hrazdiry, syn jeho mladšího bratra Eduarda (1883-1972).\n\n\n\n\n\n\n12 titulů skript z lékařské fyziky, biofyziky a ultrazvukové diagnostiky pro studenty lékařské fakulty. Asi160 článků v domácích i zahraničních časopisech a sbornících. Přes 200 přednášek na kongresech, konferencích, symposiích a postgraduálních kurzech.\n\n"}
{"id": "299760", "url": "https://cs.wikipedia.org/wiki?curid=299760", "title": "Beck", "text": "Beck\n\nBeck Hansen (* 8. července 1970 jako Beck David Campbell) je americký zpěvák, textař a multiinstrumentalista, několikanásobný držitel Grammy.\n\nJeho hudba je směsicí mnoha stylů, sám Beck ji charakterizuje jako alternativní pop s prvky folku, psychedelie, hip hopu, country, blues, R&B, funku, indie rocku, noise rocku, experimental rocku, jazzu, lounge a Brazilian music.\n\nMezi jeho nejvíce prodávané počiny se řadí desky \"Mellow Gold\" a \"Odelay\", které si i částečně sám produkoval. Album \"Odelay\" bylo časopisy \"Rolling Stone\", \"NME\" a \"Mojo\" vyhlášeno deskou roku a obdrželo nominaci na Grammy. V roce 2000 proměnil další nominaci na Grammy za album \"Midnite Vultures\" – zvítězil v kategorii „Best Alternative Music Performance\".\n\nNarodil se v Los Angeles, jeho otec se jmenoval David Campbell a matka Bibbe Hansen. Právě po této kanadské hudebnici s norskými a švédskými kořeny převzal své umělecké jméno.\n\nV polovině 80. let opustil střední školu, aby cestoval po světě a sám se vzdělával. Hudební dovednosti si zdokonaloval v Německu, kde trávil čas se i svým dědečkem Alem Hansenem. Na konci 80. let pobýval v New Yorku, kde byl ovlivněn punkem, který se hrál v tamějších klubech.\n\nSvou první kazetu nazvanou \"Banjo Story\" nahrál v roce 1988. Jednalo se o směsici folku a poezie z ulice a podobně jako dalších šest nahrávek, ani tato nikdy nevyšla. Po návratu zpět do L. A. dostal nabídku od jednoho labelu na spolupráci s producentem Karlem Stephensonem a společně natočili velký hit „Loser\". Ten vyšel v roce 1994 na malé nezávislé značce Bong Load a stal se hitem na nezávislých rádiích v L. A. Ještě ten rok vyšlo první album Mellow Gold (1994) a singl „Loser\" se dostal i do velké distribuce a okamžitě obsadil přední místa hitparád, album ho záhy následovalo.\n\nVe stejném roce vyšla také dvě nezávislá alba \"Stereopathetic Soulmanure\" a \"One Foot In The Grave\", která obsahovala starší Beckův materiál. Na druhém studiovém albu se jako producenti objevili The Dust Brothers. \"Odelay\" vyšlo v červnu 1996 a ihned začalo sklízet úspěchy v hitparádách, prodalo se ho přes dva milióny kopií.\n\nNásledovalo \"Mutations\" (1998), jemné stylové album s nádechem folku, další deska \"Midnite Vultures\" (1999) je variací funku a R&B. V roce 2000 vyhrála Grammy v kategorii „Best Alternative Music Performance\". \"Sea Change\" (2002) byla další folkovější deska a Beck jí věnoval zvláštní promo při svých koncertech. Nechal kapelu večeřet přímo na pódiu a sám pak hrál na kytaru a zpíval.\n\nV roce 2005 vychází album \"Guero\" opět ve spolupráci s Dust Brothers a na konci roku pak jeho remixová podoba \"Guerolito\". Nahrávání desátého studiového alba trvalo téměř tři roky, vyšlo až v říjnu 2006. Časopis Rolling Stone mu přisoudil 24. pozici v hodnocení nejlepších desek roku 2006, v magazínu Spin obsadilo 10. místo v žebříčku „40 Nejlepších alb roku 2006\".\n\n\n\n\n"}
{"id": "299761", "url": "https://cs.wikipedia.org/wiki?curid=299761", "title": "Zombie", "text": "Zombie\n\nZombie (výslovnost [zombí]) je v kultu voodoo a populární kultuře druh nadpřirozené bytosti, oživlá mrtvola neboli nemrtvý. Vystupuje především v horrorech, připomíná fexty z české lidové slovesnosti.\n\nSlovo \"zombie\" pochází patrně z afrického \"zumbi\" (fetiš v jazyce \"kikongo\") nebo z \"nzambi\" (bůh v jazyce \"kimbundu\", jiný výklad: přes louisiansko- nebo haitsko-kreolského \"zonbi\" z bantuštiny, podobné s kimbundským \"nzúmbe\" duch). Tento termín rozšířil William Seabrook na konci 20. let 20. století ve své knize \"The Magic Island\". Do češtiny bylo přejato z angličtiny, může být ve všech rodech, převažuje však užití v rodě ženském.\n\nPojem zombie se odvozuje od kultu voodoo, ve kterém označuje úplně zotročenou osobu nejčastěji pod vlivem omamných látek, slepě či nevědomě vykonávající příkazy jiného člověka, který ji ovládá. Takto byla zombie chápána v kultuře od druhé poloviny 20. let 20. století až do konce 60. let, kdy byl natočen film George A. Romera \"Noc oživlých mrtvol\" (\"The Night of Living Dead\", 1968), ve kterém byla zombie ukázána jako nemrtvý: mrtvola, která vystupuje z hrobu a snaží se uspokojit svou touhu po krvi pojídáním čerstvého lidského masa nebo mozku. Po úspěchu \"Noci oživlých mrtvol\" se tento obraz zombie rozšířil v masové kultuře. Je možné se s nimi setkat ve filmech, ve videohrách i v literatuře.\n\nZombie a podobné bytosti podle některých pověr přivolával nekromant a oživeným mrtvolám zadával příkazy. Stvůry byly jeho sluhy a nemohly se mu protivit, neboť byly plně v jeho moci a on byl jejich vládcem. Podle některých bylo možné nemrtvé zabít jedině useknutím hlavy anebo jakýmkoli způsobem je ničit nebo poškozovat. Některé zdroje tvrdí, že je bylo možné zabít stejně jako normálního člověka, ale že zombie byly mnohem odolnější, a bylo proto třeba mnohem většího úsilí k jejich zabití. Kdysi se tvrdilo, že nejúčinnějším způsobem, jak se zbavit nemrtvého je zabít nekromanty, kteří je oživili. Ve chvíli jeho smrti všechny stvůry padly mrtvé k zemi.\n\nPodle vyjádření vyznavačů voodoo (hlavně z Haiti a z jihu USA) kněží: \"hougan\", \"mambo\" nebo \"bokor\" mohou zabít člověka a několik dní po jeho pohřbu jej znovu navrátit k životu. Ve skutečnosti to však není živý člověk, ale jen jeho tělo, obývané jedním z duchů smrti \"Guédé\". Taková živá mrtvola, bez vlastní vůle, (na Haiti také nazývaná cadavre – mrtvola) je používána k různým pracím na poli a v hospodářství. Jestliže zombie požije sůl nebo něco slaného, uvědomí si, že vlastně nežije a vrací se na hřbitov, kde se zahrabe zpátky do svého hrobu. Víra v zombie je na Haiti všeobecně rozšířená. Aby se z mrtvého nestala zombie, probodává se kůlem nebo se jim usekávají ruce a nohy. Rodina pak po pohřbu několik dní hlídá hrob. Existuje mnoho nepotvrzených teorií týkajících se zombie; podle jedné z nich jsou to lidé, které kněží omámili narkotiky nebo jedy (např. atropinem, hyosciaminem, tetrodotoxinem).\n\nNa Haiti je také jiný druh zombie, tzv. \"astrální zombie\" (astral), tedy ztracený duch zemřelého, který se dostane do vlivu kněze voodoo. Kněz pak drží takovou zombie zavřenou v hliněné nádobě nebo lahvi a vypouští ji jen k vykonání dílčího úkolu.\n\nOd Noci oživlých mrtvol George A. Romera bylo natočeno množství filmů se zombie tematikou, například filmy \"28 dní poté\", jeho pokračování \"28 týdnů poté\", \"filmová série Resident Evil\", \"Zombieland\" nebo třeba \"Soumrak mrtvých\".\n\n\n\nNejznámější hrou, která byla postavena na zombie tematice a v podstatě odstartovala žánr survival hororů, je úspěšná série Resident Evil od společnosti Capcom. Ta byla uvedena na PlayStation v roce 1996 a později byla konvertována na další systémy, později dala vzniknout několika filmům. Mezi další známé tituly založené na této tematice patří série \"Left 4 Dead\" od Valve, původně modifikace DayZ pro hru Arma od Bohemia Interactive Studio a později vydaná plnohodnotná hra DayZ Standalone, zombie také hrají hlavní roli ve zvláštních herních módech několika her ze série \"Call of Duty\".\n\n\n"}
{"id": "299764", "url": "https://cs.wikipedia.org/wiki?curid=299764", "title": "Obrana a strategie", "text": "Obrana a strategie\n\nČasopis Obrana a strategie vychází od roku 2001 a zaměřuje se na bezpečnostní a strategická studia, vojenství, mezinárodní vztahy a další související témata. Je vydáván Univerzitou obrany, státní vojenskou vysokou školou ve spolupráci s partnery z civilních univerzit a dalších odborných pracovišť z České republiky i ze zahraničí. Gestorem vydávání časopisu je Ústav strategických studií Univerzity obrany.\n\nČasopis je určen přispěvatelům a čtenářům profesně se zabývajícím oblastí bezpečnosti a obrany: bezpečnostním expertům, příslušníkům ozbrojených sil, akademickým pracovníkům i studentům relevantních oborů (bezpečnostní a strategická studia, mezinárodní vztahy, politologie aj.) a dalším zájemcům z řad české i mezinárodní bezpečnostní komunity.\n\nCílem vydávání časopisu je poskytnutí prostoru pro prezentaci a předávání nejnovějších odborných poznatků domácí i zahraniční provenience z oblasti bezpečnostních a strategických studií, vytvoření kanálu pro větší vzájemnou informovanost a komunikaci mezi armádním prostředím a civilní bezpečnostní komunitou a kultivace odborné debaty nad tématy spojenými s obranou a bezpečností.\n\nK publikování jsou přijímány články v českém, slovenském a anglickém jazyce, dále diskusní příspěvky, recenze a informační materiály, které se váží k výše uvedeným odborným oblastem. Všechny články jsou standardně opatřeny abstrakty v anglickém jazyce. Od roku 2007 jsou došlé články podrobovány dvoukolovému recenznímu řízení, které se v prvním kole skládá ze selektivního schvalovacího procesu anonymně prováděného redakční radou a ve druhém kole z anonymního posouzení textů zpravidla dvěma odbornými recenzenty.\n\nČasopis vychází standardně dvakrát ročně v tištěné a elektronické on-line verzi na www.defenceandstrategy.eu. Je distribuován v rámci resortu obrany, vybraným institucím státní správy v České republice, domácím i zahraničním univerzitám a vysokým školám, výzkumným organizacím, knihovnám a dalším partnerům.\n\nČasopis je registrován Ministerstvem kultury ČR pod číslem MK ČR E 16787 a Českým národním střediskem ISSN pod označením ISSN 1214-6463 (print) a ISSN 1802-7199 (on-line).\n\n"}
{"id": "299773", "url": "https://cs.wikipedia.org/wiki?curid=299773", "title": "Master of Laws", "text": "Master of Laws\n\nMaster of Laws (ve zkratce LL.M., či LLM, popř. M.L., lat. \"Legum Magister\", či \"Magister Legum\") je titul magisterské úrovně (\"master's degree\") typický pro anglosaský svět. Jedná se o postgraduální program práva, tedy jde o magisterský program, který navazuje po ukončení vysoké školy, tedy již po absolvovaném bakalářském programu.\n\nVe světě je dostupné široké spektrum programů zakončených LL.M., které umožňují specializaci na téměř všechna právní odvětví. Druh specializace může být uveden v závorce za titulem, např. \"(EuR), (Tax), (Com)\".\n\nTato úroveň kvalifikace, tedy program Master of Laws (překládáno do češ. magistr práv) je v některých zemích základní profesní titul, stupeň kvalifikace, pro přijetí do právní praxe.\n\nExistují též bakalářské programy práv – Bachelor of Laws (LL.B., LLB, B.L., česky bakalář práv).\n\nV různých částech světa se užívá různý zápis a pravopis zkratek titulů, např. v USA se tyto zkratky píší především s tečkami, zatímco ve UK, Kanadě, Austrálii či na Novém Zélandu se často zkracuje bez teček, v jiných částech světa (např. Afrika) se zvyklosti mohou opět různit. Na školách ve světě nebo na zahraničních vysokých školách v Česku, či na jejich pobočkách, může být možné tento titul také získat a příp. jej v Česku i uznat (tzv. nostrifikovat). Pokud se zkratky těchto titulů užívají, píší se za jménem odděleny čárkou. Tituly této úrovně – magisterské se však ve světě běžně neužívají, resp. nepíší, nicméně vyjma právě profesních (rozuměno titulů spjatých s určitou profesí); běžně pak bývají užívány až tituly vyšší – doktorské.\n\nDonedávna bylo možné LLM program absolvovat jen na zahraničních univerzitách, v Česku tento typ studia jako první nabídla Masarykova univerzita ve spolupráci s Nottingham Trent University, jedná se o postgraduální studium obchodního práva (první absolventi promovali na podzim 2007). \n\nNásledovala University of New York in Prague, která vyučuje LL.M. kurz mezinárodního a komerčního práva. Nabídku LLM programů pak v roce 2011 rozšířila Univerzita Karlova, která tento program vyučuje ve dvou variantách – se zaměřením na právní systém v České republice a střední Evropě či se zaměřením na lidská práva a životní prostředí. \n\nTitul LLM bylo možné získat také na Brno International Business School (BIBS, a.s.), a to v oborech české obchodní právo v kontextu práva EU a právo v managementu a podnikání. \n\nV listopadu 2015 začala třísemestrální postgraduální studium LL.M. zaměřené na arbitráž a mediaci nabízet za účasti předních představitelů České advokátní komory vysoká škola CEVRO Institut, nově pak (od listopadu 2017) nový program: Ochrana informací, zaměřený na ochranu osobních údajů, elektronickou identitu, kybernetickou bezpečnost a compliance v souvislosti s trestní odpovědností právnických osob. \n\nDalší institucí, na které je možno studovat LL.M. je Evropský ústav práva a soudního inženýrství (EUPSI), sídlící v Hodoníně, umožňující úzce specializované studium kriminologie a penologie (kód studijního programu 421.326), příp. aplikované kriminalistiky zejména příslušníkům policie a vězeňské služby, v úzké spolupráci a na základě uzavřeného memoranda o spolupráci s Vězeňskou službou ČR. Na EUPSI je možné studovat též právo a právní vědu, ochranu osob a majetku, daňové a rodinné právo.\n\nTitul LL.M. uděluje akademická instituce (univerzita) ve své zemi dle příslušných zákonů. V České republice, pokud je titul LL.M. udělován jako titul jakožto obdoba řádného vysokoškolského studia, potom česká škola musí mít akreditaci od zahraniční vzdělávací instituce, která má řádnou akreditaci ve své zemi. (I českou, blíže: zahraniční vysoká škola v Česku.) Pokud má být uznán, tzv. nostrifikován, je třeba absolvovat tento proces. Typicky je tento program možné absolvovat na University of New York in Prague. Pokud je však v České republice titul LL.M. udělován českou univerzitou, potom nemá povahu akademického titulu (nejde o vysokoškolské vzdělání), ale titulu profesního (blíže též: vzdělávání v mezinárodně uznávaném kursu). (Tedy pro vzdělání z programu LLM, pokud se má jednat o ekvivalent české magisterské kvalifikaci, je třeba toto uznat – více: nostrifikace.) Udělování neakademických (tedy jiných, či profesních) titulů není upraveno zákonem, nejedná se o řádné vysokoškolské vzdělání, ale o jistý druh profesní nástavby – kurzu. Profesní tituly nepodléhají žádné akreditaci, nebo kontrole ze strany státního dozoru, a proto kvalita poskytovaného vzdělání může být zpochybněna.\n\n\n"}
{"id": "299774", "url": "https://cs.wikipedia.org/wiki?curid=299774", "title": "Supermarine Attacker", "text": "Supermarine Attacker\n\nSupermarine Attacker byl britský palubní jednomístný proudový stíhací letoun. Pro Fleet Air Arm ho vyvinula firma Supermarine. Jediným zahraničním provozovatelem letounu bylo letectvo Pákistánu.\n\nAttacker byl zkonstruován na základě specifikací E.10/44 na vývoj proudového stíhacího letounu, ovšem v původně zamýšlené roli se neuplatnil — podobně jako stroje vznikající podle předcházejících specifikací E.1/44. \n\nFirma Supermarine nabídla „navalizovanou“ verzi projektu britskému námořnictvu, které jej přijalo. První prototyp, pilotovaný Jeffrey K. Quillem (Jeffrey Kindersley Quill, AFC, RAFO), se poprvé vznesl do vzduchu 27. července 1946.\n\nDruhý prototyp, s/n TS413, prvně vzlétl 17. června 1947. Za jeho řízením byl zkušební pilot Michael John Lithgow (později \"Lt-Cdr\" M. J. Lithgow, OBE). Sériová výroba typu byla objednána v listopadu 1949. První sériový kus palubní stíhací varianty Attacker F.1 vstoupil do služby v srpnu 1951. První operační jednotkou FAA vyzbrojenou Attackery se stala 800. squadrona.\n\nAttacker měl přímé křídlo s laminárním profilem, převzaté z vrtulového stíhacího letounu Supermarine Spiteful. Na první pohled poněkud anachronicky u proudového letounu působilo použití záďového zatahovacího podvozku. Výzbroj Attackeru tvořily čtyři 20mm kanóny, mimo to stroj mohl nést pumy či neřízené rakety na závěsnících pod křídlem. Letoun poháněl proudový motor Rolls-Royce Nene.\n\nSériově vyráběné verze\n\n\nDochované kusy\n\nTyp Supermarine Attacker byl oficiálně zařazen do služby FAA (Fleet Air Arm) k 17. srpnu 1951 na základně Ford (v hrabství Sussex), kdy byla znovu zformována 800. squadrona, stala se tak historicky první operační jednotkou Royal Navy, resp FAA, vyzbrojenou proudovými letouny. V listopadu 1951 byla přezbrojena druhá jednotka, 803. squadrona (byla znovu zformována k 26. listopadu, rovněž na základně Ford; tato základna je rovněž známa pod označením HMS Peregrine). Attacker se poprvé operačně dostal na letadlovou loď v březnu 1952, kdy se 800. sqdn. nalodila na palubu HMS Eagle.\n\nJednotky FAA vyzbrojené letouny Attacker:\n\nPohonnou jednotku stroje tvořil proudový motor Rolls-Royce Nene, o maximálním statickém tahu 5000 lb.s.t. (cca 2268 kp, 22,241 kN), u verze Attacker FB.2 a u strojů pro Pákistán o tahu 5100 lb.s.t. (cca 2313 kp, 22,686 kN). Motor měl oboustranný jednostupňový radiální (odstředivý) kompresor, devět přímoproudých trubkových spalovacích komor a jednostupňovou axiální turbínu.\n\nZásoba paliva ve vnitřních nádržích byla 1332 litry, mimo to bylo možno pod trup zavěsit přídavnou nádrž o objemu 1136 litrů.\n\nVýzbroj stroje tvořila čtveřice 20mm kanónů British Hispano Mk.5* lafetovaných v křídle; vnější zbraně měly zásobu munice po 145 nábojích na zbraň, vnitřní po 167 nábojích.\n\nStroje Attacker FB.1 mohly pod křídlem nést osm raketových střel ráže 3 palce (76,2 mm), opatřených 60liberní nadrážovou hlavicí. U verze FB.2 mohlo být na šesti závěsnících neseno 12 raketových střel (zde byly zavěšeny po dvojicích pod sebou).\n\nPumovou výzbroj (pouze u verze FB.1, FB.2 a strojů vyrobených pro letectvo Pákistánu) tvořily pumy na dvojici závěsníků pod křídlem, každá do maximální hmotnosti 1000 liber (cca 454 kg).\n\n\n"}
{"id": "299793", "url": "https://cs.wikipedia.org/wiki?curid=299793", "title": "DRAM", "text": "DRAM\n\nDRAM (Dynamic Random Access Memory) je druh počítačové paměti, která uchovává data v podobě elektrického náboje v kondenzátoru který odpovídá parazitní kapacitě řídící elektrody (Gate) tranzistoru typu MOSFET. Tento tranzistor současně slouží i jako čítací prvek paměťové buňky – bitu.\n\nV praxi byly běžné typy DRAM nahrazeny modernějšími synchronními typy SDRAM a DDR SDRAM.\n\nVýhoda DRAM spočívá v její konstrukční jednoduchosti: pouze jeden tranzistor a jeden kondenzátor pro jeden bit, namísto čtyř až šesti tranzistorů u SRAM. To umožňuje DRAM dosáhnout vysoké hustoty. Na rozdíl od paměti flash je DRAM volatilní (nestálá) a ztrácí tak rychle svá data, pokud je odstřižena od přísunu energie. Tranzistory a kondenzátory jsou extrémně malé – na jeden paměťový čip se jich vejdou miliardy. DRAM je většinou uspořádána do obdélníkové řady paměťových buněk. Obrázek vpravo ukazuje jednoduchý příklad matice s 4 buňkami na výšku a 4 na šířku, moderní matice jich však mají tisíce.\n\nČtení z paměti neprobíhá tak, že bychom paměti udali adresu a ona vrátila bit, který je na ní uložen. Z technologických důvodů se čtení z paměti skládá ze 2 operací - \"dílčí čtení\" a \"dílčí zápis\". Při dílčím čtení se přečte celý řádek paměťové matice a uloží se do vyrovnávací paměti. Při tom dochází k vymazání dat \"(o tom podrobněji v odstavci Charakteristiky)\". Přečtený řádek se poté obnoví tzv. dílčím zápisem, při kterém se informace uloží na své původní místo.\n\nI zápis do paměti se skládá ze stejných 2 operací jako čtení. Nejprve se provede dílčí čtení, při kterém se přečte celý řádek paměťové matice a uloží se do vyrovnávací paměti. Poté se ve vyrovnávací paměti změní požadované bity, které se mají do paměti zapsat a následně se při dílčím zápisu celý řádek z vyrovnávací paměti obnoví na původní adresu.\n\n"}
{"id": "299799", "url": "https://cs.wikipedia.org/wiki?curid=299799", "title": "Kaple svatého Antonína Paduánského (Lomnice)", "text": "Kaple svatého Antonína Paduánského (Lomnice)\n\nKaple svatého Antonína Paduánského je nemovitá kulturní památka v Lomnici. Zasvěcena je svatému Antonínovi z Padovy.\n\nSpolečně s velkou barokní přestavbou Lomnice, kterou provedl František Gabriel Serényi, museli ustoupit dřívější gotický kostelík a hřbitov novému konceptu náměstí. Proto nechal František Gabriel postavit nový hřbitov s hřbitovní kaplí na cestě k Ochozi u Tišnova, na tehdejším konci obce. Podle zaznamenaného data svěcení hřbitova se usuzuje, že byla postavena mezi léty 1669 - 1670.\n\nHřbitov byl v roce 1886 zrušen a nový obecní hřbitov byl poté založen na protější stráni, kde stojí dodnes. Z původního hřbitova se dochovala hřbitovní zeď, která přiléhá ke kapli. Na novém hřbitově se na nejvyšší terase nachází hraběcí hrobka Serényiů. Dále je zde k vidění hrob avantgardního malíře Bohumíra Matala nebo rodičů spisovatele Josefa Uhra.\n\nKaple je koncipována na kruhové centrále, zaklenuté kupolí, ke které přiléhá stejně vysoká čtvercová vstupní předsíň se zvonicí. Interiér, včetně oltáře, vytvořil brněnský sochař Mathias Thomasberger, který je taktéž autorem mimořádného morového sloupu na náměstí Palackého.\n\nV roce 2008 byla opravena šindelová krytina na kapli.\n\n"}
{"id": "299804", "url": "https://cs.wikipedia.org/wiki?curid=299804", "title": "Šáša Krusty", "text": "Šáša Krusty\n\nHerschel Shmoikel Pinchas Yerucham Krustofsky ( ) známý také jako Šáša Krusty ( ') nebo jen Krusty\"', je fiktivní postava z amerického animovaného seriálu \"Simpsonovi\". Hlas mu propůjčil Dan Castellaneta (v českém znění Jiří Bruder a Stanislav Lehký).\n\nKrusty je střední postavy, má zelené (někdy i modré) střapaté vlasy. Nosívá tričko fialové barvy s modrým motýlkem, bílé rukavice, bledě zelené kalhoty a velké červené klaunské boty. V naprosté většině případů je jeho tvář díky značné vrstvě make-upu bílá, namísto žluté, tedy typické pro většinu ostatních postav ze seriálu.\nJeho zaměstnáním je dráha profesionálního klauna, respektive baviče občanů Springfieldu. (Občas se také objevuje v různých politických funkcích.) Již dlouhá léta rozesmívá diváky prostřednictvím svojí TV show, oblíbenou zejména u Barta a Lízy Simpsonových, ale i u bezpočtu dalších dětí. Prostřednictvím této postavy však také tvůrci Simpsonových parodují americký zábavní průmysl. Klaun často servíruje nepovedené vtipy o celebritách a vrcholem jeho představení pro děti bývají scénky parodicko akrobatického rázu či díly brutálního animovaného seriálu Itchy a Scratchy show, který děti až fanaticky milují. Krusty se chová rozdílně na jevišti a mimo něj. Mimo jeviště je často protivný či povýšený i když čas od času se projeví i velmi lidsky. Jakožto maskot nějakého produktu je lehce úplatný a proto figuruje v mnoha reklamách a mimo to je i maskotem či vlastníkem prodejny rychlého občerstvení s názvem Šaša burger (či Krusty Burger), který jakožto parodie na americké fastfoody podává často nezdravé, nevalně chutné avšak velice zpopularizované pokrmy. Šáša sám na tom není zdravotně nejlépe, nosí kardiostimulátor a kouří. V jednom z dílů se unaven svým dosavadním životem pokusil simulovat vlastní sebevraždu, údajnou smrt v letadle nabouraném do skály, byl však brzy odhalen Bartem a Lízou.\n\nKrusty je synem svého židovského otce, rabína Krustofského který do mladého Herschela kladl naděje co by do budoucího rabína a pokračovatele jeho \"řemesla\" avšak Herschel se proti vůli svého otce vydal na komediální cestu. Otec s šášou proto dlouho nemluvil až se Bartovi a jeho sestře Líze podařilo Krustyho otce s Krustym usmířit, což vyvrcholilo objetím v Krustyho show pro děti.\n\nKrusty zplodil dceru Sophii, kteroužto mu porodila vojenská důstojnice,která ovšem Krustyho nenávidí od té doby,co Sophii počali. Dcera vyrůstala se svou matkou a otce skoro celý život (krom jedné epizody v seriálu) neviděla.\n\nVe starších dílech seriálu můžete vidět kolegu Šáši Krustyho Leváka Boba. Ten byl často terčem Krustyho ponižujících a z jistého úhlu pohledu také stupidních žertů. Toto Levák Bob těžce nesl, jelikož se sám považoval za intelektuála s vytříbeným vkusem pro humor. (Na dráhu komedianta se dal omylem, původně to byl cíl jeho bratra Cecila.) Zároveň také pocházel z rodiny, v které byla kriminalita i genialita svým způsobem tradicí. Z této zloby vůči Krustymu pak vyplynul jeho asi první zločin, loupež. Ta se stala v šestém díle první série Simpsonových. Přesněji v díle Je šáša vinen? kde převlečený za Krustyho vyloupil smíšený obchod Kwik-E-Mart. Krusty byl stíhán pro zločin, avšak Bartovi a Líze se podařilo dokázat jeho nevinu na základě rozdílu délky nohou Leváka a Krustyho a díky tomu, že se Bob přiblížil k mikrovlnné troubě, ke které se Krusty kvůli svému kardiostimulátoru přiblížit nesmí. Levák Bob si následně odseděl svůj trest ve vězení a už se nikdy do zábavního průmyslu nevrátil. (s výjimkou jedné epizody, kdy se sám nelegálně vysílal do televizních obrazovek přes Krustyho vysílací čas a snažil se zde o \"kultivovanou\" zábavu) Pomsta ale převládá nad smutkem a chce se pomstít mladému Bartu Simpsonovi smrtí, což můžete vidět v několika dalších dílech. Nakonec Bart vždy o chlup vyvázne smrti a Levákův geniální plán zkrachuje na nějaké drobné chybce pročež se znovu a znovu dostává do vězení. Přirozeně také u Leváka přetrvává nenávist vůči Krustymu.\n\n"}
{"id": "299807", "url": "https://cs.wikipedia.org/wiki?curid=299807", "title": "Šlágr", "text": "Šlágr\n\nŠlágr (také hit, trhák) je označením pro nějakou entitu, která je momentálně velice módní či populární a tudíž na trhu i velice žádaná. Dříve byla tímto slovem označována pouze populární píseň.\n\nObvykle se tento pojem užívá především v oblasti médií (televize, rozhlas, film apod.). Dnes je slovo \"šlágr\" považováno za faktické synonymum pro novější pojem \"hit\".\n\nZa šlágr se označuje i styl populární hudby vyznačující se jednoduchou líbivostí, která si klade za cíl rychlé získání obliby u co nejširších vrstev publika, vhodnost jako doprovod k tanci a neklade velké nároky na úroveň ideového obsahu popř. formy jeho podání, ani na dlouhou životnost v popředí zájmu veřejnosti.\n\nZpravidla se jedná o píseň či film, ale v přeneseném slova smyslu se může jednat o cokoliv jiného, třeba o knihu (resp. \"bestseller\") nebo o dětskou hračku či společenskou hru. Například šlágrem posledních let se stala číselná hra sudoku, v minulosti to byla třeba populární céčka či Rubikova kostka.\n\nV ligovém sportu se \"šlágrem\" nazývá papírově nejatraktivnější utkání kola, například: „Šlágrem kola bude derby Sparta vs. Slavia.“\n"}
{"id": "299809", "url": "https://cs.wikipedia.org/wiki?curid=299809", "title": "Vysočany (Nový Bydžov)", "text": "Vysočany (Nový Bydžov)\n\nVysočany (, katastrální území \"Vysočany u Nového Bydžova\") jsou vesnicí nacházející se asi jeden kilometr jižně od města Nový Bydžov v okrese Hradec Králové. Vysočany jsou od roku 1980 místní částí města Nový Bydžov. \n\nJméno obce je odvozeno z toho, že Vysočany byly založeny na poměrně výrazném kopečku. Datum založení není známo, první písemná zmínka o této obci pochází z roku 1364. Zástavba vsi je od roku 2004 chráněna v rámci vesnické památkové zóny.\n"}
{"id": "299810", "url": "https://cs.wikipedia.org/wiki?curid=299810", "title": "Vrchlice (řeka)", "text": "Vrchlice (řeka)\n\nVrchlice (původně nazývaná \"Pách\") je říčka na Kutnohorsku ve Středočeském kraji. Jedná se o největší přítok řeky Klejnárky, do které se vlévá zleva u obce Nové Dvory v nadmořské výšce 202 m. Délka jejího toku činí 30,0 km. Plocha povodí měří 133,3 km².\n\nVrchlice pramení u obce Štipoklasy v nadmořské výšce 487 m. Nejprve teče severním směrem. Její horní a střední tok bývá též označován jako Bahýnka. Tento název je odvozen od vsi Bahno, okolo které říčka protéká. Pod Malešovem vzdouvá její vody v délce asi 4 km vodní nádrž Vrchlice. Odtud říčka teče převážně severovýchodním směrem, protéká historickým městem Kutná Hora a po dalších asi 4 km regulovaného koryta ústí u obce Nové Dvory do Klejnárky na jejím 7,5 říčním kilometru.\n\n\nNa Vrchlici se nachází poměrně hodně rybníků (z nichž některé jsou dosti velké a významné) a také jedna vodní nádrž.\n\nPrůměrný průtok u ústí činí 0,53 m³/s.\n\nHlásné profily:\nŘíčka Vrchlice je významný vodárenský tok, z něhož prostřednictvím VD Vrchlice je zásobeno pitnou a užitkovou vodou Kutnohorsko a Čáslavsko.\n\nVrchlici lze sjíždět jen za vysokého vodního stavu od VD Vrchlice. Délka sjížděného úseku je 10,8 km, při obtížnosti WW1-2. Šířka koryta se pohybuje od 5 do 10 m.\n\n\n"}
{"id": "299811", "url": "https://cs.wikipedia.org/wiki?curid=299811", "title": "Bracciano (jezero)", "text": "Bracciano (jezero)\n\nBracciano ( ) je jezero ve střední Itálii, v pohoří Monti Sabatini, v regionu Lazio. Rozloha jezera je 56,76 km². Dosahuje hloubky 165 m. Leží v nadmořské výšce 160 m. Jezero vzniklo sopečnou činností spojením několika vyhaslých sopek. Na březích se vyskytují horké prameny.\n\nZ jezera odtéká řeka Arrone do Tyrhénského moře.\n"}
{"id": "299812", "url": "https://cs.wikipedia.org/wiki?curid=299812", "title": "Vysoké Chvojno", "text": "Vysoké Chvojno\n\nObec Vysoké Chvojno se nachází patnáct kilometrů severovýchodně od okresního města Pardubice a čtyři kilometry severně od města Holice. Žije zde obyvatel. Je možné, že zdejší královský lovecký revír a jeho centrum, dvůr \"Chvoyno\", je zmiňován v záznamu Kanovníka vyšehradského k roku 1140 a úmrtí Soběslava I.\n\nLesnaté území, táhnoucí se od Hradce Králové až k Vysokému Mýtu, lákalo bohatostí zvěře i množstvím stavebního materiálu kolonizátory již ve 12. a 13. století. Proto nechávali hodně mýtit lesy a na vykácených místech zakládali nové osady. Tímto způsobem patrně vznikla i obec Chvojno. Prvotní zmínky hovoří o tom, že již v první polovině 12. století zde stávala tvrz. Písemné záznamy z roku 1139 hovoří o onemocnění knížete Soběslava, přičemž může jít jak o toto místo, nebo o okolí Dvora Králové nad Labem. Pro Chvojno však hovoří nálezy bohoslužebných románských nádob v blízkém Rokytnu a především kostel zasvěcený svatému Gotthardu, jehož kult převládal právě v době Soběslava I.\n\nDlouholetá válečná situace třicetileté války se odrazila v devastaci hospodářství i populace. Panské úřady si musely znovu budovat základnu pro další urburní příjem, a proto Česká komora připravovala visitaci svého zboží, do které byly mimo jiné zahrnuty funkční i výpalné grunty. Oproti okolním obcím jsou zaznamenány na Chvojně pouze dvě pustá hospodářství, a tak se počet usedlostí v porovnání s počátkem 17. století prakticky změnil. Osedlých gruntů je uváděno stále 25 a díky pečlivosti tehdejšího zapisovatele je známo, že na nich hospodařilo 13 rolníků, 7 chalupníků a 5 zahradníků.\n\nV roce 1651, kdy probíhalo sčítání, žilo ve Vysokém Chvojně 77 osob starších 10 let. Později, roku 1801, chvojenecká farnost čítala celkem 923 osob, z nichž na Chvojně sídlilo 282 obyvatel\nPo revolučních událostech v roce 1848 došlo k hlubokým společenským proměnám, jako bylo zrušení roboty a k zásadním změnám v organizaci státní správy a obecní samosprávy. Zrušení poddanství mělo za následek zrušení vrchnostenské správy a tak po roce 1850 již v čele obce nestál rychtář se svými konšely jako správce dosazený vrchností s určitou soudní a správní pravomocí, ale starosta a 2 až 3 radní. Základní územní jednotkou se staly politické okresy a Vysoké Chvojno patřilo do okresu holického.\nPo celá léta řešilo obecní zastupitelstvo na svých schůzích udělování domovského práva, stanovovalo služné obecním zaměstnancům, rozhodovalo o živnostech v obci, o prodeji obecních pozemků, o pořádku v obci apod.\n\nS rozvojem vodohospodářství souvisí jméno František Udržal, který se v roce 1918 stal čestným občanem obce Chvojno. Obec totiž měla právo udílet čestná občanství. A tak obecní výbor dne 6. února 1918 jmenoval Františka Udržala, který se zasloužil jak o rozvoj vodohospodářství na Holicku, tak o vliv agrární strany v politickém životě, a který si pro své odborné i povahové vlastnosti získal sympatie rolnictva východočeského kraje, čestným občanem obce Chvojna.\n\nDo první světové války narukovalo z Vysokého Chvojna 113 mužů, 17 z nich padlo na válečných polích a 96 se jich vrátilo zdravých nebo jako invalidé. V komisi pro žně zastupovali: starosta Josef Zima, učitelé Eduard Hendrich a Josef Musílek a farář František Náhlík. V červnu 1915 poskytla obec válečnou půjčku 2500 K, v listopadu téhož roku 2500 K a a celkem přispěla asi šestkrát. V prosinci 1917 byly při rekvizici z chvojeneckého kostela sejmuty a odvezeny dva zvony (sv. Václav a Jan Nepomucký), dva bubnové měděné kotle a čtyři cínové svícny o váze 5 kg. Uchráněny zůstaly varhany.\n\nV roce 1923 se začalo uvažovat o postavení pomníku padlým za první světové války. Z tohoto důvodu byl založen zvláštní fond, do něhož plynuly poplatky ze vstupného na zábavy. Pomník byl postaven na prostranství před školou a 24. června 1923 byl slavnostně odhalen. Je na něm vyryto 17 jmen zdejších občanů: Bidlo František, Opa Jaroslav, Blažek Pavel, Polák Josef, Hendrych František, Pospíšil Bohumil, Herel František, Rybín Antonín, Herel Josef, Šedivý František, Klouček Josef, Vidrma Karel, Komárek Adolf, Vojtíšek Stanislav, Kopa Josef, Vojtíšek Václav, Krátký Jaroslav.\n\nV obci působí Lesní družstvo s.r.o. Vysoké Chvojno a několik soukromých autodopravců. Nachází se zde opravna motorových pil a autoopravna Lesní společnost Hradec Králové a.s. Zemědělská výroba je v obci zastoupena zemědělským areálem Zemědělské a.s Býšť.\n\nArboretum \"U parku\" bylo založeno v letech 1886–1889 v anglickém slohu. Vzniklo na vykoupené půdě od chvojnovských občanů, na níž poté byly vysázeny různé cizokrajné stromy a keře. Dodnes se zde z té doby zachovaly nejvzácnější druhy, jako jsou pazerav sbíhavý, smrk strukovitý, jeffreyovy borovice, jeřáb břek, jeřáb prostřední, jalovce kanadské, liliovník a převládající červenolisté buky. Rozkládá se na 4,43 ha a rezervací je od roku 1955. Jedná se o zbytek smíšeného listnatého lesa (buk, dub, jasan) s příměsí smrku na opukové stráni s jižní expozicí a navazuje na park ve Vysokém Chvojně, který založil Alexander Pallavicini. Stáří stromového porostu na této tzv. „Prachovské stráni“ je více než 170 let.\n\nNachází se zde 220 druhů stromů a keřů, které jsou označeny popiskami. Je zde vybudován informační systém a několik odpočinkových míst. Nachází se také zde přírodní amfiteátr arboreta, kde se lze ubytovat, jeho součástí je i CykloCafe. Turistickým lákadlem je festival \"Folkové Chvojení\", který se v tomto amfiteátru koná.\n\nObjekt prošel celkovou rekonstrukcí a v roce 2013 byla dokončena adaptace na ubytovací zařízení. V blízkosti Zámečku se nachází arboretum, zookoutek se spárkatou zvěří žijící v Česku a končí zde naučná stezka. Příjezdová cesta k penzionu navazuje na značené turistické trasy i cyklotrasy. Zookoutek vybudovalo Lesní družstvo Vysoké Chvojno jako ukázkový objekt, kde chová jeleny, muflony a daňky. U zookoutku je dřevěná pozorovatelna a pro děti tabule na kreslení. Je také využívám při akcích lesní pedagogiky.\n\n\n"}
{"id": "299816", "url": "https://cs.wikipedia.org/wiki?curid=299816", "title": "Střední vlny", "text": "Střední vlny\n\nStřední vlny (zkratka SV nebo též MW – z anglického \"Medium Wave\") je oblast elektromagnetického záření o vlnové délce řádu stovek metrů,\ntedy od 100 m do 1000 m. Tomu odpovídá rozsah frekvencí od 300 kHz do 3 MHz.\nOznačení vyplývá z toho, že jeho vlnová délka leží v oblasti mezi tzv. krátkými a dlouhými vlnami.\n\nPodobně jako krátké vlny se mohou i střední vlny šířit částečně odrazem od ionosféry; vzhledem k větší vlnové délce se však lépe ohýbají za přírodními překážkami, zejména terénními vyvýšeninami. Jsou vhodné pro vysílání v okruhu stovek, nejvýše několika málo tisíc kilometrů. Mají tak daleko vyšší dosah oproti velmi krátkým vlnám, takže pro pokrytí stejného území je dostačující daleko nižší počet vysílačů. Dosah vysílání se zvětšuje po setmění.\n\nRozhlasové stanice vysílající v pásmu středních vln používají obvykle frekvence v rozsahu od 520 do 1 610 kHz, což odpovídá vlnovým délkám 186 až 577 metrů. V Severní Americe se využívají frekvence až do 1 710 kHz. Rozhlas pro přenos zvukového signálu používá amplitudovou modulaci. Odstup sousedních frekvencí je v Evropě 9 kHz, v severní Americe 10 kHz.\nV České republice vysílá v pásmu středních vln pouze stanice Český rozhlas Dvojka,\na to celkem na šesti vysílačích (stav v roce 2020). Tím je zaručeno pokrytí signálem téměř po celém území České republiky.\n\nZ hlediska definice patří do oblasti středních vln i radioamatérské \nfrekvenční pásmo 160 m ležící v oblasti od 1,8 MHz do 2 MHz,\nbyť radioamatéři sami toto pásmo obvykle nepřesně řadí mezi krátké vlny.\nToto frekvenční pásmo je mezi radioamatéry oblíbené zejména pro telegrafii,\nv menší míře zde radioamatéři též používají amplitudovou modulaci s potlačenou \nnosnou vlnou a jedním postranním pásmem (SSB modulace).\n"}
{"id": "299826", "url": "https://cs.wikipedia.org/wiki?curid=299826", "title": "Robert Plot", "text": "Robert Plot\n\nRobert Plot (13. prosince 1640 - 30. dubna 1696) byl anglický přírodovědec, profesor chemie a první ředitel Ashmoleova muzea. Zajímal se také o nově se rodící obory jako archeologie (zaměnil však římské památky za anglosaské) a budoucí paleontologie. Pátral po přírodních kuriozitách po celé zemi a v roce 1676/7 poprvé vyobrazil obří kost dinosaura rodu \"Megalosaurus\", přestože ještě nepochopil, jakého tvora má před sebou.\n\n"}
{"id": "299827", "url": "https://cs.wikipedia.org/wiki?curid=299827", "title": "Depo", "text": "Depo\n\nDepo označuje obecně jakýkoliv sklad (viz též depozitář), v češtině však zejména areál určený pro odstavování a údržbu vozidel, zejména kolejových. Vozové depo je určeno pro železniční vozy, lokomotivní depo (dříve nazývané výtopna) je především určené pro hnací vozidla, respektive lokomotivy. Depům tramvají či trolejbusů se zpravidla říká vozovna. V českém hlavním městě Praze je termín „depo“ dobře znám zejména u pražského metra. Používá se také u závodních automobilů. V depu se obvykle nacházejí dílny pro údržbu vozidel.\n\n"}
{"id": "299832", "url": "https://cs.wikipedia.org/wiki?curid=299832", "title": "Garáž", "text": "Garáž\n\nGaráž (z franc.) je samostatná místnost nebo stavba určená pro úschovu, kontrolu a drobnou údržbu motorových vozidel. Bývá umístěna v úrovni terénu nebo pod zemí. Pokud je dohromady spojeno více společných parkovacích míst, jedná se o hromadnou garáž. Takovéto garáže bývají rozděleny na jednotlivé kóje oddělené mřížemi nebo vytažitelným pletivem.\n\nVe velkých městech, na letištích a podobně se budují samostatné parkovací domy, víceposchoďové garáže se stovkami parkovacích míst. Vozy se do vyšších pater dopravují po nájezdové rampě, někdy také výtahem.\n\nJedná se o specializované automobilové vozovny používaný užívané jednotlivými dopravci především pro autobusy. Tyto garáže bývají vybaveny dílnami a dalším technickým zázemím pro provádění rozsáhlejší údržby a drobnějších oprav jednotlivých vozidel.\nZnáme i garáže plechové, garáže betonové a garáže montované, dvougaráže nebo řadové garáže. V dnešní době se používají především tzv. garáže na klíč.\n\n\n"}
{"id": "299833", "url": "https://cs.wikipedia.org/wiki?curid=299833", "title": "Buddhistický symbolismus", "text": "Buddhistický symbolismus\n\nBuddhistický symbolismus je značně propracovaný a díky velkému množství různých škol a směrů poměrně složitý. Gautama Buddha sice zemřel pravděpodobně v 5. století př. n. l., avšak první dochované buddhistické symboly pocházejí až ze 3. století př. n. l. Od 1. století pak byly symboly postupně nahrazovány zobrazeními Buddhy v antropomorfní podobě, avšak symboly tvoří dodnes tvoří důležitou součást buddhistické kultury.\n\nV tibetském buddhismu patří k tradičnímu buddhistickému umění barevné svinovací malby zvané thangky. Ty jsou vyráběny často dlouholetě školenými mnichy a mají přesně stanovené proporce a danou symboliku. Většinou zobrazují výjevy ze života Buddhy, kolo života či některá z vadžrajánových jidamů jako jsou bódhisattvové, dharmapálové apod.\n\nZejména v tibetském buddhismu patří Osm šťastných symbolů mezi nejoblíbenější symboly vůbec. Jedná se o slunečník, zlaté ryby, číši s pokladem, lotos, pravotočivou ulitu, nekonečný uzel, praporec vítězství a kolo dharmy. S těmito symboly se lze se v některých částech Asie setkat na zcela běžných místech, jako jsou bankovky apod.\n\nDalším důležitým buddhistickým symbolem je svastika. Většinou reprezentuje dharmu, Buddhovo učení. V čínském prostředí svastika bývá interpretována jako symbol věčnosti, která odpovídá duchu Buddhy, pročež někdy bývá zobrazována na prsou Buddhy.\n\nV roce 1880 J. R. de Silva a plukovník Henry Steel Olcott vytvořili buddhistickou vlajku jako symbol znovuoživení buddhismu na Srí Lance. Na Světovém buddhistickém kongresu v roce 1952 byla přijata jako mezinárodní buddhistická vlajka. Plukovník Olcott vytvořil vlajku z pěti barev, o nichž se domníval, že začaly zářit z Buddhova těla po jeho duchovním probuzení. Svislé pruhy vlajky symbolizují barvy Buddhovy aury, které jsou popsány v pálijském kánonu.\n\nMudry, neboli gesta, jsou častým prvkem u jednotlivých vyobrazení zejména bódhisatvů a buddhů. Tato gesta mohou být v zásadě dvojí: gesta tělem nebo rukou a prsty. Ve většině případů jsou však rukou a s pomocí prstů. Takových druhů muder, předváděných s pomocí rukou a prstů může být až několik desítek. Mezi nejznámější mudry patří \"bhúmisparšamudra\", doslova „gesto dotyku země“, které použil Gautama Buddha, když byl na cestě k probuzení.\n\nAtributy hrají na různých ikonografických zobrazeních důležitou roli. Takovým atributem může být plamenný meč, který třímá bódhisattva Maňdžušrí a který slouží k rozsekávání nevědomosti a nevědomých. Důležitým a častým atributem bývá též např. vadžra symbolizující prázdnotu.\n\n"}
{"id": "299838", "url": "https://cs.wikipedia.org/wiki?curid=299838", "title": "John Fabian", "text": "John Fabian\n\nJohn McCreary Fabian (* 28. ledna 1939 v Goose Crecku, Texas, USA) je bývalý americký důstojník a astronaut, který se zúčastnil dvou letů s raketoplánem. \n\nPo základní a střední škole absolvoval University of Washington a Washington State University a po obhajobě zde získal doktorát letectví a astronautiky. Pak se stal asistentem profesora letectví na vojenské letecké akademii v Coloradu (Air Force Institute of Technology). Do týmu astronautů byl přijat v roce 1978, ale celých 15 let na svůj let čekal.. \n\n120. člověkem ve vesmíru se stal 18. června 1983, když na palubě raketoplánu Challenger odstartoval z Floridy k šestidenní misi STS-7. Posádka byla v tomto složení: Robert Crippen, Frederick Hauck, John Fabian, Norman Thagard, Sally Rideová. Během letu vypustili dvě družice a jednu zas později několikrát cvičně zachytili a nakonec se s ní vrátili na Zemi.\n\nPodruhé letěl na sedmidenní misi STS-51-G na jaře roku 1985 na palubě Discovery. Posádka raketoplánu byla: Daniel Brandenstein, John Creighton, Steven Nagel, John Fabian, Shannon Lucidová, francouzský astronaut Patrick Baudry a synovec saúdskoarabského krále, princ Sultan Al-Saud. Vypustili na orbitě celou řadu družic - Spartan 1, Morelos 1A, Arabsat 1B ,Telstar 3D. Provedli také experimenty pro program Hvězdných válek. \nOba lety měly start na Floridě, mys Canaveral, přistání na základně Edwards v Kalifornii. Během obou svých letů strávil ve vesmíru 13 dní.\n\n\nV roce 1993 byl prezidentem společnosti Analytic Services, Inc. (ANSER), ve městě Arlington.\n\n"}
{"id": "299844", "url": "https://cs.wikipedia.org/wiki?curid=299844", "title": "Hawker Sea Hawk", "text": "Hawker Sea Hawk\n\nHawker Sea Hawk byl britský jednomístný palubní stíhací letoun s proudovým pohonem. V jednotkách Fleet Air Arm sloužil jen několik let, ovšem byl i úspěšně exportován do Holandska, Německa a Indie. Sea Hawk se osvědčil jako bitevní letoun v Suezské krizi a Indo-pákistánských válkách v letech 1965 a 1971.\n\nSea Hawk byl vyvinut z projektu P.1040, pozemního stíhacího letounu, vyvíjeného pro Royal Air Force. RAF však o typ nejevilo velký zájem a dávalo přednost typům Gloster Meteor a de Havilland Vampire. Na konstrukci Hawku bylo neobvyklé to, že jeho jediný motor měl dvě výtokové trysky na bocích křídel za trupem. Neobvyklé řešení umožnilo využít ocasní část trupu pro palivovou nádrž, což dávalo letounu mnohem větší dolet, než bylo v té době u proudových letadel obvyklé.\n\nPo neúspěchu u RAF vyvinul Hawker navalizovanou verzi P.1040 a nabídl ji britskému námořnictvu, které jeho projekt opravdu zaujal. První prototyp, označený \"VP401\" a pilotovaný Billem Humblem, poprvé vzlétl 2. září 1947. Další prototyp, už plně upravený pro palubní provoz, létal až následující rok. Třetí prototyp, který létal od roku 1949, obsahoval řadu zlepšení, založených na zkouškách prvních dvou prototypů.\n\nPrvní palubní zkoušky proběhly v roce 1949 na palubě letadlové lodi HMS Illustrious. Fleet Air Arm následovně objednalo okolo stovky sériových kusů. Prvním sériovým Sea Hawkem byl stroj verze F.1 s označením WF 143, který poprvé vzlétl v listopadu 1951.\n\nNa rozdíl od svého tehdejšího konkurenta a prvního proudového letounu na palubách lodí Royal Navy, typu Supermarine Attacker, již měl Sea Hawk příďový podvozek. Ten znamenal lepší vlastnosti letounu při jeho provozu. Jakkoliv byl Sea Hawk poměrně spolehlivý a užitečný letoun, jeho konstrukce byla velice konvenční. Letoun měl například přímá křídla, což snižovalo jeho výkony. Jeho operační kariéra proto byla poměrně krátká a byl rychle nahrazován pokročilejšími typy.\n\nPrvní sériovou variantou byl Sea Hawk F.1, který poprvé vzlétl v roce 1951, ale do služby vstoupil až v roce 1953. Hawker vyrobil okolo 30 kusů, ale protože v té době už pro RAF vyráběl legendární stroje Hawker Hunter, byla výroba Sea Hawků převedena do pobočky Hawkeru, firmy Armstrong Whitworth. Model F.1 poháněl proudový motor Rolls-Royce Nene Mk 101 o tahu 22 kN a byl vyzbrojen čtyřmi 20 mm kanóny Hispano.\n\nPo verzi F.1 následoval mírně vylepšení Sea Hawk F.2. Následující verze Sea Hawk FB.3, kterých bylo vyrobeno více než 100 kusů, byly upraveny tak, aby mohly působit i v roli stíhacích bombardérů. Letoun měl zesílenou konstrukci a unesl 440 kg pum či 16 neřízených střel. Po něm následoval Sea Hawk FGA.4 s vyšší nosností výzbroje a motorem Nene Mk 103, který mohl působit jako stíhací a protizemní útočný letoun. Varianta Sea Hawk FB.5 odpovídala modelu FB.3, jen s použitím vylepšeného motoru Roll-Royce Nene Mk 103. Poslední variantou byl opět stíhací a útočný letoun Sea Hawk FGA.6 a od předchozího modelu se nijak významně nelišil. Této varianty bylo vyrobeno přibližně 90 kusů. Celkem bylo postaveno 542 letounů Sea Hawk.\n\nExistovaly také tři exportní varianty Sea Hawku. První byl jednomístný útočný Sea Hawk Mk.50. Nizozemské námořnictvo jich v letech 1957–1964 provozovalo celkem 22 kusů a Holandsko se tak stalo jejich prvním zahraničním uživatelem. Druhým zahraničním uživatelem letounu bylo Německo, jehož Bundesmarine používalo stíhací variantu Sea Hawk Mk.100 a noční stíhací a průzkumnou variantu Sea Hawk Mk.101.\n\nHlavním místem bojového nasazení Sea Hawků byl Egypt. Suezská krize, která vypukla po znárodnění Suezského průplavu, vyvrcholila Operací Musketeer, tedy anglo-francouzskou invazí s podporou Izraele do Egypta, která začala 31. října 1956. Operace se účastnilo šest squadron s letouny Sea Hawk. Po dvou squadronách nesly letadlové lodě HMS Eagle, HMS Albion (R07) a HMS Bulwark (R08). Letouny byly používány především pro bitevní útoky, ve kterých se velice osvědčily. Z vojenského hlediska úspěšná operace byla jasnou prohrou v rovině politické a invazní jednotky se z Egypta stáhly už v následujícím roce.\n\nBritské Sea Hawky začaly být stahovány ze služby v roce 1958, tedy v době, kdy do služby vstupovaly nové stíhací typy Supermarine Scimitar a de Havilland Sea Vixen. Poslední operační squadrona Sea Hawků, která ukončila činnost v prosinci 1960, byla tečkou za krátkou bojovou kariérou tohoto typu. Letouny, které létaly v druholiniových útvarech, byly vyřazeny v polovině 60. let.\n\nSea Hawk byl úspěšným exportním letounem. V holandském námořnictvu letoun sloužil na palubě letadlové lodi HNLMS Karel Doorman (R81), dřívější britské letadlové lodi HMS Venerable (R63). Když byl Karel Doorman prodán Argentině, byly jeho palubní letouny dále provozovány z pozemních základen. Ze služby byly vyřazeny na konci 60. let.\n\nIndické námořnictvo používalo Sea Hawky od roku 1960 z paluby letadlové lodě INS Vikrant. Letouny se účastnily Indo-pákistánské války v roce 1965 i Indo-pákistánské války v roce 1971. Sea Hawky se v těchto válkách velice osvědčily. Sloužily především k bitevním útokům, při kterých potopily řadu dělových člunů pákistánského námořnictva i civilních obchodních lodí, především v oblasti Východního Pákistánu (dnešní Bangladéš). V bojích nebyl ztracen ani jeden stroj. Indické Sea Hawky byly vyřazeny v roce 1983 a nahrazeny letouny BAE Sea Harrier.\n\nNěmecké námořní letectvo používalo Sea Hawky až do poloviny 60. let, kdy byly nahrazeny stroji Lockheed F-104 Starfighter.\n\n\n\n\n\n"}
{"id": "299847", "url": "https://cs.wikipedia.org/wiki?curid=299847", "title": "Storžič", "text": "Storžič\n\nStoržič je hora, nacházející se v západní části pohoří Kamnicko-Savinjské Alpy, ve Slovinsku. Svou nadmořskou výškou 2132 metrů převyšuje okolní údolí o 1600 metrů a tvoří tak působivou kulisu městu Kranj a Lublaňské kotlině. Skalnatý vrchol je tvořený vápencem a představuje protáhlý hřeben, kterým místy prostupují holiny a klečové louky. Vrchol je výborným rozhledovým bodem.\n\nCelý hřeben hory leží mezi dolinou řeky Kokry, jež obepíná masiv od východu a odděluje ho tak od centrální části Savinjských Alp, a údolím říčky Tržiška Bistrica tekoucí na západě hory. Zde se také nachází hlavní turistické centrum oblasti, město Tržič. Jižní svahy Storžiče se pozvolna ztrácejí v Lublaňské kotlině. Naopak na severu pozvolna přecházejí v nižší vrchovinu Konjščica, oddělující jej od severněji položeného hřebene Koschuta, ležícího již v pohoří Karavanky.\n\n"}
{"id": "299863", "url": "https://cs.wikipedia.org/wiki?curid=299863", "title": "Ridley Scott", "text": "Ridley Scott\n\nSir Ridley Scott (* 30. listopad 1937, South Shields, Tyne and Wear, Velká Británie) je britský režisér, producent, a scenárista. Proslavil se především režírováním filmů \"Vetřelec\" (1979), \"Gladiátor\" (2000) nebo \"Černý jestřáb sestřelen\" (2001).\n\nRidley se narodil v South Shields v Tyne and Wear. Vyrůstal ve vojenské rodině; jeho otec, královský armádní důstojník, byl často v zámoří a se svým synem nebyl v kontaktu, stejně tak Ridleyho starší bratr Frank se v mládí připojil k obchodnímu loďstvu. I kvůli otcově práci se Scottovi často stěhovali; bydleli v Cumbrii, Walesu i Německu.\n\nPo konci druhé světové války se ale vrátili do rodné severovýchodní Anglie a usadili se v Teesside, jejíž okolí se později stalo Ridleyho inspirací pro mnoho scén v \"Blade Runner\". Sám Ridley našel velkou zálibu ve sledování filmů, mezi jeho oblíbené patří například \"Lawrence z Arábie\" (1962), \"Občan Kane\" (1941) nebo \"Sedmi samurajů\" (1954). Studoval na Grangefieldském gymnnáziu v Teesside v letech 1954 a 1958 a později na Hartlepool College of Art, kde získal titul. Získal i magisterský studijní program na Royal College of Art, kde studoval od roku 1960 až do roku 1962.\n\nStal se spoluzakladatelem časopisu RCA ARK a na konci studijného programu vytvořil i černobílý krátkometrážní film \"Ten kluk s kolem\", kde hrál i jeho otec a mladší bratr Tony. Tento film se později stal charakteristickým znakem jeho stylu. Po absolobování školy v roce 1963 začal pracovat v BBC. V té době obdivoval Stanleyho Kubricka, amerického režiséra a scenáristu. V BBC se také zúčastnil programu pro začínající režiséry.\n\nV roce 1968 Ridley odešel z BBC a společně s bratrem Tonym založili Ridley Scott Associates; produkční společnost vytvářející filmy a reklamy. Pět členů ze Scottovi rodiny pracuje právě v této společnosti, bratr Tony se stal úspěšným režisérem a Ridleyho synové Jake a Luke a dcera Jordan jsou tvůrci reklam. V roce 2012 ale Tony Scott spáchal sebevraždu skokem z mostu.\n\nOženil se s herečkou Gianninou Faciovou, který hrála téměř ve všech jeho filmech s výjimkou \"Amerického gangstera\" (2007). Jeho mladší bratr Tony (1944-2012) byl také režisérem (\"Top Gun\", \"Policajt v Beverly Hills II\").\n"}
{"id": "299868", "url": "https://cs.wikipedia.org/wiki?curid=299868", "title": "Anna Fisherová", "text": "Anna Fisherová\n\nAnna Lee Fisherová, rozená Tingleová (* 24. srpna 1949 v Albany, New York, USA) je americká astronautka, která se v roce 1984 zúčastnila letu raketoplánu Discovery.\n\nPo základní a střední škole vystudovala University of California, Los Angeles a získala tam titul inženýrky chemie. Na stejné univerzitě obhájila v roce 1976 doktorát lékařství. Vdala se a má dvě děti. V roce 1978 byla přijata do týmu astronautů NASA.\n\nNa oběžnou dráhu Země letěla jen jednou, v roce 1984. Byla to sedmidenní mise STS-51-A s raketoplánem Discovery (jeho druhý let). V posádce byli velitel Frederick Hauck, David Walker, Joseph Allen a Dale Gardner. Ovládání „kanadské ruky“ měla na starosti Anna Fisherová, která v okamžiku svého letu do vesmíru zanechávala na Zemi čtrnáctiměsíční holčičku. Během letu astronauti vypustili družice Anik D2, Leasat 1. Pak stáhli z oběžné dráhy nefunkční družice Palapa B2 a Westar 6 a přistáli s nimi na Kennedyho vesmírném středisku na mysu Canaveral.\n\n\nAnna byla 155. člověkem ve vesmíru, při svém letu šestou ženou ve vesmíru.\n\nO dva roky později měla letět znovu jako členka posádky STS-61-H s raketoplánem Columbia. Mise však byla zrušena kvůli havárii raketoplánu Challenger. \n\n"}
{"id": "299875", "url": "https://cs.wikipedia.org/wiki?curid=299875", "title": "Ikarus E91", "text": "Ikarus E91\n\nIkarus E91 je model městského nízkopodlažního midibusu, který od roku 1997 vyrábí maďarská firma Ikarus.\n\nIkarus E91 je standardní dvounápravový částečně nízkopodlažní midibus se samonosnou karoserií. Zadní náprava je hnací, motor a převodovka se nachází pod podlahou v zadní části vozu. Kabina řidiče je polouzavřená.\n\nPrvní prototyp Ikarusu E 91 byl vyroben v roce 1997 a následně byla zahájena sériová výroba, která trvá dodnes, ovšem po tomto typu je velmi malá poptávka – většího rozšíření dosáhl jen v Maďarsku a v lotyšské Rize.\n\nV České republice se objevily pouze v Praze, a to v počtu šesti kusů (tři od března 2003, čtvrtý v lednu 2005, pátý a šestý v listopadu 2006, evidenční čísla 3901 až 3906). Od 18. dubna 2003 byly nasazeny na novou linku 291, obsluhující úzkými uličkami nemocniční komplexy na Novém Městě, 1. září 2005 byla s využitím těchto vozů zahájena nová linka 128 k obsluze oblasti Žvahova, která kvůli nízkému podjezdu je pro standardní autobusy nepřístupná, a 1. dubna 2009 byly nasazeny na novou linku 236 v oblasti Zámků, Bohnic a Troji. V červenci a v srpnu 2005 byl jeden vůz tohoto typu nasazen na dočasnou náhradní linku 724 z Kateřinek do Újezda. Od 16. října 2009 měl být Ikarus E 91 dočasně nasazen na nové lince 292 z Malostranského náměstí k Nemocnici pod Petřínem místo italského elektrobusu, který nebyl včas dodán, tato informace však byla později stažena a termín zahájení provozu odložen.\n\nNástupcem tohoto typu je typ MidiCity S 91, vyráběný od roku 2008, a to v kooperaci Rába Vehicle Ltd., Molitus Ltd. a Webasto Hungaria Ltd.\n\n"}
{"id": "299878", "url": "https://cs.wikipedia.org/wiki?curid=299878", "title": "Kněz v roce 1839", "text": "Kněz v roce 1839\n\nKněz v roce 1839 \"(Un Prêtre en 1839)\" je první próza francouzského spisovatele Julesa Verna. Jde o nedokončený román napsaný v letech 1845-1849 a prvně vydaný až v roce 1992. Dílo je někdy zmiňováno také pod názvem \"Kněz v roce 1835\", protože takto je nadepsán Vernův rukopis, avšak již na první stránce je letopočet 1839 a chronologie děje odpovídá tomuto datu.\n\nPříběh knihy se odehrává v Nantes, vypráví o sběhlém knězi, kterého žene posedlost ovládnout svět, a svým pojetím se blíží gotickým románům. \n\n"}
{"id": "299879", "url": "https://cs.wikipedia.org/wiki?curid=299879", "title": "Železniční trať Žatec–Obrnice", "text": "Železniční trať Žatec–Obrnice\n\nŽelezniční trať Žatec západ – Obrnice je železniční trať v Ústeckém kraji spojující železniční stanice Žatec západ a Žatec se stanicí Obrnice. V jízdním řádu pro cestující je uvedena v tabulce 123, kde je k ní připojen i úsek Obrnice - Most společný s tratí Most – Louny – Rakovník, neboť všechny osobní vlaky pokračují do Mostu, resp. vycházejí z Mostu.\n\nTrať je včetně spojek v Žatci součástí celostátní dráhy, větve trianglu v Postoloprtech znázorněné v grafickém průběhu jsou drahami regionálními.\n\nTrať Žatec – Postoloprty – odbočka Vrbka – Počerady – Obrnice byla uvedena do provozu 16. září 1872. V roce 1985 byla trať elektrizována soustavou 3 kV DC.\n\n\nMezi stanicí Obrnice a zastávkou Volevčice se nachází hláska Stránce. Mezi zastávkou Výškov v Čechách a stanicí Postoloprty se nachází odbočka Vrbka (propojení na trať 114).\n"}
{"id": "299885", "url": "https://cs.wikipedia.org/wiki?curid=299885", "title": "Dom pod Storžičem", "text": "Dom pod Storžičem\n\nDom pod Storžičem je horská chata nacházející se v masivu hory Storžič, v západní části Kamnicko-Savinjských Alp, ve Slovinsku. Stavení je ve vlastnictví slovinského horského spolku PZS, sekce Tržič. Kapacita chaty činí 68 lůžek a 60 míst v restauraci. Není k dispozici winterraum.\n\nChata byla postavena v roce 1939. V roce 1955 se chata přistavovala, aby mohla sloužit také jako noclehárna a v roce 1959 byla přivedena elektřina. V roce 1981 prošla chata poslední modernizační úpravou.\n\nDom pod Storžičem leží na konci údolí Lomščica, kde k ní je přivedena sjízdná silnice z obce Grahovše. U chaty je menší parkoviště. Její poloha přímo pod severním svahem Storžiče (2132 m) z ní dělá dobrý startovní bod pro turisty a horolezce.\n\n"}
{"id": "299886", "url": "https://cs.wikipedia.org/wiki?curid=299886", "title": "STUN", "text": "STUN\n\nSTUN je sada pomocných internetových standardů včetně síťového protokolu, které slouží k umožnění komunikace skrz NAT, typicky používaný u interaktivních síťových služeb (VOIP, instant messaging apod.). STUN umožňuje zjištění typu NAT, veřejné IP adresy a portu. Protokol byl původně definován dokumentem , kde zkratka znamenala \"Simple Traversal of User Datagram Protocol (UDP) Through Network Address Translators (NATs)\". V novějším byla zachována stejná zkratka, ale s jiným významem: plný oficiální název nyní zní \"Session Traversal Utilities for NAT\".\n\nSTUN klient odešle požadavek na STUN server, který klientovi vrátí odpověď s IP adresou NAT routeru a s číslem portu, který NAT otevřel pro příchozí spojení. Z odpovědi zjistí STUN klient také typ použitého NAT – různé typy NAT nakládají s příchozími UDP pakety různými způsoby.\n\nNěkteré aplikace pracující s NATem potřebují charakterizovat NAT dle typu. STUN protokol charakterizuje NAT jako Full cone NAT, Restricted cone NAT, Port restricted cone NAT a Symetrický NAT.\n\nZnámý také jako NAT jedna ku jedné. Všechny požadavky ze stejné vnitřní IP adresy a portu jsou mapovány na stejnou externí IP adresu a port. Externí počítač pak pošle paket lokálnímu počítači, který je za NATem, zasláním paketu na mapovanou externí adresu. NAT tento paket dále přepošle příslušnému počítači za NATem.\n\nVšechny požadavky ze stejné lokální IP adresy a portu jsou mapovány na stejnou externí IP adresu a port. Na rozdíl od NAT jedna ku jedné může externí zařízení zaslat paket lokálnímu pouze pokud mu lokální počítač zaslal předtím paket.\n\nJe podobný Restricted cone NAT, ale omezení zahrnuje čísla portů. Externí zařízení může poslat paket na konkrétní port lokálnímu jen pokud lokální počítač předtím zaslal z tohoto portu paket vnějšímu zařízení.\n\nVšechny požadavky ze stejné lokální IP adresy a portu na specifickou IP adresu a port jsou mapovány na unikátní externí zdrojovou IP adresu a port. Jestliže to samé lokální zařízení pošle paket se stejnou zdrojovou adresou a portem na jiné místo určení, je použito odlišné mapování. Pouze externí zařízení, které obdrží paket může poslat UDP paket zpět lokálnímu zařízení. V případě symetrického NAT vidí STUN server odlišné mapování, než to odpovídající cíli, ke kterému se mají skrze klienta zasílat pakety.\n\nTerminologie zavedená STUN protokolem se ukázala jako nedostatečná k popisu NAT, mnoho implementací kombinuje výše popsané typy. Mnoho implementací NAT zachovává port, tedy ve většině situací zůstávají stejná lokální a externí čísla portů. Pokud se ovšem dvě lokální zařízení pokouší o komunikaci se stejným vnějším zařízením na stejném portu, je vnější port druhého lokálního zařízení přidělen náhodně. Pak tedy záleží na úhlu pohledu a NAT je typu restricted cone a zároveň symetrický.\n\n\n"}
{"id": "299895", "url": "https://cs.wikipedia.org/wiki?curid=299895", "title": "Počerady", "text": "Počerady\n\nPočerady ( ) je ves nacházející se v okrese Louny v Ústeckém kraji a náležející do 3km vzdálené obce Výškov.\n\nNázev vesnice byl odvozen z osobního jména \"Počerad.\" V historických pramenech se vyskytuje ve tvarech Naposcherad (1207), Potscherad (1333), Pocscherad (1341), Jacobus Poczieradensis (1386), v Počeradci, Poczieradecz (1559), Podssierady (1654), Pocžerad (1787), Potscherad nebo Počehrad a Putschehrad (1846), Počeradec nebo Podscherad (1854) a Počeradce nebo Potscherad (1886).\n\nPrvní písemná zmínka o obci pochází z roku 1207.\n\nU Počerad se těžil tzv. \"balas\" (červená hlína), ze kterého se vyráběla růžová nebo červená barva známá pod obchodním názvem \"andělská červeň.\"\n\nNa návsi stojí barokní kaple svaté Anny postavená v roce 1720. V roce 2002 byla opravena a znovu vysvěcena.\n\nPravděpodobně nejznámější stavbou v okolí Počerad je uhelná tepelná elektrárna provozovaná společností ČEZ, a. s. Z původních čtyř bloků jsou momentálně v provozu bloky 2, 3 a 4, z nichž poslední dva byly uvedeny do provozu v roce 1977. Odsířením elektrárna prošla v letech 1994–1996. Jako vedlejší produkt odsiřování vzniká energosádrovec, který je zpracováván na sádrokartonové desky (tuto aktivitu provozuje od roku 1995 firma KNAUF).\n\n\nV Počeradech se nachází poměrně rozsáhlé nádraží, i když v současné době nádražní budova již přímo neslouží účelům osobní dopravy. Stanice leží na trati č. 123 (Most – Žatec západ). Částí obce Počerady projíždí pravidelná linková autobusová doprava.\n\n"}
{"id": "299898", "url": "https://cs.wikipedia.org/wiki?curid=299898", "title": "Volné filmové dílo", "text": "Volné filmové dílo\n\nVolné filmové dílo je film, který byl uvolněn jako volné dílo (public domain) jeho autorem (autor díla se rozhodl, že dovolí svoje dílo volně užívat, bez nároku na další ochranu díla) nebo jehož majetková práva (copyright) vypršela.\n\nRůzné filmy mohou být v různých zemích (různě) autorsky chráněna, zatímco v jiných ne. V některých zemích platí pro filmy (audiovizuální díla) samostatné podmínky, v některých se autorská práva filmů řídí obecnou ochranou všech autorských děl.\n\nNěkteré filmy public domain lze stáhnout i na internetu nebo z peer-to-peer sítí, ale ne všechny filmy, které jsou na internetu, jsou public domain.\n\nRetušování filmu, titulky a dabing filmu požívají také autorskou ochranu (copyright) dokonce i tehdy, pokud jsou jiné části filmu jako volné dílo. Speciální vlastnosti a balení filmu jsou také předmětem autorské ochrany. Např. když je film z roku 1915 a vypršel mu copyright v USA, tak nová verze filmu z roku 2004 s novými video a zvukovými prvky je předmětem autorské ochrany (včetně např. doplnění zvukové stopy k němému filmu).\n\nZ filmů, které jsou public domain, lze např. zhotovovat kopie.\n\nČesko\n\nVolné dílo: Majetková práva trvají obecně po dobu života autora a 70 let po jeho smrti. Doba trvání majetkových práv k audiovizuálnímu dílu se počítají od smrti poslední žijící osoby z následujících: režisér, scenárista, autor dialogů, skladatel původní hudby. Poté je dílo považované za volné dílo.\n\nJaponsko\n\nVšechny japonské filmy vydané do roku 1953 včetně jsou public domain. \nUSA\n\nVšechny filmy vydané do 1. ledna 1923 jsou volným dílem. Stejně tak i filmy natočené vládou USA nebo jejími vládními organizacemi (NASA, Hlas Ameriky, ad.).\n\n\n"}
{"id": "299900", "url": "https://cs.wikipedia.org/wiki?curid=299900", "title": "San Pietro in Gessate", "text": "San Pietro in Gessate\n\nSan Pietro in Gessate je římskokatolický kostel v Miláně, v severní Itálii. Byl postaven v 15. století v gotickém stylu.\n\nArchitektem byl buď Guiniforte Solari nebo jeho syn Pietro Antonio. Kostel je trojlodní, čtvercového půdorysu, s křížovou klenbou. Místo tradičních gotických pilastrů je hlavní loď oddělena žulovými korintskými sloupy.\n\nSan Pietro in Gessate je významný sérií maleb z období lombardské renesance. Mezi umělce, kteří zde pracovali, patřili Giovanni Donato Montorfano, Bernardino Butinone a Bernardo Zenale. Zenale vyzdobil kapli Grifi \"Historií sv. Ambrože\". V této kapli je také náhrobek Ambrogia Grifiho od Brisca. Na počátku 16. století dokončil pro tento kostel Vincenzo Foppa své známé \"Ukládání do hrobu\", které bylo ztraceno během 2. světové války. Z roku 1514 pochází freska od Bergognona zobrazující \"Pohřeb sv. Martina\".\n"}
{"id": "299905", "url": "https://cs.wikipedia.org/wiki?curid=299905", "title": "Dana Perino", "text": "Dana Perino\n\nDana Marie Perino (* 9. dubna 1972) je televizní politická komentátorka stanice Fox News a bývalá tisková mluvčí Bílého domu. Dne 14. září 2007 ji prezident Spojených států George W. Bush jmenoval stálou tiskovou mluvčí. Od 27. března 2007 do 30. května 2007 byla zastupující tiskovou mluvčí. Její předchůdce, Tony Snow odstoupil kvůli léčbě rakoviny tlustého střeva. Tuto funkci opustila s odchodem prezidenta Bushe z úřadu v lednu 2009.\n\nPředstavuje historicky druhou ženou, která zastávala post tiskové mluvčí Bílého dmou. První ženou, jež byla do této funkce jmenována, byla Dee Dee Myers, kterou jmenoval Bill Clinton.\n\nNarodila se v Evanstonu ve státě Wyoming a vyrostla v Denveru ve státě Colorado. Navštěvovala Ponderosa High School v Parker ve státě Colorado, což je na předměstí Denveru. Vystudovala University of Southern Colorado (nyní známou jako Colorado State University-Pueblo), kterou ukončila v roce 1994 s bakalářským titulem v komunikacích a rovněž politických vědách a španělštině. Už během těchto studií pracovala pro televizi KTSC-TV, kde se zabývala lokální politikou. Následně, když studovala na University of Illinois at Springfield, pracovala jako reportérka pro stanici WCIA-TV.\n\nPo ukončení studií na UIS, kde získala magisterský titul, pracovala pro kongresmana Scotta McInnise. Poté, téměř 4 roky, pracovala pro kongresmana Dana Schaefra jako tisková mluvčí. Po tom,co kongresman Schaefer ukončil kariéru, rozhodla se, že se přestěhuje do Anglie za svým manželem, kterého potkala během letu do Denveru. Po roce stráveném v Anglii, se oba přestěhovali do San Diega. V roce 2001, se vrátila zpátky do Washingtonu, kde pracovala pro Ministerstvo spravedlnosti Spojených států amerikých jako tisková mluvčí. Následně jí však přišla nabídka pracovat pro Bílý dům, kterou přijala a od 31. března 2006, pracovala jako tisková mluvčí v otázkách environmentalismu.\n"}
{"id": "299908", "url": "https://cs.wikipedia.org/wiki?curid=299908", "title": "Praha-Smíchov severní nástupiště", "text": "Praha-Smíchov severní nástupiště\n\nPraha-Smíchov severní nástupiště je železniční zastávka, která se nachází v prostoru nádraží Praha-Smíchov v Praze na adrese Nádražní 3113/3a a je v jízdním řádu pro cestující uváděno jako samostatná zastávka. Po dopravní stránce se jedná o samostatný obvod železniční stanice nádraží Praha-Smíchov, který se služebně nazývá Praha-Smíchov společné nádraží.\n\nZatímco hlavní část osobního nádraží Praha-Smíchov se nachází od roku 1862 na bývalé České západní dráze, dnešní trati Praha–Beroun, severní nástupiště se nachází v prostoru tzv. Společného nádraží, které bylo v roce 1872 vybudováno společností České západní dráhy jako hlavní pražské nákladové nádraží a do nějž byla roku 1872 zaústěna odbočka Buštěhradské dráhy z Hostivice a roku 1873 Pražsko-duchcovská dráha od Slaného. Roku 1872 byla rovněž obě smíchovská nádraží napojena Pražskou spojovací dráhou přes Vltavu na dnešní hlavní nádraží.\n\nNádraží Buštěhradské dráhy v Praze na Smíchově bylo od nepaměti zastíněno slávou necelých 50 metrů vzdáleného nádraží České západní dráhy. Buštěhradská dráha měla zpočátku plány na stavbu nádraží, které by svými rozměry předčilo stávající budovu České západní dráhy ale i mnohá jiná pražská nádraží. Důvodem k výstavbě obrovského nádraží nebylo však jen soupeření s Českou západní dráhou ale i plán traťového provozu, ve kterém bylo počítáno s úsekem Hostivice – Praha-Smíchov jako tratí hlavní a úsekem Hostivice – Praha-Bubny jako tratí vedlejší. Tato koncepce se však neosvědčila a i v současné době je stav přesně opačný.\n\nV roce 1870 byly zhotoveny plány na výstavbu nové nádražní budovy, která měla vyrůst v blízkosti dnešní Nádražní ulice. „Mělo se jednat o dvě symetrické jednopatrové stavby, mezi nimiž měly být položeny čtyři dopravní koleje zastřešeny železnou konstrukcí.“ Komplex budov měl mimo jiné obsahovat restaurace a čekárny I. až IV. třídy, poštu, prodejnu tabáku, policejní služebnu a samostatnou čekárnu pro dámy. Kvůli plánované stavbě byla dokonce přeložena část Radlické silnice, avšak k realizaci stavby nikdy nedošlo.\nJako „dočasná“ náhrada za tuto budovu byla roku 1872 vystavěna v severozápadní části areálu nová jednopatrová nádražní budova, která v dnešní době slouží jako kancelářské prostory Správě železniční dopravní cesty. Nádražní budova byla rozdělena na čekárny I. až IV. třídy, restauraci a místnost k odbavování zavazadel. Oproti původním velkolepým plánům mělo nádraží pouze jednu kolej společnou pro příjezdy a odjezdy, naproti tomu však nákladní část zahrnovala téměř deset kolejí dnešního nákladového nádraží Praha-Smíchov a již zrušeného odstavného nádraží Praha-Na Knížecí.\n\nStanice disponuje pouze dvěma nástupišti se dvěma nástupními hranami a stavědlem používaným jako výpravní budova naproti původnímu objektu Buštěhradské dráhy. Zchátralá nádražní budova, vedle budovy původní také neslouží cestujícím a je v současné době neobsazená, neslouží tudíž k prodeji jízdenek, které jsou prodávány přímo ve vlaku. V roce 2010 byla uvedena do provozu nová zastávka Praha-Smíchov Na Knížecí, na severním zhlaví bývalého nákladového nádraží v blízkosti zastávek tramvaje a stanice metra B Anděl, vestibul na Knížecí. Jelikož koleje na tuto zastávku vedou nalevo od jmenovaného stavědla, tak vlaky jedoucí na novou zastávku na severním nástupišti nezastavují. Zastavují zde pouze vlaky jedoucí z Prahy hlavního nádraží. Význam zastávky Praha-Smíchov severní nástupiště tak i přes renesanci železniční dopravy na trati 122 je malý.\n\nOd r. 2010 byla zavedena taktová doprava linky Eska S65 v pracovních dnech v úseku Praha-Smíchov Na Knížecí – (mimo P.-Smíchov sev. n.) – Praha-Zličín (Řepy) – Hostivice. O víkendu jsou provozovány vlaky Praha hlavní nádraží – Praha-Smíchov severní nástupiště – Praha-Zličín – Hostivice, přičemž dva páry zajíždějí až do stanice Rudná u Prahy, posíleny vlaky Praha-Zličín – Hostivice. Celoročně o víkendu provozuje společnost KŽC Doprava linku Pražského motoráčku vedenou historickým motorovým vozem M262.0 v úseku Praha hlavní nádraží – Praha-Smíchov severní nástupiště – Praha-Zličín.\n\nV prosinci 2015 tudy byl zaveden jeden spěšný vlak linky S49 z Prahy-Vršovic do Středokluk na objednávku firmy Amazon.\n\nK 11. 12. 2016 byla stanice Praha-Smíchov Na Knížecí zrušena. Všechny vlaky linky S65 jsou tedy opět výchozí ze stanice Praha hlavní nádraží a zastavují opět ve stanici Praha-Smíchov severní nástupiště. Vlaky jsou vedené motorovými vozy 810.\n\nZastavují zde v hodinovém až dvouhodinovém taktu.\n\nK severnímu nástupišti nevede přístup přes hlavní nádražní budovu. Po mnoho let vedla oficiální přístupová cesta jen dlážděnou cestou z Nádražní ulice z prostoru mezi viadukty mezi tramvajovými zastávkami Na Knížecí a Plzeňka. Využívána byla rovněž pěšina po přechodech přes kolejiště k poslednímu nástupišti běžného osobního nádraží. Od roku 2007 k nástupišti vede schodiště z Radlické lávky.\n\n\n\n"}
{"id": "299913", "url": "https://cs.wikipedia.org/wiki?curid=299913", "title": "Predikát", "text": "Predikát\n\nPredikát může být:\n"}
{"id": "299916", "url": "https://cs.wikipedia.org/wiki?curid=299916", "title": "Don Alfonso", "text": "Don Alfonso\n\n„Don Alfonso“ je píseň britského multiinstrumentalisty Mika Oldfielda. Na začátku roku 1975 byla vydána jako jeho druhý singl, který se ale v britské hudební hitparádě neumístil. Na B straně singlu se nachází raná verze instrumentální skladby „In Dulci Jubilo“, která byla podle svého názvem „In Dulci Jubilo (for Maureen)“ věnována Oldfieldově matce Maureen. Tato verze skladby je odlišná od následujícího singlu.\n\nSamotná píseň „Don Alfonso“ je tzv. novelty song (komická a nesmyslná píseň) ze začátku 20. století. V Oldfieldově verzi ji zpívá David Bedford.\n\nK písni byl také natočen videoklip, ve kterém hraje Larry Martyn v roli nešikovného toreadora Dona Alfonsa.\n\n\n"}
{"id": "299920", "url": "https://cs.wikipedia.org/wiki?curid=299920", "title": "SOR CN 12", "text": "SOR CN 12\n\nSOR CN 12 je model českého příměstského standardního částečně nízkopodlažního autobusu, který je vyráběn společností SOR Libchavy od roku 2004 do současnosti. Vyrábí se i v prodloužené verzi CN 12,5.\n\nSOR CN 12 vychází z typu SOR BN 12 – je to vlastně dvoudveřová varianta tohoto městského modelu. Zpočátku byl proto SOR CN 12 označován jako „SOR BN 12 dvoudveřový“ a doposud se mezi laickou i odbornou veřejností objevují zmatky ve značení tohoto modelu.\n\nSOR CN 12 byl prvním příměstským nízkopodlažním autobusem z produkce firmy SOR. Model CN 12 je dvounápravový, přičemž v prostoru od zadní nápravy dopředu je autobus nízkopodlažní. Zadní náprava je hnací, motor a převodovka se nachází pod podlahou v zadní části vozu. Dvoudveřová karoserie vozu je svařena z ocelových profilů, zvenku je oplechovaná, zevnitř obložená plastovými deskami. Podlaha v nízkopodlažní části se nachází ve výšce 360 mm nad vozovkou. Kabina řidiče je uzavřená. Přední náprava je značky SOR, zadní tuhá náprava je značky DANA.\n\nAutobusy SOR CN 12 se staly prvními příměstskými nízkopodlažními autobusy v ČR ve své cenové kategorii, proto se v poměrně krátké době rozšířily do většího množství soukromých dopravních společností, požadujících nízkopodlažní vozidla. Největším provozovatelem vozů SOR CN 12 je skupina Arriva Transport Česká republika (mj. 15 vozů CN 12,3 jezdí v Teplicích, kde jsou využívány pro meziměstskou dopravu), z dalších dopravců provozujících tento vůz např. TQM Opava.\n\n"}
{"id": "299922", "url": "https://cs.wikipedia.org/wiki?curid=299922", "title": "Schubert", "text": "Schubert\n\nSchubert je poměrně rozšířené příjmení, které nosily tyto osobnosti:\n\n\n"}
{"id": "299924", "url": "https://cs.wikipedia.org/wiki?curid=299924", "title": "Poruchy emotivity", "text": "Poruchy emotivity\n\nPoruchy emotivity jsou souborem příznaků různého organického a funkčního postižení centrálního nervového systému, které se projevují změnami v chování jedince.\n\nJames-Langeova teorie (1890) považovala emoce za pocity odpovídající činnosti vnitřních orgánů, což je představa vycházející z galenické medicíny. Tato teorie byla vyvrácena Cannonem (1927), který dokázal, že oddělení vnitřních orgánů od mozku nemění emoční chování, že během různých emočních stavů jsou změny činnosti vnitřních orgánů stejné a tyto změny jsou příliš pomalé na to, aby mohly být zdrojem emocí. Cannon s Bardem sami navrhli thalamickou teorii emocí, podle níž jsou emoce dány činností thalamu, a jejich vyjádření je podmíněno funkcí hypothalamu. Teorie byla nahrazena novou Papezovou-MacLeanovou teorií (1937, 1950), která ukázala na význam limbického systému.\n\nČasem byla prohloubena do dnešní podoby potvrzující, že na tvorbě, prožívání a vyjadřování emocí se podílejí struktury kmenové (epikritický-protokritický rozměr), limbický systém, bazální ganglia\" (efektivní-afektivní rozměr) a mozková kůra (etický a estetický rozměr).\n\nLožisková poškození hemisfér vedou k poruchám emotivity. Stejné poškození levé a pravé mozkové polokoule vede k fenomenologicky odlišnému charakteru poruchy,\n\nPoškození čelních laloků vyvolává dva základní okruhy poruch:\n\nZnaky obou syndromů se mohou objevit u stejného pacienta. Ti mají negativistickou náladu či deprese, vyšší míru úzkosti.\n\nObsedantně nutkavá porucha postihuje asi 2 % populace, nejčastěji začíná v průběhu dospívání a rané dospělosti. Hlavním příznakem jsou opakované vtíravé myšlenky a nutkavé činy. Nápady, představy a popudy vstupují do pacientova vědomí opakovaně a obtěžují ho. Nutkavé činy, například mytí rukou, jsou stereotypní. Úzkost tuto poruchu doprovází vždy.\n\nKonkordance poruchy je vyšší u jednovaječných než dvojvaječných dvojčat, vysoký výskyt zaznamenáváme také u Gilles de la Touretteova syndromu.\n\nPacienti s touto poruchou mají menší objem nc. caudatus a existuje zde souvislost s vyšším prokrvením některých mozkových struktur (nc. caudatus, dolního čelního laloku, putamen, gl. pallidus, thalamu, levého hipokampu a zadní části gyr. cinguli). Změny v činnosti mozkové kůry jsou u pacientů přibližně stejné.\n\nAgrese je fyziologickým mechanismem, odpovědí na některé podněty, která má vést k přežití jedince a druhu. Násilné chování je fyzická mezilidská agrese se záměrem poškodit nebo zničit.\n\nNejjednodušší klasifikace rozlišuje u zvířat:\n\nOblasti, které agresi a násilné chování spouštějí, jsou u člověka a zvířat totožné. Jedná se o orbitofrontální kůru, septum verum, hipokampus, amygdalu, hlavu nc. caudatus, thalamus, nc. ventromedialis a nc. posterior hypothalami, tegmentum středního mozku, Varolův most, nc. fastigii a přední části mozečku.\n\nJe jasné, že tyto oblasti jsou součástmi velké, ovšem dosud ne zcela známé nervové sítě.\n\n\na) \"Epizodická porucha kontroly\" se objevuje ve spojitosti s vývojovými poruchami v dětství a při různých onemocněních či poraněních mozku. Následkem může být nepromyšlená vražda, sebevražda, nesmyslný útok na neznámého člověka, zbití manželského partnera, zneužití dítěte, kriminální způsob řízení dopravního prostředku nebo nesmyslná ničivost vůči majetku a zvířatům. Intenzita agrese neodpovídá vyvolávající příčině. Mezi epizodami není jedinec ani impulsivní ani útočný. Útok je nepromyšlený, často primitivní, u žen mnohdy slovní, spouštěčem bývá alkohol a obvykle následují výčitky svědomí.\n\nb)\" Antisociální porucha osobnosti\" je popsána jako chladná predátorská agrese, buď zcela nevyprovokovaná, nebo zahájená neadekvátně malým podnětem. V USA postihuje 3 % mužů a 1 % žen. Její nositel bývá impulzivní, se špatnou sebekontrolou, emočně oploštělý bez schopnosti empatie (vcítění), nemá výčitky svědomí, jeho chování je manipulativní a snaží se ovládat okolí. Jeho životní styl je parazitující s častým střídáním sexuálních partnerů. Antisociální porucha osobnosti se vyskytuje ve všech pásmech inteligence. Rozhodně má dědičné pozadí a vysoký podíl těchto jedinců má abnormální EEG spolu s odchylkami v látkové výměně serotoninu. Dále můžeme pozorovat poruchu koordinace pohybů, poruchy praxie, světloplachost a sluchovou přecitlivělost. Násilné chování mívá někdy nutkavé rysy. Frekvence násilí vrcholí v pozdním dospívání, muži jsou útočnější než ženy, ty bývají nejagresivnější v týdnu před menstruací.\n\nAgrese i násilné chování má tedy dědičné pozadí, což bylo dokázáno vyšlechtěním rodových linií mimořádně útočných myší, krys, morčat, králíků a psů. Vyšší míra násilí doprovází také syndrom fragilního chromosomu, v případě syndromu XYY se o spojitosti pochybuje.\n\n\nZhruba 6 % recidivistů odpovídá za přibližně 70 % nejtěžších násilných činů. Hovoří se o násilnické menšině. K těmto výsledkům došlo několik na sobě nezávislých studií retrospektivních i prospektivních.\n\nADHD (Attention Deficit Hyperactivity Disorder) zcela běžně předchází různým formám antisociálního chování. Jde o vývojové postižení mozku, které má významně dědičné pozadí a bylo přiřazováno k poruchám učení. Jeho synonymem byla MBD (Minimal Brain Disease, malá mozková dysfunkce). Nejčastějšími příznaky jsou hyperaktivita, poruchy percepce (čití) a hybnosti, emoční labilita, poruchy koordinace a pozornosti, impulzivita, poruchy paměti a myšlení, specifické poruchy chování učení (čtení, psaní, počítání, hláskování), poruchy řeči a slyšení, odchylky EEG záznamu. Někdy se přidružují poruchy vnímání času a prostoru.\n\nPorucha je častější u chlapců než děvčat (poměr je 5-8:1), postihuje 1-8 % školní populace, rozvíjí se obvykle již v předškolním věku a přibližně v polovině případů přecházejí alespoň některé příznaky do dospělosti.\n\nNěkteré příznaky syndromu se vyskytují u mnoha lidí, kteří se však nechovají násilně, a také u lidí inteligentních a tvořivých. Je běžné, že děti s takovými příznaky zbytečně trpí v rodině i ve škole.\n\n"}
{"id": "299926", "url": "https://cs.wikipedia.org/wiki?curid=299926", "title": "Bnej Brak", "text": "Bnej Brak\n\nBnej Brak ( , v češtině doslova „\"Synové blesku\"“, v oficiálním přepisu do angličtiny Bene Beraq, přepisováno též Bnei Brak nebo Bene Berak) je město v Izraeli v Telavivském distriktu. Starostou je Chanoch Zejbert.\n\nLeží v nadmořské výšce 10 metrů v Izraelské pobřežní planině, cca 6 kilometrů severovýchodně od centra Tel Avivu. Je součástí telavivské aglomerace a na všech stranách souvisle obklopeno zastavěným územím dalších měst v rámci této aglomerace. Na jihu je to Ramat Gan a Giv'at Šmu'el, na západě vlastní Tel Aviv, na východě Petach Tikva. Pouze na severu vytváří v jinak souvisle zastavěné krajině klín údolí řeky Jarkon. Bnej Brak se nachází v hustě osídlené oblasti, která je etnicky zcela židovská.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 4. Po severním okraji města rovněž prochází železniční trať Tel Aviv – Ra'anana. Funguje tu železniční stanice Bnej Brak.\n\nBnej Brak byl založen roku 1924. Jméno odkazuje na biblické město \"Bené-berak\" citované v Knize Jozue 19,45\n\nV roce 1937 získalo status místní rady (malého města) a v roce 1950 bylo povýšeno na město.\n\nBnej Brak je jediným izraelským velkoměstem, kde drtivou většinu obyvatelstva tvoří ultraortodoxní Židé. Jejich podíl se v roce 2007 odhadoval na 80-85 %. Město je pomyslně rozděleno na jednotlivé části podle příslušníků jednotlivých chasidských dvorů, které v nich žijí (např Vižničtí chasidé, Belzští chasidé atp.) Vzhledem k povaze obyvatelstva, které ve městě žije, je zde velká koncentrace, synagog, ješiv, kolelů a jiných náboženských škol a institucí. Vysoká koncentrace ultraortodoxních židů v tomto městě dává Bnej Braku osobitý charakter. V Bnej Brak například nenajdeme kina, divadla, drahé módní restaurace, butiky s moderním oblečením atp. Během šabatu a židovských svátků jsou zde přísně dodržovány zákazy práce, což se projevuje například tím, že jsou zde zavřeny všechny obchody a ve městě je přísně dodržován zákaz vjezdu motorových vozidel. V Bnej Braku najdeme také jediný obchodní dům na světě, do něhož mají přístup pouze ženy. Bnej Brak má jedinou sekulární čtvrť, která se nachází na severu města a nese název \"Pardes Kac\".\n\nFunguje tu velká Nemocnice Ma'ajnej ha-ješua.\n\nPodle údajů z roku 2009 tvořili naprostou většinu obyvatel Židé – cca 152 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 154 400 osob).\n\nPodle Centrálního statistického úřadu (CBS) žilo v Bnej Brak k 31. prosinci 2017 193 800 lidí. Je to město s nejdelší průměrnou délkou života u žen (81,1 let) i mužů (77,4 let) v Izraeli.\n\nBnej Brak má také nejvyšší hustotu zalidnění ze všech izraelských měst. Na jeden kilometr čtvereční připadá víc než 20 000 lidí. Celkový počet obyvatel ale přesto stále stoupá. Po jisté stagnaci koncem 90. let 20. století se v letech 2000-2009 zvýšil o dalších 20 000. Ultraortodoxní obyvatelé Bnej Braku zároveň pronikají do sousedních čtvrtí města Ramat Gan. Roste i podíl ultraortodoxních obyvatel v dosud sekulární čtvrti Pardes Kac. V roce 2007 prohlásil starosta Bnej Braku Ja'akov Ašer, že bylo dosaženo maximálního možného využití zastavěných ploch a že město připravuje jen poslední dva nebo tři obytné soubory o kapacitě 750 bytových jednotek. Přesto se v dekádě 2007–2017 populace města zahušťováním osídlení zvýšila z cca 150 000 na téměř 195 000.\n"}
{"id": "299928", "url": "https://cs.wikipedia.org/wiki?curid=299928", "title": "In Dulci Jubilo (skladba, Mike Oldfield)", "text": "In Dulci Jubilo (skladba, Mike Oldfield)\n\n„In Dulci Jubilo“ je instrumentální skladba britského multiinstrumentalisty Mika Oldfielda. Byla vydána na konci roku 1975 jako jeho třetí singl, který v britské hudební hitparádě dosáhl 4. místa.\n\nSkladba „In Dulci Jubilo“ se odlišuje od verze, která byla pod názvem „In Dulci Jubilo (for Maureen)“ vydána na předchozím singlu „Don Alfonso“. V obou případech se však jedná přearanžovanou tradiční německou vánoční koledu „In dulci jubilo“. Písnička „On Horesback“ na B straně singlu pochází z Oldfieldova alba \"Ommadawn\", kde tvoří závěr druhé části.\n\nV roce 1993 byla vydána reedice singlu na CD pod názvem „In Dulci Jubilo – The Mike Oldfield Christmas EP“ s odlišnými skladbami a jiným přebalem.\n\n\n\n"}
{"id": "299933", "url": "https://cs.wikipedia.org/wiki?curid=299933", "title": "Portsmouth (skladba, Mike Oldfield)", "text": "Portsmouth (skladba, Mike Oldfield)\n\n„Portsmouth“ je instrumentální skladba britského multiinstrumentalisty Mika Oldfielda. Byla vydána na konci roku 1976 jako jeho čtvrtý singl a v britské hudební hitparádě se v lednu 1977 umístil na 3. místě.\n\nSkladba „Portsmouth“ je původně lidová skladba, kterou Oldfield pro svoji potřebu upravil. Na B straně singlu se na britském vydání nachází písnička „Speak (Tho' You Only Say Farewell)“, v ostatních zemích je zde skladba „Argiers“.\n\n\n\n"}
{"id": "299940", "url": "https://cs.wikipedia.org/wiki?curid=299940", "title": "Šinigami", "text": "Šinigami\n\nŠinigami (: 死神, v překladu \"bůh smrti\" nebo \"duch smrti\") je v japonské kultuře označení pro personifikaci smrti (v západní kultuře \"smrtka\", \"zubatá\" a jiné).\n\nPoužívá se jako označení bohů, kteří mají co do činění se smrtí. Jejich úlohou je přivést do světa mrtvých duše, které jsou ještě svázané se světem živých. Přitom se musí brát na vědomí, že japonský výraz \"kami\" je potřeba chápat odlišně jako pojem Bůh užívaný v západní kultuře. Proto se pro šinigami hodí pojmenování Bůh smrti či Duch smrti. Šinigami se nechápe jako všemohoucí.\n\nV japonské kultuře vystupují šinigami především jako postavy v anime a mangách. Objevují se v následujících dílech:\n\nTermínem šinigami jsou také nazývány postavy se smrtí spojené, a to například v následujících dílech:\n\n"}
{"id": "299943", "url": "https://cs.wikipedia.org/wiki?curid=299943", "title": "Nostromo", "text": "Nostromo\n\nUSCSS Nostromo je fiktivní vesmírná loď z filmu Vetřelec z roku 1979. Tento název byl převzat podle knihy, kterou napsal Joseph Conrad v roce 1904.\n\nNa začátku filmu posádka cestuje v kryogenním spánku, když se vrací na Zemi z Thedusy. Přibližně v polovině cesty je probuzena. Počítač zachytil neznámý druh signálu, který musí být, dle norem společnosti, prozkoumán pro případ, že by se jednalo o signál SOS. Signál se šíří z planetoidu LV-426 , později pojmenováno jako Acheron. Z Nostroma je tedy vypuštěn modul, který přistane na jeho povrchu a část posádky se vydá za zdrojem signálu. Při průzkumu se na jednoho z členů posádky přisaje facehugger, zbylí členové jej donesou do modulu na ošetřovnu. Tím na palubu modulu a po opuštění LV-426 i na Nostromo zavlečou tento cizí organismus. Poté, co se tento xenomorf vyvine do stádia chestbustera a aliena, se situace vymyká kontrole a posádka začíná bojovat o vlastní život. Po několika neúspěšných pokusech se zbytek posádky rozhodne aktivovat autodestrukční systém, který má loď i s nákladem a vetřelcem zničit. Jediný, komu se nakonec podaří z Nostroma v záchanném člunu uniknout, bude Ellen Ripleyová, kocour Jones a vetřelec.\n\nZničení Nostroma má dohru o 57 let později, na brífingu společnosti Weyland-Yutani Corporation, na kterém má Ripleyová zdůvodnit, proč loď a cenný náklad zničila. Za své rozhodnutí je zbavena licence letového důstojníka.\nJedná se o nákladní vlečnou loď, třídy M, kterou vlastní společnost Weyland-Yutani. Skladovací prostor lodě pojme 20 milionu tun rudy. Délka lodi dosáhla 245 metrů a hmotnost přes 60×10 kg. Loď měla zabudovaný desetiminutový autodestrukční systém, který měl posloužit při případném ukořistění vojenského nákladu, a který se dal během pěti minut od spuštění manuálně vypnout. Její záchranný modul se jmenuje Narcissus a pojme 3 osoby. Loď samotná samozřejmě měla mnoho sálů (jídelní, odpočinkový, …), kryogenní komory, mnohá skladiště, lékařské zázemí, ale např. i centrální počítačovou ústřednu. Většina jejích útrob, nicméně, byla bez kyslíku a tzv. život-podporujících systémů, neboť ty nebylo po většinu času třeba udržovat (podle knihy).\n\nPosádku Nostroma tvořilo sedm lidí.\n\nLoď je také vybavena umělou inteligencí, MU-TH-R 182 model 2.1, hlavním počítačem, který posádka přezdívá \"Matka\" (zkomolenina jejího názvu v angličtině). S Matkou se dalo komunikovat pomocí terminálu ve speciální místnosti. V ní se též Ripleyová dozvěděla o \"zvláštním rozkazu č. 937\".\n\n"}
{"id": "299948", "url": "https://cs.wikipedia.org/wiki?curid=299948", "title": "Mary Bartonová", "text": "Mary Bartonová\n\nMary Bartonová (1848, Mary Barton) je první román anglické spisovatelky Elizabeth Gaskellové, poprvé vydaný v roce 1848. Děj románu se odehrává v anglickém městě Manchesteru během 30. a 40. let 19. století a snaží se věrně zobrazit těžkosti, kterým musí čelit spodní společenské vrstvy.\nRomán své autorce přinesl velký zájem veřejnosti a vyvolal velkou vlnu nevole. Šokoval zejména nic nezakrývající otevřeností o krutých životních podmínkách dělníků ve městě Manchester. Elizabeth Gaskellová se dostala do střetu se sociální třídou, ze které sama pocházela a která ji označila za zrádce, protože celé vyznění románu čtenáře nenechává na pochybách, že je to dělnická třída, se kterou autorka sympatizuje. Drtivá většina obchodníků a továrníků byla tímto autorčiným přístupem silně pobouřena. Odpůrci poukazovali na její zaujatost a předpojatost a zdůrazňovali, že ne všichni představitelé střední a vyšší třídy jsou tak amorální a krutí, jak je autorka v tomto románu vykreslila. Román Mary Bartonová sice nebyl prvním pokusem o vypodobnění života dělnické třídy – již dříve tak učinil např. Benjamin Disraeli ve svém románu Sybil (1845), ale šlo o první realistický román na toto téma, který nic neskrýval. Mnoho lidí si po jeho přečtení s otřesením uvědomilo, do jakých hloubek může lidská bytost bez svého zavinění klesnout a jak nespravedlivý je úděl některých lidí.\n\nElizabeth Gaskellová se zabývá sociální tematikou i ve svém pozdějším románu North and South (1854). Ten ale nevyznívá již tak kriticky vůči středním vrstvám a naopak se snaží předestřít i argumenty opačné strany - strany zaměstnavatelů. Vyzařuje z něj snaha povzbudit společnost ke společnému hledání řešení palčivých sociálních otázek.\n\nDěj románu Mary Bartonová se odvíjí kolem klasické romantické zápletky. Mary Bartonová, velmi krásná dívka, je dcera rodičů, kteří oba pracují jako dělníci v továrně. Matka ale umírá hned na počátku příběhu. Mary Bartonovou se neúspěšně pokusí svést syn manchesterského továrníka Carsona. V té samé době zasáhne Manchester silná recese, která ještě více zhorší už tak nelidské životní podmínky dělnické třídy. Ve zjitřené atmosféře se dělníci rozhodnou pomstít těm, kteří jsou podle nich zodpovědní za jejich bídu – rozhodnou se zabít Carsonova syna. Volba losem připadne na Maryina otce Johna Bartona. Ten mladého Carsona skutečně zavraždí. Nicméně podezření padne na Jema Wilsona, mladého inženýra, který již od dětství miluje Mary. Pravda je po značných komplikacích a těžkostech odhalena s pomocí padlé sestry Johna Bartona Ester, která se živí jako prostitutka. Barton na konci příběhu umírá, ale ještě před smrtí se smíří s továrníkem Carsonem. Mary a Jem Wilson se stěhují pryč z města.\n\nV roce 1964 byl román zpracován pro televizi pod produkcí BBC. Do hlavní role Mary Bartonové byla obsazena tehdy třiadvacetiletá Lois Daine.\n\n"}
{"id": "299949", "url": "https://cs.wikipedia.org/wiki?curid=299949", "title": "Hraný film", "text": "Hraný film\n\nHraný film je soubor statických záběrů, které se střídají tak rychle, že vytvářejí iluzi souvislého pohybu zobrazovaných objektů, záběry pak bývají obvykle za sebou seřazeny tak, aby tvořily nějaký souvislý děj. Aby byl film hraný, je třeba, aby alespoň některé zobrazované objekty byli lidé, kteří mají určité role, tedy se projevují určitým způsobem, který jim není přirozený a jednají (hrají) tak pouze pro účely filmu.\n\nHrané filmy bývají obvykle natáčeny podle předem připraveného scénáře, který přesně vymezuje celý děj filmu.\n\nHraný film je také někdy považován za zvláštní typ nejevištní audiovizuální formy divadla, respektive bývá považován za specifickou odrůdu scénického umění.\n\nHrané filmy lze rozdělit na klasickou kinematografii určenou pro promítání v kinech a dále na doposud specifickou podskupinu, kterou tvoří televizní film, určený primárně pro televizní vysílání. Lze očekávat, že s rozvojem elektronických informačních mediíí a prostředků resp. digitálních kamer, toto rozdělení v budoucnu pozbude svého původního významu.\n\nVzhledem k tomu, že v každém hraném filmu musí vystupovat nejméně jeden (ale zpravidla mnohem více) herec, k ostatním tradičním filmovým profesím jako je režisér, scenárista, kameraman apod., přibývají v hraném filmu specializované filmové profese, které pečují o herce vystupující před kamerou, zejména o jejich výběr (casting), vizáž (maskér), oblečení (kostymér) a další.\n\n"}
{"id": "299952", "url": "https://cs.wikipedia.org/wiki?curid=299952", "title": "Barry Pinches", "text": "Barry Pinches\n\nBarry Pinches (* 13. červenec 1970 Norwich, Anglie) je od roku 1989 profesionální hráč snookeru. Nejvyššího breaku dosáhl v roce 1999 na Regal Welsh Open a to 147 bodů.\n\nNa turnajích vyhrál 293 460 £.\n\n"}
{"id": "299957", "url": "https://cs.wikipedia.org/wiki?curid=299957", "title": "Kostel Nejsvětější Trojice (Dobříš)", "text": "Kostel Nejsvětější Trojice (Dobříš)\n\nKostel Nejsvětější Trojice v Dobříši je římskokatolický kostel.\nStojí na místě bývalé loretánské kaple, kde jej nechal v letech 1794–1797 postavit František Gundakar I. kníže z Colloredo-Mannsfeldu.\n\nLoretánskou kapli, která stála původně na místě kostela, dal postavit majitel dobříšského panství František Maxmilián hrabě Mansfeld v 70. letech 17. století. Santa Casa sloužila i jako zámecká kaple, o kterou se staral zámecký kaplan. Obklopovala ji ohradní zeď a v její podélné ose stála na východní straně zvonice.\n\nKostel nechal v letech 1794–1797 postavit František Gundakar I. kníže z Colloredo-Mannsfeldu. Vysvěcení mělo proběhnout 27. října 1797, nezachoval se o něm však žádný doklad. První důkladná oprava proběhla v roce 1867 za faráře Františka Badůňka. Během opravy byl obnoven hlavní oltář, na který byl umístěn obraz Nejsvětější Trojice z roku 1867 od malíře Josefa Hellicha.\n\nKoncem 19. století proběhlo ještě několik úprav, kdy byl mimo jiné přemístěn vchod na kůr z vnějšku kostela.\n\nDalší důkladná obnova kostela proběhla po povýšení dobříšské fary na děkanství, což se stalo 31. 12. 1901. Kostel byl tehdy opraven v čistě barokním slohu. Autorem návrhu rekonstrukce Antonín Wiehl, významný architekt druhé poloviny 19. a počátku 20. století a představitel historismu a české neorenesance.\n\nV průběhu dalších let probíhaly různé úpravy, zatím poslední oprava vnějšího pláště kostela proběhla v roce 2006 a uvažuje se o opravě interiéru. V letech 1996–9 byl kostel kvůli havarijnímu stavu střechy uzavřen.\n\nHlavní oltář je opatřen obrazem Nejsvětější Trojice, boční oltáře jsou zasvěceny Panně Marii a sv. Janu Nepomuckému.\n\nVýzdobu stropu presbytáře a lodi provedl akad. malíř Jaroslav Filip. Kostelní strop je rozdělen na tři díly:\n\nNad kněžištěm je \"oslava Nejsvětější Svátosti\" a také erb kardinála Lva Skrbenského, který roku 1907 kostel opětovně vysvětil.\n\nV kostelní lodi je zobrazeno \"obětování obnoveného chrámu Páně Nejsvětější Trojici a sv. patronům země České\". Také se zde nachází obraz dobříšského zámku z parkové strany a podobizny patronů Josefa a Ivony, knížat z Colloredo-Mannsfeldu.\n\nNa dalších obrazech v chrámové lodi je zobrazen \"nebeský sněm sv. patronů českých\".\n\nV rozích hlavní lodě jsou obrazy čtyř církevních otců: svatý Jeroným, svatý Augustin, svatý Řehoř a svatý Ambrož.\n\nNa oknech hlavní lodě jsou vyobrazeni svatý Václav, Jan Nepomucký, Ježíš a Panna Maria.\n\nPůvodně visely na věži kostela tři zvony z roku 1797. Jména zvonů byla: Nejsvětější Trojice, sv. Jan Nepomucký a sv. Florián. Dva větší zvony byly sejmuty za první světové války, roku 1929 byly nahrazeny novými, které však byly zabaveny za 2. světové války. Dlouhou dobu visel na věži pouze nejmenší zvon, Florián (průměr 57 cm) přelitý v roce 1868. Roku 2001 byl přidán nový zvon, Svatý Tomáš, který posvětil Giovanni Coppa.\n\n\n"}
{"id": "299958", "url": "https://cs.wikipedia.org/wiki?curid=299958", "title": "Vladimír Birgus", "text": "Vladimír Birgus\n\nVladimír Birgus (* 5. května 1954 Frýdek-Místek) je český fotograf, historik fotografie a vysokoškolský profesor.\n\nDětství prožil v Příboře. Navštěvoval zde základní školu a od deseti let fotografický kroužek pod vedením Rudolfa Jarnoty. Maturoval na gymnáziu v Olomouci-Hejčíně (1973).\n\nVystudoval obor literatura-divadlo-film na Filozofické fakultě Univerzity Palackého v Olomouci (1978, doktorát 1980). Paralelně mimořádně studoval fotografii FAMU v Praze (1974–1978).\n\nOd roku 1978 byl asistentem na katedře fotografie na FAMU. Roku 1994 se stal docentem a od roku 1999 profesorem. V letech 1998–2002 vedl Kabinet dějin a teorie fotografie při katedře fotografie na FAMU a od roku 1990 je vedoucím Institutu tvůrčí fotografie Filozoficko-přírodovědecké fakulty Slezské univerzity v Opavě.\n\nByl členem Pražského domu fotografie (řadu let byl členem jeho správní rady). Je členem Rady vysokých škol, Vědecké rady Slezské univerzity v Opavě a Vědecké rady Filozoficko-přírodovědecké fakulty Slezské univerzity v Opavě. Kurátorsky připravil desítky výstav v českých i zahraničních galeriích (např. Česká fotografická avantgarda, Česká fotografie 20. století, Intimní svět Josefa Sudka), byl hlavním kurátorem výstav v Galerii Velryba v Praze, připravuje fotografické výstavy v Galerii Opera v Ostravě a v Kabinetu fotografie Domu umění v Opavě. Byl redaktorem časopisu \"Imago\" za Česko, vedoucím redaktorem \"Listů o fotografii\" a stálým spolupracovníkem časopisů \"Ateliér, Fotograf, FOTO, Photonews, European Photography, Kwartalnik Fotografia, Portfolio\" aj.\n\nVladimír Birgus je profesorem na Institutu tvůrčí fotografie Filozoficko-přírodovědecké fakulty Slezské univerzity v Opavě. Od začátku 70. let intenzivně fotografuje. Své práce dosud představil na více než šedesáti autorských výstavách ve světě (např. Praha, Brno, Ostrava, Olomouc, Plzeň, Pardubice, Bratislava, Varšava, Poznaň, Vratislav, Krakov, Katovice, Vilnius, Amsterdam, Salzburg, Berlín, Mnichov, Eisenach, Paříž, Tours, Moskva, Kyjev, Záhřeb, Novigrad). Jeho fotografie jsou součástí sbírek např. Uměleckoprůmyslového musea v Praze, Moravské galerie v Brně, Muzea umění Olomouc, Východočeské galerie v Pardubicích, Slovenské národní galerie v Bratislavě, Slezského muzea v Katovicích, Muzea Ludwig v Kolíně nad Rýnem, Evropského domu fotografie a Národní knihovny v Paříži, Muzea pro fotografické umění v Odense, Muzea moderního umění v San Francisku, Metropolitního muzea fotografie v Tokiu, Jokohamského muzea umění a dalších.\n\nPráce Vladimíra Birguse z počátků jeho zájmu o fotografování se přikláněly k dobově aktuální aranžované fotografii. Od poloviny 70. let se však věnuje především dokumentární fotografii. Jako jeden z prvních u nás přešel od sociologických dokumentů s jasně čitelným obsahem k metaforicky a mnohem šířeji pojatým subjektivním fotografiím. V tehdejším Československu nenacházela na konci sedmdesátých let sociální fotografie velké společenské uplatnění. Jen ojediněle se objevovala na stránkách časopisů. Mnohé syrové fotografie, ukazující devastaci lidí a prostředí v době normalizace 70. a 80. let, Birgus publikoval až s dlouhým odstupem (soubor Tak mnoho, tak málo. Fotografie z doby, kdy se tak mnoho muselo a tak málo smělo).\nOd svých studií na FAMU až do současnosti Vladimír Birgus rozvíjí soubor \"Cosi nevyslovitelného\". Ten obsahuje snímky s obecnějšími tématy, u kterých není důležité, kde vznikly. Nekonvenčně komponovanou nearanžovanou momentní fotografií se Vladimír Birgus snaží o mnohovýznamovou výpověď s řadou vizuálních symbolů a metafor, ve které tematizuje lidský smutek, pocity vykořeněnosti, osamělost člověka uprostřed davu. Většinu fotografií tak můžeme vnímat jako pocity z velkých měst. Kontrast osoby a velkoměstské architektury. Pod zdánlivě jednoduchými a na první pohled snad i neatraktivními záběry se ukrývá mnoho vedlejších odkazů. Vše je možným nositelem sdělení. Fotografii neopatřuje obvyklým názvem, sloužícím jako nápověda pro diváka, ale jen datem a místem pořízení snímku. \n\nOd počátku 80. let Vladimír Birgus fotografuje souběžně také na barevný inverzní film, od poloviny 90. let je v jeho snímcích barva zcela dominantní. Vladimír Birgus používá barvu jako výrazovou složku a snaží se o psychologické a emotivní působení barev. Takovýto snímek je pak stejně tak málo realistický jako fotografie černobílá, ale o to více vnitřně pravdivější.\n\n\nMuseum für Photographie, Braunschweig (s Petrem Klimplem a Josefem Pokorným)\nGaleriea Badrov, Zagreb\nReduta, Brno (s Dušanem Kocholem)\n\n\n\n\n\n"}
{"id": "299961", "url": "https://cs.wikipedia.org/wiki?curid=299961", "title": "Kompetenční zákon", "text": "Kompetenční zákon\n\nKompetenční zákon je zákon č. 2/1969 Sb., o zřízení ministerstev a jiných ústředních orgánů státní správy České republiky, kterým se určují jednotlivé ústřední orgány a upravuje jejich působnost.\n\nJsou to ty, v jejichž čele stojí člen vlády:\n\nA tyto další:\n\n"}
{"id": "299968", "url": "https://cs.wikipedia.org/wiki?curid=299968", "title": "Šumperk", "text": "Šumperk\n\nŠumperk ( \"Mährisch Schönberg\") je město na severu Moravy v Olomouckém kraji, 46 km severozápadně od Olomouce na řece Desná a na jihozápadním okraji Jeseníků. Žije zde obyvatel. Protože leží na křižovatce cest a železničních tratí umožňujících přístup do různých částí Jeseníků a je centrem kultury, bývá nazýván \"Živá brána Jeseníků\".\n\nZaložení města Šumperka spadá do období vrcholu tzv. velké kolonizace 13. století. Exaktní datum založení není známo, jelikož se zakládací listina nedochovala. Historikové ovšem vymezili možné založení města mezi léta 1269 až 1276; první zmínka o městu se poté datuje k roku 1281.\n\nZáhy po založení samotného města lokátorem a jeho druhy, kterých bylo patrně 68, se v Šumperku na trvalo usadil Dominikánský řád, který si zde v roce 1293 na okraji města založil svůj klášter, ke kterému příslušel i kostel Zvěstování Panny Marie.\n\nŠumperk se již od svých prvopočátků spojených s těžbou kovů poměrně rychle rozvíjel. Ale v průběhu 14. století se markraběcí majetek postupně rozpadal a tak se v roce 1340 šumperské zboží ocitlo v zástavě mocného rodu pánů z Lipé. Avšak již roku 1352 držel Šumperk ve svých rukou zpět markrabě Jan. Jeho syn Jošt udělil poté v roce 1391 městu řadu práv a výsad, mj. i mílové právo, které postavily město takřka na úroveň měst královských.\n\nV 15. století se na šumperském hradě usadil Jiří Tunkl z Brníčka, který nabídl své sídlo ke konání tzv. Šumperského sněmu, kde dne 4. června 1490 zástupci stavů Markrabství moravského a Knížectví slezského sjednali společný postup při přijímání nového krále po smrti Matyáše Korvína, uherského krále. Na pozadí těchto událostí zažívalo město nevídaný řemeslný rozkvět; vždyť roku 1442 byl uznán cech soukeníků a o rovných třicet let později i cech plátenický, vše díky dlouholeté tradici pěstování lnu a chovu ovcí.\n\nV roce 1507 Šumperk získali do svého vlastnictví Žerotínové (dnes Zierotínové), kteří z něj učinili své reprezentativní rodové sídlo. Za panování Petra ze Zierotína byl původní hrad přebudován v renesanční zámek, po požáru v roce 1513 byl mj. opraven klášter i s kostelem a vztyčeny hradby po celém obvodu města. Hospodářská síla dále nabývala na svých rozměrech, což vyústilo ve spor mezi měšťany a chamtivými Petrem ml. a Janem ze Zierotína. Ze sporu nakonec vyšli vítězně měšťané, navíc se stal Šumperk královským komorním městem a Zierotínové se natrvalo přestěhovali do Velkých Losin.\nNásledující krátké období svobody a prosperity bylo ukončeno bitvou na Bílé hoře v listopadu 1620. Šumperk tak za aktivní podporu českých stavů upadl roku 1622 do lichtenštejnského poddanství se všemi důsledky rekatolizace. Ve svém průběhu se ale třicetiletá válka města výrazněji nedotkla, kromě roku 1643 a invaze švédských vojsk, která město prakticky vyplenila, z čehož se ale Šumperští brzo vzpamatovali, i když jejich snažení zpřetrhal velký požár v roce 1669. Hrůzy 17. století poté dovršily nechvalně proslulé čarodějnické procesy z let 1679 až 1694, kterým padlo za oběť na 25 obyvatel města v čele s děkanem Kryštofem Lautnerem, Jindřichem Peškem (který se stal jedinou nepokořenou obětí) a rodinou Kašpara Sattlera.\n\nZ těchto katastrof se město postupně vzpamatovávalo v průběhu první poloviny 18. století, čemuž dopomohl i zájem vrchnosti o zemědělské podnikání ve větším měřítku, od čehož byl jen malý krůček k návratu k tradici textilního podnikání. Manufakturní způsob produkce šířící se Evropou zasáhl v 80. letech 18. století i Šumperk, díky tomu se tak zde vyráběl damašek, mezulán, plyš, samet, trip (lesklá látka na sváteční oblečení vyráběná pouze v Šumperku) a manšestr.\n\nS nezadržitelným příchodem průmyslové revoluce přišli a v Šumperku se trvale usadili bohatí a významní vídeňští obchodníci a podnikatelé, kteří na předměstí zakládali početné textilní továrny (na přelomu 19. a 20. století bylo ve městě na 20 velkých a středně velkých textilních továren) a v samotném městě si od významných architektů (např. Theofil von Hansen nebo Josef a Anton Drexler) nechávali stavět honosné paláce po architektonickém vzoru hlavního města monarchie – Vídně. To s sebou přineslo i lichotivé označení „Malá Vídeň“ a dynamickou expanzi do předměstí.\n\nDějiny Šumperka ve 20. století byly negativně poznamenány odsunem drtivé většiny původního německy mluvícího obyvatelstva v roce 1945 a okupací sovětským vojskem po roce 1968. Od této doby historické jádro města pustlo a samotné město stále více zahlcovala prefabrikovaná výstavba. Obrat přišel po sametové revoluci, kdy historické centrum bylo Ministerstvem kultury prohlášeno za městskou památkovou zónu a město se tak začalo proměňovat do lepšího vzhledu. V současné době žije v Šumperku, který je „Živou bránou Jeseníků“, zhruba 26 tisíc obyvatel.\n\nPočet obyvatel Šumperka od 70. let prudce rostl až do roku 1990, v jehož závěru přesahoval 37 tisíc. O rok později však zaznamenal více než šestitisícový propad, neboť se od něj odtrhly obce Bratrušov, Dolní Studénky, Hraběšice, Rapotín, Rejchartice a Vikýřovice. V následujících dvou letech počet obyvatel znovu stoupal, od roku 1993 se ale trend obrátil.\nPo odtržení obcí Bratrušov, Dolní Studénky, Hraběšice, Rapotín, Rejchartice a Vikýřovice se již Šumperk nečlení na části. Jeho součástí zůstala jen bývalá osada Temenice a město má proto tři katastrální území:\n\n\n\nSamospráva města od roku 2010 pravidelně 5. července vyvěšuje zlato-červenou moravskou vlajku.\n\nŠumperkem prochází peáž dvou silnic I. třídy: silnice I/11 (Hradec Králové - Ostrava) a silnice I/44 (Mohelnice - Jeseník). S ní se zde křižuje silnice II. třídy II/446. V šumperském železničním uzlu se setkávají celostátní tratě č. 290 (z Olomouce), č. 270 (ze Zábřeha) a č. 292 (směr Hanušovice a Jeseník), a regionální trať 291 (Železnice Desná). Trať ze Zábřeha je od roku 2009 elektrifikovaná a zajišťuje nejrychlejší napojení na třetí železniční koridor (13 km, 12 až 20 minut). Trať 291 je elektrifikovaná od roku 2015.\n\nMěstskou hromadnou dopravu zajišťuje společnost Arriva Morava. Skládá se z pěti městských linek, které jezdí v tarifní zóně 1. Systém městské hromadné dopravy se skládá z autobusů.\n\nLetiště Šumperk se nachází zhruba 5 km od centra města směrem k vodní nádrži Krásné. Letiště (ICAO: LKSU) je veřejné vnitrostátní letiště. Využívané je hlavně pro sportovní a rekreační účely.\n\nViz Seznam osobností Šumperku\n\n\n\n\n"}
{"id": "299969", "url": "https://cs.wikipedia.org/wiki?curid=299969", "title": "Seznam představitelů Irska", "text": "Seznam představitelů Irska\n\nToto je seznam představitelů Irska:\n\nOd vzniku Irské republiky v roce 1937 do současnosti se vystřídalo celkem 9 prezidentů.\n"}
{"id": "299973", "url": "https://cs.wikipedia.org/wiki?curid=299973", "title": "CA San Lorenzo de Almagro", "text": "CA San Lorenzo de Almagro\n\nCA San Lorenzo de Almagro je argentinský fotbalový klub z Buenos Aires založený roku 1908. Své domácí zápasy hraje na stadionu Estadio Pedro Bidegain (známý spíše jako El Nuevo Gasómetro) s kapacitou 47 964 míst.\n\nZaníceným fandou klubu je papež František, hrával zde jeho otec. Na jedno utkání argentinské Primera División nastoupili hráči San Lorenza s jeho portrétem na dresech.\n\nV roce 2014 vyhrál poprvé ve své historii Pohár osvoboditelů, ve finále zdolal ve dvojutkání paraguayský klub Club Nacional (1:1 a 1:0).\n\n"}
{"id": "299975", "url": "https://cs.wikipedia.org/wiki?curid=299975", "title": "CA River Plate", "text": "CA River Plate\n\nCA River Plate je fotbalový klub hrající 1. argentinskou fotbalovou ligu. Sídlí v Buenos Aires.\n\nCo do počtu mistrovských titulů je nejúspěšnějším v zemi. Spolu s rivalem Boca Juniors patří ke 2 nejpopulárnějším klubům v Argentině. Fandí mu převážně majetnější lidé, zatímco Boca je klubem chudších.\n\n4× vyhráli Pohár osvoboditelů.\n\n\n\n\n"}
{"id": "299976", "url": "https://cs.wikipedia.org/wiki?curid=299976", "title": "CA Boca Juniors", "text": "CA Boca Juniors\n\nCA Boca Juniors je argentinský fotbalový klub, založený ve čtvrti La Boca v Buenos Aires. Ačkoli se klub účastní mnoha sportovních odvětví, Boca Juniors je známa zejména díky svému fotbalovému mužstvu, které se probojovalo do 1. argentinské ligy v roce 1913 a od té doby nikdy nesestoupilo. Hlavním rivalem klubu je CA River Plate, s kterým hraje zápasy známé jako \"Superclásico\".\n\nKlub byl založen 3. dubna 1905 pěti italskými přistěhovalci. Boca Juniors má kromě fotbalového týmu také basketbalový, plavecký, volejbalový, zápasnický a gymnastický tým.\n\nPodle klubových stránek byly původní dresy bíle s černými svislými pruhy, poté byly změněny na světlé modré dresy a po nich byly osvojeny dresy modro-zlaté. Nicméně, některé verze tvrdí, že původní dresy byly růžové, avšak toto bylo vyvráceno několika novináři a historiky, kteří uvádějí, že Boca Juniors s největší pravděpodobností nikdy nenosila růžové dresy, neboť nebyla potvrzena pravdivost svědectví.\n\n\n\n"}
{"id": "299977", "url": "https://cs.wikipedia.org/wiki?curid=299977", "title": "CA Independiente", "text": "CA Independiente\n\nCA Independiente je fotbalový klub hrající 1. argentinskou fotbalovou ligu. Sídlí v Buenos Aires.\n\n7× vyhrál Pohár osvoboditelů.\n\n"}
{"id": "299978", "url": "https://cs.wikipedia.org/wiki?curid=299978", "title": "Limbický systém", "text": "Limbický systém\n\nLimbický systém, dříve označovaný jako čichový mozek (\"rhinencephalon\"), je název komplexního uskupení mozkových struktur ležících po stranách thalamu. Nejedná se o samostatný systém, ale spíše seskupení částí koncového mozku, mezimozku a středního mozku. Podílí se na podpoře mnoha funkcí, například emocí, chování, dlouhodobé paměti a čichu.\n\nNázev limbický systém (limbická kůra) je odvozen od límce (\"limbus\") mozkové tkáně, který se v embryonálním vývoji vytváří kolem základů mozkového kmene. Z histologického hlediska se jedná o neuroektodermální tkáň.\n\nKorové oblasti limbického systému tvoří\n\nMezi podkorové oblasti limbického systému se řadí\n\nAlokortex limbického systému se od neokortexu liší menším počtem neuronů s krátkými axony, zakončením aferentních sítí v povrchových vrstvách a méně vyvinutou supragranulární strukturou. Útvary limbického systému jsou vzájemně mnohočetně propojeny.\nPapezův okruh je neuronová dráha nazvaná podle svého objevitele, Jamese Papeze. Původně se mělo za to, že jeho hlavní funkcí jsou emoce, ale tato domněnka nebyla potvrzena a poslední studie ukazují spíše na spojení s pamětí.\n\nHipokampus má aferentní (dostředivé) spojení s \"corpora mammillaria\" skrze fornix, tato mamilární tělesa pak vysílají vlákna k předním jádrům thalamu prostřednictvím \"fascilus mammillothalamicus\", z předních jader thalamu zase směřují vlákna k cingulární kůře (v bílé hmotě \"capsula interna\"), odkud vedou spoje do hipokampu skrze \"gyrus parahippocampalis\".\n\nHipokampus má také významnou funkci. Řadíme k němu tři útvary:\n\nVětšina spojů hipokampu, až na spoje interneuronů, má excitační charakter.\n\nAmygdala má významnou funkci ve spojeních limbického systému. Tvoří přechod mezi mozkovou kůrou a bazálními ganglii.\n\nFunkce limbického systému souvisí s jeho úzkým vztahem k somatovegetativním regulacím. Účastní se tak koordinace tělních funkcí, např. orální činnosti (žvýkání, slinění, dýchání, polykání), vyprazdňování a sexuální aktivity.\nFunkčně významnou částí je především \"amygdala,\" která má bohaté spojení s hypothalamem a limbickou kůrou. Koordinuje somatické funkce zvláště při emocích (např. reakci zdánlivé zuřivosti – \"sham rage\"). Po její extirpaci (vynětí) se změní chování jedince ve smyslu převahy útlumových dějů. Její elektrická stimulace označovaná jako rozněcování (\"kindling\") vyvolá v mozkové kůře sérii opakujících se elektrických odpovědí.\n\nHipokampus je další důležitou složkou limbického systému, velice úzce spjatou s činností hypothalamu. Vzruchy, které směřují z mozkové kůry do hypothalamu jsou nejdříve zpracovány v hipokampu. Významně se podílí na \"udržení pozornosti\", při \"tvorbě paměťových stop\" (tzv. \"engramů\") a také na vzniku neuronálních map pro \"organizaci chování v prostoru\".\n\nStimulace hipokampu způsobí útlum pohybů a nastoupením „napjaté pozornosti“. Bez útlumu orientační reakce by nemohly vznikat podmíněné reflexy, tedy ani účelové chování. Tento \"útlum orientační reakce\" zajišťuje hipokampus, který působí na retikulární formaci, která ji naopak podporuje. Význam hipokampu v \"tvorbě podmíněných reflexů\" byl dokázán exstirpačními pokusy. Oboustranné odstranění hipokampu vyvolá anterográdní ztrátu dlouhodobé paměti, kdežto krátkodobá (pracovní) paměť je nepoškozena. Špatná funkce hipokampu vede k poruchám tvorby podmíněných reflexů, založených na správné prostorové orientaci. Hipokampální aktivita roste s počátkem učení.\n\nLimbický systém se podílí na reakcích vedoucích k zachování (přežití) jedince a rodu, stejně jako motivačním chování.\nVeškeré chování, které řeší vztah k okolí, je možné rozdělit do dvou skupin:\n\nLimbický systém má také vztah k řízení sexuálních funkcí. Při stimulaci amygdaly a hipokampu je aktivováno sexuální chování (vyhledávání partnera, zvýšená hravost, přítulnost a také aktivní či pasivní homosexualita).\n\nLimbický systém se podílí na\n"}
